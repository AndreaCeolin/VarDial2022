{"id": "2595723", "revid": "1719883", "url": "https://it.wikipedia.org/wiki?curid=2595723", "title": "Rinascimento romano", "text": "Il Rinascimento a Roma ebbe una stagione che va dagli anni quaranta del Quattrocento, fino al culmine nella prima met\u00e0 del Cinquecento, quando la citt\u00e0 papale fu il pi\u00f9 importante luogo di produzione artistica dell'intero continente, con maestri che lasciarono un segno indelebile nella cultura figurativa occidentale quali Michelangelo e Raffaello.\nLa produzione a Roma in questo arco di tempo non si bas\u00f2 quasi mai su artisti locali, ma offr\u00ec agli artisti forestieri un terreno di vasta sintesi e confronto in cui mettere a frutto le proprie ambizioni e capacit\u00e0 al meglio, spesso ricevendo incarichi estremamente vasti e prestigiosi.\nIl Quattrocento.\nPremessa storica.\nIl XIV secolo, con l'assenza dei papi durante la cattivit\u00e0 avignonese, era stato un secolo di abbandono e miseria per la citt\u00e0 di Roma, giunta ai minimi storici in quanto a popolazione. Con il rientro del papato in Italia, pi\u00f9 volte rimandato proprio per le cattive condizioni della citt\u00e0 e per la scarsit\u00e0 di controllo e sicurezza, fu innanzitutto necessario rinsaldare gli aspetti dottrinali e politici del pontefice. Quando nel 1377 Gregorio XI era infatti tornato a Roma, aveva trovato una citt\u00e0 in preda all'anarchia a causa delle lotte tra la fazione nobiliare e quella popolare, e nella quale ormai il suo potere era pi\u00f9 formale che reale. Seguirono quarant'anni di instabilit\u00e0, caratterizzati a livello locale dal conflitto di potere tra Comune e papato, e a livello internazionale dal grande scisma d'Occidente tra papi romani e antipapi avignonesi, alla fine del quale fu eletto papa, di comune accordo tra le parti, Martino V della famiglia Colonna. Egli riusc\u00ec a ridurre all'ordine la citt\u00e0, ponendo le fondamenta della sua rinascita.\nMartino V (1417-1431).\nMartino V, reinsediatosi nella Sede apostolica nel 1420, fu il primo papa che pot\u00e9 occuparsi di un rilancio della citt\u00e0 anche in termini monumentali e artistici. Nel 1423 venne indetto un giubileo per celebrare la rinascita cittadina. Il suo piano mirava a ridare quel lustro alla citt\u00e0 che aveva anche una precisa finalit\u00e0 politica: recuperando lo splendore della Roma Imperiale egli si proclamava anche il suo continuatore e diretto erede.\nI primi cantieri a venire aperti riguardarono essenzialmente i due poli del Laterano (con gli affreschi - oggi perduti - nella basilica di San Giovanni dove tra il 1425 e il 1430 lavorarono Gentile da Fabriano e Pisanello) e del Vaticano, dove venne trasferita la residenza papale, iniziando la trasformazione della zona oltre il Tevere da area periferica a immenso cantiere.\nNel frattempo la citt\u00e0 aveva iniziato a essere un polo di attrazione per artisti desiderosi di studiare e confrontarsi con la tradizione classica delle sue rovine. La pi\u00f9 antica notizia di un viaggio compiuto da artisti forestieri per cercare e studiare le forme e le tecniche dell'arte romana antica \u00e8 quella del 1402, quando vi si recarono i fiorentini Brunelleschi e Donatello, che tornarono pi\u00f9 volte per trovare ispirazione per quello che fu il Rinascimento nell'arte.\nAnche Pisanello e i suoi assistenti prendevano frequentemente ispirazioni dai resti antichi, ma il loro approccio era essenzialmente catalogante, interessato ad acquisire i pi\u00f9 svariati modelli di repertorio da sfruttare poi in composizioni e accostamenti diversi, senza un interesse a comprendere l'essenza dell'arte antica.\nIl papa, che aveva soggiornato a Firenze, chiam\u00f2 a partecipare al suo programma artisti fiorentini, quali Masaccio e Masolino, anche se l'apporto innovativo del primo venne stroncato dalla morte prematura. Nel 1443-1445 Leon Battista Alberti scrisse la \"Descriptio urbis Romae\", dove proponeva un sistema per una sistemazione geometrica della citt\u00e0 incentrata sul Campidoglio.\nIn ogni caso non si pu\u00f2 ancora parlare di una \"scuola romana\", poich\u00e9 gli interventi degli artisti, quasi esclusivamente stranieri, erano ancora essenzialmente legati alle rispettive matrici culturali, senza elementi di contatto specifici o indirizzi comuni.\nEugenio IV (1431-1447).\nEugenio IV fu, come il suo predecessore, un uomo colto e raffinato, che viaggi\u00f2 molto, conoscendo le novit\u00e0 artistiche di Firenze e di altre citt\u00e0 e chiamando artisti di fama a decorare Roma. Il concilio di Basilea aveva sancito la sconfitta delle tesi conciliariste e riaffermato un assetto monarchico del papato. Nell'appendice a Firenze era anche stato ricucito, sebbene in via del tutto effimera, il secolare scisma d'Oriente. In questo contesto si pot\u00e9 continuare i lavori di ripristino nelle basiliche romane. Nei primi anni quaranta venne chiamato l'umanista Filarete, che termin\u00f2 nel 1445 i battenti bronzei di San Pietro, dove si registra un precoce gusto antiquario legato alla capitale e alle sue vestigia.\nPoco dopo arrivarono in citt\u00e0 Beato Angelico, che inizi\u00f2 una serie di grandi affreschi perduti in San Pietro, e il francese Jean Fouquet, che testimonia con la sua presenza il nascente interesse in Italia della pittura fiamminga e nordica in generale. Sebbene la durata del pontificato di Eugenio IV non permise di attuare appieno i suoi piani, Roma iniziava a diventare quel terreno di incontro fecondo tra artisti di scuole diverse, che presto sarebbe sfociato in uno stile comune e, per la prima volta, definibile \"romano\".\nNiccol\u00f2 V (1447-1455).\nUrbanistica.\nFu con Niccol\u00f2 V che le trasformazioni sporadiche dei suoi predecessori assunsero una fisionomia organica, preparando il terreno agli ambiziosi sviluppi successivi. Il piano di riassetto della citt\u00e0 verteva essenzialmente su cinque punti fondamentali:\nL'intento era quello di ottenere una cittadella religiosa sul colle Vaticano, esterna alla citt\u00e0 laica che aveva il suo fulcro attorno al Campidoglio. A questo progetto si legava indissolubilmente quello di esaltare la potenza della Chiesa, dimostrando inequivocabilmente la continuit\u00e0 tra Roma imperiale e Roma cristiana.\nPer la brevit\u00e0 del pontificato di Niccol\u00f2 l'ambizioso progetto non pot\u00e9 essere portato a termine, per\u00f2 fece convergere in citt\u00e0 artisti di pi\u00f9 scuole (soprattutto toscani e lombardi), che avevano in comune l'interesse per l'antichit\u00e0 e il fascino verso i resti classici: questa passione comune fin\u00ec per determinare, in qualche modo, una certa omogeneit\u00e0 dei loro lavori.\nArchitettura.\nLa presenza di Leon Battista Alberti, sebbene non direttamente collegabile a cantieri effettivi (verso i quali si dimostr\u00f2 molto critico), fu importante per ribadire il valore del retaggio della Roma antica e il suo collegamento col papato. Nel 1452 dedic\u00f2 a Niccol\u00f2 V il trattato \"De re aedificatoria\", dove venivano teorizzate le basi per il riutilizzo della lezione degli antichi, attualizzata con un rigoroso recupero anche di elementi derivati dalla tradizione medievale.\nUn esempio paradigmatico del gusto sviluppatosi in quel periodo in architettura \u00e8 palazzo Venezia, avviato nel 1455 inglobando costruzioni preesistenti. Nel progetto del cortile del Palazzetto (del quale non si conosce l'autore) si trovano elementi ripresi dall'architettura romana, combinati per\u00f2 senza rigore filologico, privilegiando la funzionalit\u00e0 all'aderenza rigida al modello. Esso riprende il modello del \"viridarium\" e si ispira al Colosseo negli ordini architettonici sovrapposti e nel cornicione con fregio a mensole. L'ampiezza degli archi per\u00f2 \u00e8 diminuita e semplificata, per non farli sembrare troppo imponenti rispetto agli spazi che racchiudono. Nel palazzo vero e proprio (costruito dal 1466) si ebbe una ripresa pi\u00f9 fedele dei modelli antichi, testimoniandone una graduale comprensione pi\u00f9 profonda: per esempio il vestibolo ha una volta a lacunari in calcestruzzo (ripresa dal Pantheon o dalla Basilica di Massenzio) oppure la loggetta del cortile principale ha gli ordini sovrapposti e le semicolonne addossate sui pilastri, come nel Colosseo o nel Teatro di Marcello.\nIl rinnovamento della basilica costantiniana di San Pietro fu affidato a Bernardo Rossellino. Il progetto prevedeva il mantenimento del corpo longitudinale a cinque navate coprendolo con volte a crociera su pilastri che dovevano inglobare le vecchie colonne, mentre veniva ricostruita la parte absidale con l'ampliamento del transetto, l'aggiunta di un coro, che fosse la prosecuzione logica della navata, e l'innesto di una cupola all'incrocio dei bracci. Questa configurazione forse influ\u00ec in qualche modo sul successivo progetto di Bramante per un rinnovamento totale dell'edificio, che infatti conserv\u00f2 quanto gi\u00e0 costruito. I lavori presero il via intorno al 1450, ma con la morte del papa non ebbero ulteriore sviluppo e restarono sostanzialmente fermi durante i successivi pontificati fino a Giulio II, che decise poi per una completa ricostruzione.\nPittura.\nLa committenza papale esercit\u00f2 un'azione di amalgama ancora pi\u00f9 forte in pittura, dove la tradizione non forniva modelli vincolanti. Il rinnovo del palazzo Apostolico ebbe una prima tappa nella decorazione della cappella privata del pontefice, la cappella Niccolina, alla quale lavor\u00f2 Beato Angelico e aiuti, tra cui Benozzo Gozzoli. La decorazione prevedeva storie di san Lorenzo e santo Stefano, che vennero interpretate dall'Angelico con uno stile ricco di dettagli, di citazioni colte e di motivi pi\u00f9 vari, dove il suo \"umanesimo cristiano\" tocca uno dei suoi vertici espressivi. Le scene sono ambientate in architetture maestose, nate da suggestioni della Roma antica e paleocristiana, ma non legate a citazioni pedisseque, forse memori dei progetti che allora gi\u00e0 circolavano alla corte papale per il rifacimento di San Pietro. Le figure sono solide, i gesti pacati e solenni, il tono generale pi\u00f9 aulico dell'abituale sinteticit\u00e0 meditativa dell'artista.\nIn vista del giubileo del 1450 vennero avviati numerosi lavori e gli introiti che garantirono le celebrazioni permisero di richiamare in citt\u00e0 un gran numero di artisti anche molto diversi tra loro. Al papa non interessava l'omogeneit\u00e0 stilistica, infatti chiam\u00f2 a lavorare per lui i veneziani Vivarini, gli umbri Bartolomeo di Tommaso e Benedetto Bonfigli, i toscani Andrea del Castagno e Piero della Francesca, un Luca detto \"tedesco\", e forse il fiammingo Rogier van der Weyden. Questa ricchezza di spunti prepar\u00f2 il terreno a quella sintesi che, verso la fine del secolo, sfoci\u00f2 nella creazione di un linguaggio propriamente \"alla romana\".\nPio II (1458-1464).\nSotto Pio II, il papa umanista, lavor\u00f2 dal 1458 al 1459 Piero della Francesca, che lasci\u00f2 alcuni affreschi nel Palazzo Apostolico, ben documentati ma oggi perduti, dopo che nel XVI secolo vennero distrutti per far posto alla prima delle \"Stanze Vaticane\" di Raffaello.\nLe risorse del papa vennero per\u00f2 prevalentemente rivolte, in campo artistico, alla ricostruzione di Corsignano, suo paese natale in provincia di Siena, il cui nome venne poi mutato in Pienza, in suo onore.\nTuttavia \u00e8 stata accertata la sua committenza anche per importanti opere romane, magari oggi non pi\u00f9 esistenti, come il progetto di rinnovo della \"Platea Sancti Petri\" antistante la basilica vaticana mediante la realizzazione, su progetto di Francesco del Borgo della Loggia delle Benedizioni, poi non completata, della scalinata antistante il quadriportico e delle statue di \"San Pietro\" e di \"San Paolo\" poste sulla stessa scalinata e attribuite allo scultore Paolo Romano.\nIn questo periodo nasce anche il problema della conservazione dei monumenti classici e lo stesso Pio II, che da una parte autorizz\u00f2 l'uso dei marmi del Colosseo per la realizzazione della Loggia, dall'altra eman\u00f2 nel 1462 la bolla \"Cum almam nostra urbem in sua dignitate e splendori conservare cupiamus\" che proibiva a chiunque di danneggiare gli antichi edifici pubblici.\nPaolo II (1464-1471).\nIl pontificato di Paolo II \u00e8 caratterizzato da una certa ostilit\u00e0 verso gli umanisti, tanto da abolire il collegio degli abbreviatori e imprigionare il Platina.\nTuttavia prosegue il processo di ricerca del linguaggio rinascimentale in continuo rapporto con l'antico. Il papa stesso commission\u00f2 la loggia delle benedizioni della basilica di San Marco Evangelista al Campidoglio, realizzata utilizzando materiale di spoglio proveniente probabilmente dal Colosseo, e disegnata utilizzando la sintassi delle architetture antiche con la sovrapposizione degli ordini e la presenza di archi su pilastri, inquadrati da un ordine trabeato, che anticipa le architetture romane di Bramante di qualche decennio dopo.\nSisto IV (1471-1484).\nSisto IV, eletto pontefice nell'agosto 1471, fu il continuatore ideale dei grandiosi progetti di Niccol\u00f2 V. Gi\u00e0 professore di teologia e generale dei francescani, poco dopo la sua elezione comp\u00ec un gesto dal forte valore simbolico, restituendo al popolo romano il Campidoglio, dove vennero collocati rilievi e bronzi antichi in grado di tramandare la memoria imperiale, tra cui la \"Lupa\".\nSi circond\u00f2 di importanti umanisti, come il Platina o Giovanni Alvise Toscani, e per loro rifond\u00f2, arricch\u00ec e ampli\u00f2 la Biblioteca Vaticana. \"Pictor papalis\" fu nominato Melozzo da Forl\u00ec, che affresc\u00f2 uno degli emblemi della cultura umanistica romana dell'epoca, \"Sisto IV nomina il Platina prefetto della biblioteca Vaticana\" (1477), dove il papa \u00e8 ritratto tra i suoi nipoti in una sfarzosa architettura classicheggiante. Pochi anni dopo, per Giuliano della Rovere, Melozzo affresc\u00f2 l'abside della basilica dei Santi Apostoli con un\"'Ascensione\" tra \"Apostoli\" e \"Angeli musicanti\", considerata il primo esempio pienamente consapevole di prospettiva \"da sott'in su\".\nPapa Sisto commission\u00f2 il ponte Sisto che, inaugurato per il Giubileo del 1475, doveva facilitare l'accesso a San Pietro dei pellegrini provenienti dalla riva sinistra del Tevere, fin allora costretti ad accalcarsi sul Ponte Sant'Angelo con frequenti incidenti. Allo stesso scopo apr\u00ec una nuova strada (la \"Via Sistina\", l'odierno \"Borgo Sant'Angelo\") nel rione di Borgo. Fece anche ricostruire San Vitale nel 1475. Sanc\u00ec il primo tentativo di riorganizzazione del Calendario Giuliano da parte di Regiomontano e chiam\u00f2 a Roma Joaquin Desprez per la sua musica. Il suo monumento funerario in bronzo, nella Basilica di San Pietro, che sembra un gigantesco cofanetto di oreficeria, \u00e8 di Antonio Pollaiuolo.\nLa prima fase della Cappella Sistina.\nIl progetto pi\u00f9 ambizioso e di maggior risonanza del pontificato di Sisto IV fu comunque la ricostruzione e la decorazione della cappella palatina del Vaticano, che pi\u00f9 tardi venne chiamata in suo onore Cappella Sistina. L'ambiente era destinato a ospitare le pi\u00f9 solenni e cerimoniose funzioni del calendario liturgico della corte papale, per cui doveva essere una cornice sufficientemente fastosa e monumentale, in grado di esprimere il concetto della \"Majestas papalis\" a chiunque vi fosse entrato: il collegio dei cardinali, i generali degli ordini monastici, i diplomatici accreditati, l'alta burocrazia pontificia, il senatore e i conservatori della citt\u00e0 di Roma, i patriarchi, i vescovi e i principi e le altre personalit\u00e0 eminenti in visita nella citt\u00e0.\nLa demolizione parziale del quasi fatiscente edificio preesistente avvi\u00f2 nel 1477 e la nuova costruzione, con le inevitabili irregolarit\u00e0, venne edificata velocemente sotto la direzione di Giovannino de' Dolci. Entro il 1481 doveva essere gi\u00e0 ultimata, poich\u00e9 si mise mano alla decorazione ad affresco.\nPer papa Sisto gi\u00e0 lavorava, in quegli anni, il Perugino, giovane e promettente artista umbro ma di formazione in parte fiorentina, autore di un perduto ciclo di affreschi nella cappella della Concezione, situata nel coro della Basilica vaticana (1479). Soddisfatto del risultato di questa prima commissione al papa dovette venire naturale di affidare all'umbro la decorazione ad affresco dell'intera Cappella Sistina, ma presto, dal 1481, Lorenzo il Magnifico, desideroso di riappacificarsi col papa dopo la rottura con la congiura dei Pazzi, invi\u00f2 i migliori giovani \"frescanti\" attivi allora sulla scena fiorentina: Sandro Botticelli, Domenico Ghirlandaio e Cosimo Rosselli coi rispettivi aiutanti, alcuni dei quali divennero in seguito nomi noti sulla scena artistica.\nQuesto \"team\", in tempi molto concisi (non molto pi\u00f9 di anno per quasi tutti loro), si dedic\u00f2 alla decorazione della fascia mediana delle pareti dove, sotto una serie di \"Papi\" tra le finestre, si trovavano dodici storie in parallelo delle \"Storie di Mos\u00e9\" e \"di Ges\u00f9\". Le corrispondenze tra Antico e Nuovo Testamento simboleggiavano la continuit\u00e0 della trasmissione della legge divina dalle Tavole della Legge fino al nuovo patto con gli uomini riaggiornato con la venuta di Cristo. Con la scena della \"Consegna delle chiavi\" si ribadiva poi il passaggio dei poteri a san Pietro e da questi, sottintendendo, ai suoi successori, cio\u00e8 ai pontefici stessi. La funzione di potenza universale del papa era poi esplicitata da altri significati allegorici, come la scena della \"Punizione dei ribelli\", che ricordava il trattamento che Dio poteva riservare a chi si opponesse all'autorit\u00e0 del suo rappresentante sulla terra, cio\u00e8 il papa.\nI pittori della Sistina si attennero a comuni convenzioni rappresentative in modo da far risultare il lavoro omogeneo come l'uso di una stessa scala dimensionale, struttura ritmica e rappresentazione paesaggistica; inoltre utilizzarono oltre che un'unica gamma cromatica, una moltitudine di lumeggiature in oro, che facevano risplendere le pitture ai bagliori delle torce e delle candele usate per l'illuminazione. Il risultato mostra un ampio respiro monumentale, con molte citazioni di architetture classiche (archi trionfali, edifici a pianta centrale), e un ritmo pacato e sicuro delle scene, la cui narrazione procede scorrevole.\nLa Cappella Sistina fiss\u00f2 cos\u00ec, ben prima degli interventi di Michelangelo, il punto di riferimento per l'arte rinascimentale, fissando i caratteri cardine per gli sviluppi del tardo Quattrocento.\nInnocenzo VIII (1484-1492).\nGli interventi operati da Innocenzo VIII, papa da 1484 al 1492, appaiono pi\u00f9 scarsi rispetto a quelli del suo predecessore, anche per via della perdita dei frutti di alcune delle sue pi\u00f9 illustri commissioni. Durante il suo pontificato ebbe comunque inizio quel revival classicista, legato alla prima epoca d'oro delle scoperte archeologiche romane (proprio in quegli anni erano state scoperte le \"Grotte\" affrescate della Domus Aurea), che era destinato a diventare il legante e il motivo di attrazione per un'eterogenea quantit\u00e0 di artisti.\nLa precoce partenza dei pittori della Sistina aveva generato un certo vuoto sulla scena artistica, che permise il veloce maturare, con commissioni importanti, di alcuni giovani assistenti dei maestri della Sistina. Si tratta soprattutto di iniziative legate a cardinali, altri prelati e altri dignitari della curia, come Oliviero Carafa, che commission\u00f2 un ciclo di affreschi a Filippino Lippi (1488-1493), o Manno Bufalini, finanziatore di un ciclo di Pinturicchio (1484-1486 circa).\nIl Lippi dimostr\u00f2 di aver appreso la lezione di Melozzo, aggiornata al fiorire del revival classicista. In questo contesto elabor\u00f2 uno stile unico, caratterizzato da un'estrosa visione anticlassica, dove l'immagine \u00e8 frammentata in un eclettico insieme di citazioni e rimandi alla scultura e alla decorazione dell'antichit\u00e0, accumulati con una fantasia illumitata e amante del capriccio.\nPinturicchio ebbe un successo larghissimo, che lo port\u00f2 a diventare presto il pittore favorito di casa Della Rovere e Borgia (preannunciando le grandi opere sotto Alessandro VI), e fu anche al servizio del papa, per il quale dipinse una serie di quasi del tutto perduti affreschi nella Loggia del Belvedere, con panorami di citt\u00e0 italiane viste \"a volo d'uccello\", rappresentate con uno stile veloce e compendiario, nonch\u00e9 primo esempio di ripresa del genere antico della pittura paesistica del secondo stile pompeiano. In opere successive, come il \"Soffitto dei Semidei\" per il cardinale Domenico Della Rovere, mostr\u00f2 un gusto capace di ricreare suggestioni antiche con uno stile ornato e sfarzoso, quasi miniaturistico.\nLa moda archeologica spinse il papa a richiedere a Francesco II Gonzaga, nel 1487, l'invio di quello che era allora considerato il pi\u00f9 valido interprete dello stile antico, Andrea Mantegna, reduce dallo straordinario successo dei \"Trionfi di Cesare\". Il pittore padovano decor\u00f2 la cappella del Belvedere con affreschi (1490), poi distrutti ma ricordati come \"amenissimi\", che \"paiono una cosa miniata\" con vedute di citt\u00e0 e villaggi, finti marmi e illusioni architettoniche, festoni, putti, allegorie e numerose figure.\nAlessandro VI (1492-1503).\nPittura.\nL'ultimo scorcio di secolo fu dominato dalla figura di papa Alessandro VI Borgia, originario di Valencia. Il gusto ornato, sovraccarico, esuberante - mutuato dall'arte catalana - e aggiornato con citazioni antiquarie e rimandi colti al mondo umanistico trova il suo interprete ideale in Bernardino Pinturicchio, gi\u00e0 distintosi nell'ambiente romano. A lui il papa affid\u00f2 i lavori di decorazione di sei grandi stanze recentemente rinnovate nel Palazzo Apostolico, dette Appartamento Borgia. Si tratt\u00f2 di un'impresa artistica cos\u00ec vasta e ambiziosamente unitaria che non aveva precedenti nell'Italia rinascimentale, fatta eccezione per il ciclo della Sistina.\nIl risultato fu uno scrigno di decorazioni preziose e raffinate, con infinite dorature e grottesche in cui baluginano continuamente i riflessi dell'oro su pareti e soffitti, legandosi al retaggio del gotico internazionale. Il programma iconografico fondeva la dottrina cristiana con continui richiami al gusto archeologico allora in voga a Roma, e fu quasi sicuramente dettato dai letterati della corte papale. Emblematico fu il ripescaggio della leggenda greco-egiziana di Io/Iside e Api/Osiride, in cui la doppia trasformazione dei protagonisti in bovini rimanda all'arme araldica dei Borgia e ad altri significati legati alla celebrazione di papa Alessandro come sovrano pacificatore.\nScultura.\nSotto il pontificato di Alessandro VI avvenne anche il primo soggiorno del giovane Michelangelo a Roma. Coinvolto in un tentativo di truffa ai danni del cardinale Raffaele Riario, in cui il suo \"Cupido dormiente\", opportunamente sotterrato, venne spacciato per statua antica, fu poi invitato a Roma dallo stesso cardinale, desideroso di conoscere l'artefice in grado di rivaleggiare con l'antico. Michelangelo arriv\u00f2 cos\u00ec a Roma nel 1496, dove ricevette la commissione di un \"Bacco\", statua a tutto tondo che riprende nelle dimensioni e nei modi l'arte antica, in particolare ellenistica. Il dio \u00e8 infatti ritratto durante l'ebbrezza, con un corpo ben proporzionato e con effetti illusivi e tattili che non hanno equivalenti nell'arte del tempo.\nPoco dopo, nel 1498, il cardinale Jean de Bilh\u00e8res gli commission\u00f2 un'opera a soggetto cristiano, la celeberrima \"Piet\u00e0 vaticana\" completata nel 1499. Rinnovando la tradizione iconografica delle \"Vesperbild\" lignee dell'Europa del Nord, Michelangelo concep\u00ec il corpo di Cristo come mollemente adagiato sulle gambe di Maria con straordinaria naturalezza, privo della rigidit\u00e0 delle rappresentazioni precedenti e con un'inedita compostezza di sentimenti. Le due figure sono raccordate dal panneggio delle gambe di Maria, dalle pieghe pensanti e frastagliate, generanti profondi effetti di chiaroscuro. Estremamente curata \u00e8 la finitura dei dettagli, soprattutto nel modellato anatomico del corpo di Cristo, con effetti di morbidezza degni della statuaria in cera, come il dettaglio della carne tra il braccio e il costato, modificata dalla salda presa di Maria opposta al peso del corpo abbandonato.\nIl Cinquecento.\nGiulio II (1503-1513).\nGiulio II, al secolo Giuliano Della Rovere, fu un pontefice estremamente energico, che riprese con forza e determinazione i progetti di \"Renovatio\" dell'Urbe, sia sul piano monumentale che politico, nell'obiettivo di restituire a Roma e all'autorit\u00e0 papale la grandezza del passato imperiale. Se il suo pontificato viene definito disastroso dal punto di vista politico e finanziario, il suo intuito fu infallibile nella scelta degli artisti che meglio potessero attuare la vastit\u00e0 e l'audacia dei suoi propositi, e la sua figura \u00e8 oggi ricordata soprattutto per i traguardi artistici.\nNipote di papa Sisto IV, che per lui fu sempre un importante modello, sin da cardinale Giuliano era stato un committente intelligente e la sua esperienza diretta come legato ad Avignone gli aveva fatto scoprire come la residenza papale in terra di Francia fosse ben pi\u00f9 splendida e grandiosa di quella romana.\nLa sua volont\u00e0 di ferro persegu\u00ec il mito della \"restauratio imperii\", intrecciando saldamente politica e arte, e avvalendosi dei pi\u00f9 grandi artisti viventi, come Bramante, Michelangelo e Raffaello, ai quali affid\u00f2, coinvolgendoli, progetti di grande impegno e prestigio, nei quali essi poterono sviluppare al massimo le proprie straordinarie capacit\u00e0.\nBramante.\nBramante si trovava a Roma gi\u00e0 all'alba del secolo, dopo la caduta di Ludovico il Moro. Qui aveva ripreso le meditazioni sulla sua strutturazione organica e coerente di edifici con il chiostro di Santa Maria della Pace (1500-1504) e con il tempietto di San Pietro in Montorio (1502). Quest'ultimo edificio, a pianta centrale, ha una forma cilindrica contornata da un colonnato tuscanico, con tamburo e cupola, ed era originariamente destinato a essere al centro di un cortile centrale porticato. Appariva gi\u00e0 evidente come i motivi dell'arte antica fossero rielaborati in forme \"moderne\", fornendo fondamentali spunti agli architetti successivi.\nNel 1503 Giulio II lo nomin\u00f2 sovrintendente generale delle fabbriche papali, affidandogli il collegamento tra il palazzo Apostolico e la residenza estiva del Belvedere progettata ai tempi di Innocenzo VIII. Il piano originario, attuato solo in parte e stravolto dalla costruzione di un ulteriore corpo di fabbrica trasversale alla fine del Cinquecento, prevedeva un vasto cortile a terrazze tra due grandi ali decrescenti, con scalinate scenografiche e una grande esedra al culmine, di chiara ispirazione antica (il santuario di Palestrina e le descrizioni di ville romane).\nSotto la supervisione di Bramante venne inoltre progettato un nuovo assetto viario in citt\u00e0, con l'apertura di via Giulia e con la sistemazione della Lungara, che dai Borghi portava alla porta Settimiana e che nei progetti avrebbe dovuto innestarsi sulla via Portuense.\nNei primi mesi del 1506 il pontefice, vista l'impossibilit\u00e0 di attuare i progetti dei suoi predecessori nella Basilica vaticana (costruzione di una cupola all'innesto dei bracci), prese l'audace decisione di abbattere e ricostruire interamente la basilica, risalente all'epoca di Costantino. Bramante elabor\u00f2 vari progetti, ma quello che venne scelto mostrava l'uso in pianta della croce greca, a culminare le riflessioni sul tema della pianta centrale elaborate in quegli anni. Era prevista un'enorme cupola emisferica e quattro cupole minori alle estremit\u00e0 dei bracci, alternate a quattro torri angolari. Dal 1506 al 1514 Bramante segu\u00ec i lavori alla basilica e sebbene il suo progetto venisse poi abbandonato dai suoi successori in favore di una basilica a croce latina, immutati sono rimasti il diametro della cupola (40 metri, quasi quanto quella del Pantheon) e le dimensioni della crociera, con i pilastri gi\u00e0 in via di completamento alla morte dell'architetto.\nBaldassarre Peruzzi.\nL'altro grande architetto attivo nella capitale in quegli anni era il senese Baldassarre Peruzzi. Lavor\u00f2 soprattutto per il raffinato banchiere Agostino Chigi, per il quale progett\u00f2 la villa della Farnesina (all'epoca chiamata Villa Chigi), composta come un libero uso di elementi classici, di particolare originalit\u00e0 nella facciata sui giardini, dove si trovano due avancorpi laterali e una loggetta centrale al piano terra che fa da filtro tra l'ambiente naturale e la struttura architettonica.\nMichelangelo: la tomba di Giulio II (primo progetto).\nFu probabilmente Giuliano da Sangallo a raccontare a papa Giulio II, nel 1505, gli strabilianti successi fiorentini di Michelangelo, tra i quali la scultura del colossale \"David\"..\nConvocato a Roma, Michelangelo si vide affidare il compito di una monumentale sepoltura per il papa, da collocarsi nella tribuna della nuova basilica di San Pietro.\nIl primo progetto prevedeva una colossale struttura architettonica isolata nello spazio, composta da tre ordini che dalla base rettangolare andavano restringendosi gradualmente in una forma pressoch\u00e9 piramidale. Attorno al catafalco del papa, in posizione sopraelevata, erano previste una quarantina di statue dimensionate in scala superiore al naturale, alcune libere nello spazio, altre addossate a nicchie o ai pilastri, all'insegna di un gusto per la grandiosit\u00e0 e l'articolazione complessa, su tutte e quattro le facciate dell'architettura. Il tema della decorazione statuaria era il transito dalla morte terrena alla vita eterna dell'anima, con un processo di liberazione dalla prigionia della materia e dalla schiavit\u00f9 della carne.\nPartito per Carrara per scegliere i marmi, Michelangelo sub\u00ec per\u00f2, stando alle fonti antiche, una sorta di complotto ai suoi danni da parte degli artisti della corte pontificia, tra cui soprattutto Bramante, che distolse l'attenzione del papa dal progetto della sepoltura, giudicata di cattivo auspicio per una persona ancora in vita e nel pieno di ambiziosi progetti.\nFu cos\u00ec che nella primavera del 1506 Michelangelo, mentre tornava carico di marmi e di aspettative dopo estenuanti mesi di lavoro, fece l'amara scoperta che il suo progetto mastodontico non era pi\u00f9 al centro degli interessi del pontefice, accantonato in favore dell'impresa della basilica e di nuovi piani bellici contro Perugia e Bologna.\nIl Buonarroti, non riuscendo a ricevere nemmeno un'udienza chiarificatrice, fugg\u00ec in tutta fretta a Firenze, dove riprese alcuni progetti sospesi prima della sua partenza. Ci vollero le ripetute e minacciose richieste del papa perch\u00e9 Michelangelo prendesse infine in considerazione l'ipotesi della riconciliazione. L'occasione venne data dalla presenza del papa a Bologna nel 1507: qui l'artista fuse per il papa una statua in bronzo e pochi anni dopo, a Roma, ottenne la commissione \"riparatrice\" per la decorazione della volta della Cappella Sistina.\nMichelangelo: la volta della Sistina.\nProcessi di assestamento avevano crepato la volta della Cappella Sistina nella primavera del 1504, rendendone inevitabile un rifacimento. La scelta cadde sul Buonarroti, nonostante la sua scarsa esperienza con la tecnica dell'affresco, per tenerlo occupato con una grande impresa. Dopo alcune esitazioni venne elaborato un primo progetto, con figure di apostoli sui peducci e quadrature architettoniche, arricchito presto con le \"Storie della Genesi\" nei riquadri centrali, figure di \"Veggenti\" sui peducci, episodi biblici e \"Antenati di Cristo\" sulle vele, nonch\u00e9 la decorazione delle lunette sopra la serie quattrocentesca dei papi. A ci\u00f2 si aggiungono altre figure di riempimento, quali gli \"Ignudi\", i medaglioni con altre scene bibliche e le figurette dei \"Nudi bronzei\".\nLe scene centrali vanno lette dall'altare verso la porta principale di ingresso, ma Michelangelo le inizi\u00f2 a dipingere dal lato opposto; i teologi al servizio del papa lo aiutarono certamente a elaborare un complesso decorativo di grande completezza e dalle molteplici letture: le storie della Genesi ad esempio sono leggibili anche all'incontro, come prefigurazioni della Passione e resurrezione di Cristo, seguendo la lettura che idealmente compiva il corteo papale quando entrava nella cappella durante le pi\u00f9 importanti solennit\u00e0, quelle della Settimana Santa.\nNel luglio del 1508 il ponteggio, occupante circa met\u00e0 della cappella (in modo da non pregiudicare le attivit\u00e0 liturgiche), era pronto e Michelangelo avvi\u00f2 la stesura ad affresco. Inizialmente si fece aiutare da una serie di colleghi chiamati appositamente da Firenze, ma insoddisfatto dei loro risultati li licenzi\u00f2 a breve, procedendo nell'immane compito in solitudine, a parte alcuni garzoni per i compiti preparativi secondari. Se per le scene centrali utilizzava cartoni riportati a spolvero, nelle scene laterali delle lunette procedette con incredibile celerit\u00e0, dipingendo di getto su abbozzi direttamente schizzati sulla parete. Nell'agosto del 1510 l'opera era quasi a met\u00e0 ed era ora di smontare il panneggio per ricostruirlo dall'altra parte.\nIn tale occasione l'artista pot\u00e9 finalmente vedere il proprio lavoro dal basso e prese la decisione di aumentare la scala delle figure, con scene meno affollate ma di maggiore effetto dal basso, ambientazioni pi\u00f9 spoglie, gesti pi\u00f9 eloquenti, meno piani di profondit\u00e0. Dopo un'interruzione di circa un anno dei lavori, dovuta agli impegni militari del pontefice, nel 1511 Michelangelo torn\u00f2 all'opera, procedendo con un'incredibile speditezza. L'energia e la \"terribilit\u00e0\" delle figure viene estremamente accentuata, dalla poderosa grandiosit\u00e0 della \"Creazione di Adamo\", ai moti turbinosi delle prime tre scene della Creazione, in cui Dio Padre appare come unico protagonista. Anche le figure dei \"Profeti\" e delle \"Sibille\" crescono gradualmente in proporzioni e in \"pathos\" psicologico all'avvicinarsi all'altare, fino al \"furor\" divinatorio dell'enorme \"Giona\".\nNell'insieme per\u00f2 le differenze stilistiche non si notano, grazie all'unificazione cromatica di tutto il ciclo, impostata a toni chiari e brillanti, come ha riscoperto l'ultimo restauro. \u00c8 infatti soprattutto il colore a definire e modellare le forme, con effetti cangianti, diversi livelli di diluizione e con diversi gradi di finitezza (dalla perfetta finitezza delle cose in primo piano a uno sfumato opaco per quelle indietro), piuttosto che il ricorso alle tonalit\u00e0 scure d'ombra.\nRaffaello: la Stanza della Segnatura.\nL'altra grande impresa pittorica del pontificato di Giulio II \u00e8 la decorazione di un nuovo appartamento ufficiale, le cosiddette Stanze Vaticane. Rifiutandosi di utilizzare l'Appartamento Borgia, il papa scelse alcuni ambienti al piano superiore, risalenti all'epoca di Niccol\u00f2 V e in cui esistevano gi\u00e0 decorazioni quattrocentesche di Piero della Francesca, Luca Signorelli e Bartolomeo della Gatta. Per prima cosa fece dipingere i soffitti a un gruppo composito di pittori, tra cui il Perugino, il Sodoma, Baldassarre Peruzzi, il Bramantino e Lorenzo Lotto, oltre allo specialista di grottesche Johannes Ruysch. Sul finire del 1508 si aggiunse Raffaello, fatto chiamare su consiglio di Bramante, suo concittadino.\nLe prime prove nella volta e nei lunettoni della Stanza della Segnatura convinsero il pontefice a tal punto che affid\u00f2 al Sanzio la decorazione di tutta la stanza e quindi dell'intero complesso, senza esitare a far distruggere le opere pi\u00f9 antiche.\nLa Stanza della Segnatura venne decorata con scene legate alle categorie del sapere, forse in relazione a un ipotetico uso come biblioteca. La \"Disputa del Sacramento\" era una celebrazione della teologia, la \"Scuola di Atene\" della filosofia, il \"Parnaso\" della poesia e le \"Virt\u00f9 e la Legge\" della giurisprudenza, a ciascuna delle quali corrispondevano anche figure simboliche sul soffitto.\nRaffaello si rifiut\u00f2 di operare una semplice galleria di ritratti di uomini illustri e figurazioni simboliche, come avevano fatto ad esempio Perugino o Pinturicchio, ma cerc\u00f2 di coinvolgere i personaggi in un'azione, caratterizzandoli con moti ed espressioni.\nRaffaello: la Stanza di Eliodoro.\nNell'estate 1511, quando ancora non erano terminati i lavori alla Stanza della Segnatura, Raffaello stava gi\u00e0 elaborando i disegni per un nuovo ambiente, la stanza poi detta di Eliodoro, usata come camera dell'Udienza.\nIl pontefice aveva fatto ritorno a Roma in giugno, dopo le pesanti sconfitte nella campagna militare contro i francesi, che avevano significato la perdita di Bologna e la continua minaccia degli eserciti stranieri. I nuovi affreschi rispecchiarono il momento di incertezza politica, sottolineando l'ideologia del papa e il suo sogno di \"renovatio\". Le scene di \"Eliodoro cacciato dal tempio\" e l'\"Incontro di Leone Magno con Attila\" mostrano infatti interventi miracolosi a favore della Chiesa contro nemici interni ed esterni, mentre la \"Messa di Bolsena\" tributa la devozione speciale del papa verso l'eucaristia e la \"Liberazione di san Pietro dal carcere\" ricorda il trionfo del primo papa al culmine delle tribolazioni.\nIl Sanzio aggiorn\u00f2 il suo linguaggio per le scene che richiedevano una componente storica e dinamica in grado di coinvolgere lo spettatore, prendendo spunto dagli affreschi di Michelangelo e utilizzando un'illuminazione pi\u00f9 drammatica, con colori pi\u00f9 densi e corposi. La concitazione dei gesti assume una forte carica espressiva, sollecitando una lettura accelerata dell'immagine (\"Cacciata di Eliodoro dal tempio\"), oppure su sottili equilibri compositivi (\"Messa di Bolsena\"), o accentuati contrasti luministici con un'articolazione pausata del racconto (\"Liberazione di san Pietro\").\nLo studio dei modelli preparatori permette di rilevare un'attualizzazione degli affreschi agli avvenimenti del 1511-1512, con il momentaneo trionfo di Giulio II: il papa fu cos\u00ec aggiunto o messo in posizione pi\u00f9 preminente negli affreschi.\nLeone X (1513-1521).\nL'elezione di Leone X, figlio di Lorenzo de' Medici, venne salutata come l'inizio di un'era di pace, capace magari di riscattare l'unit\u00e0 dei cristiani, grazie al carattere pacato e prudente del pontefice, cos\u00ec diverso dal temperamento bellicoso di Giulio II. Amante delle arti, in special modo della musica, incline al lusso e allo splendore delle cerimonie liturgiche, Leone X si fece ritrarre da Raffaello seduto a un tavolo, tra due cardinali suoi parenti, in atto di sfogliare una Bibbia riccamente miniata avvalendosi di una lente d'ingrandimento.\nRaffaello: la Stanza dell'Incendio di Borgo.\nRaffaello godette presso Leone X la stessa incondizionata ammirazione del suo predecessore. Attivo nella terza stanza dell'appartamento papale, poi detta dell'Incendio di Borgo, cre\u00f2 una decorazione basata sulla celebrazione encomiastica dei predecessori omonimi del pontefice, Leone III e Leone IV, nei cui volti inser\u00ec sempre l'effigie del nuovo papa, alludenti ad avvenimenti dei primi anni del suo pontificato.\nAd esempio l'\"Incendio di Borgo\", che fu la prima scena a essere completata, ancora con un forte intervento diretto del Sanzio (le scene successive saranno dipinte per lo pi\u00f9 dagli aiuti), allude all'opera di pacificazione di Leone X per spegnere il divampare delle guerre tra gli stati cristiani.\nRaffaello: gli arazzi della Sistina.\nPoco dopo l'avvio dei lavori Raffaello venne nominato responsabile della fabbrica di San Pietro dopo la morte di Bramante (1514) e inoltre poco dopo viene incaricato di preparare una serie di cartoni per arazzi con \"Storie dei santi Pietro e Paolo\", da far realizzare a Bruxelles e da collocare nel registro pi\u00f9 basso della Cappella Sistina. Il pontefice entrava cos\u00ec attivamente nella decorazione della Cappella papale che aveva tanto caratterizzato gli investimenti artistici dei suoi predecessori, in un momento in cui, tra l'altro, essa era sede delle pi\u00f9 importanti cerimonie liturgiche, essendo la basilica inagibile.\nNella scelta dei soggetti venne tenuto conto di numerose allusioni simboliche tra il pontefice in carica e i primi due \"architetti della Chiesa\", rispettivamente predicatori verso gli ebrei e verso i \"gentili\", con Leone quale restauratore dell'unit\u00e0. Le difficolt\u00e0 tecniche e il confronto diretto con Michelangelo richiesero un notevole impegno dell'artista, che dovette quasi abbandonare la pittura delle Stanze. Nelle scene degli arazzi Raffaello giunse a un linguaggio figurativo appropriato, con schemi compositivi semplificati sul primo piano e un'azione chiarita da gesti eloquenti e nette contrapposizioni di gruppi.\nRaffaello: architettura e studio dell'antico.\nAlla morte di Bramante, Raffaello assunse il difficile compito di nuovo soprintendente alla fabbrica di San Pietro. Le sue esperienze in architettura andavano ormai ben oltre il semplice bagaglio di un pittore e aveva gi\u00e0 fatto esperienza studiando l'antico e lavorando soprattutto per Agostino Chigi (scuderie della Villa Farnesina, Cappella Chigi). Nelle prime opere mostr\u00f2 un'adesione agli schemi di Bramante e Giuliano da Sangallo, distinguendosi per\u00f2 per le rinnovate suggestioni con l'antico e un rapporto pi\u00f9 stretto tra architettura e decorazione, dando vita di volta in volta a soluzione di grande originalit\u00e0, di cui la storiografia ha riconosciuto l'importanza solo in tempi relativamente recenti.\nIn San Pietro, con Fra' Giocondo, elabor\u00f2 diversi progetti, fino a ripristinare la pianta basilicale a croce latina, impostata sulla crociera bramantesca. L'attivit\u00e0 pi\u00f9 singolare del Sanzio in quegli anni \u00e8 per\u00f2 la progettazione di Villa Madama, per il cardinale Giulio de' Medici (dal 1518). Nei piani originari la villa doveva svilupparsi attorno a un cortile centrale, con molteplici assi di percorso e visivi, fino al giardino circostante, archetipo del giardino all'italiana, perfettamente integrato con l'ambiente circostante delle pendici del Monte Mario. Nella decorazione rivivevano i modelli della Roma antica, con stucchi e affreschi sempre armoniosamente connessi al ritmo delle strutture.\nCelebre \u00e8 poi la Lettera a Leone X, scritta con Baldassarre Castiglione, in cui l'artista esprime tutto il suo rammarico per la decadenza dei monumenti antichi di Roma e offre al papa un progetto per un rilievo sistematico di una pianta di Roma antica.\nMichelangelo: la tomba di Giulio II (ultimi progetti).\nIl crescente successo di Raffaello, favorito dal nuovo pontefice fin dall'inizio del pontificato, mise in un certo isolamento Michelangelo, nonostante il clamoroso successo della Sistina. L'artista ebbe cos\u00ec il tempo di dedicarsi a progetti temporaneamente accantonati, primo fra tutti quello per la tomba di Giulio II, per conto degli eredi Della Rovere. Abbandonato il faraonico progetto iniziale, nel 1513 venne stipulato un nuovo contratto, che prevedeva una tomba addossata a una parete, con i lati minori ancora molto sporgenti, poi ridotti a una tomba a facciata pi\u00f9 tradizionale (1516), sulla scorta ad esempio dei Monumenti funebri dei cardinali Ascanio Sforza e Girolamo Basso Della Rovere di Andrea Sansovino (1505-1507), ad arcosolio impostato sullo schema dell'arco trionfale.\nNel progetto di Michelangelo prevale per\u00f2 lo slancio dinamico verso l'alto e pi\u00f9 intenso \u00e8 il prevalere della decorazione plastica sugli elementi architettonici. Gi\u00e0 nel 1513 l'artista doveva aver scolpito il \"Mos\u00e8\", che richiamava i \"Veggenti\" della Sistina, e una serie di figure dinamiche da addossare ai pilastri, i cosiddetti \"Prigioni\", ovvero nudi che si divincolano dalla dirompente carica espressiva.\nInterrotto di nuovo per i progetti alla chiesa di San Lorenzo di Firenze, Michelangelo arriv\u00f2 al completamento del lavoro solo nel 1545, con un'opera molto sottodimensionata rispetto ai grandiosi progetti elaborati nei decenni precedenti.\nSebastiano del Piombo.\nIn questa particolare congiuntura ha anche origine il sodalizio tra Michelangelo e il veneziano Sebastiano del Piombo (a Roma dal 1511), dal quale nacque per circa due decenni un'amicizia e una collaborazione che pu\u00f2 anche essere letta come un tentativo di opposizione all'egemonia di Raffaello.\nGi\u00e0 per la \"Piet\u00e0\" di Viterbo (1516-1517), Vasari riport\u00f2 la notizia del cartone fornito da Michelangelo, interpretato dal frate con un \"paesaggio tenebroso molto lodato\". Verso la fine del 1516 una doppia commissione del cardinale Giulio de' Medici accese la competizione tra Sebastiano/Michelangelo e Raffaello, impegnati in una grande pala d'altare ciascuno, destinata alla cattedrale di Narbonne. Sebastiano dipinse la \"Resurrezione di Lazzaro\", con il Salvatore e lo scultoreo Lazzaro disegnati direttamente da Michelangelo. A Sebastiano spetta invece la ricca orchestrazione cromatica, gi\u00e0 lontana dal tonalismo veneto, e il senso atmosferico che d\u00e0 un'inedita intonazione misteriosa ed emozionale alla scena.\nRaffaello elabor\u00f2 invece la famosa \"Trasfigurazione\", resa pi\u00f9 dinamica dall'accostamento con l'episodio della guarigione dell'ossesso. La sfolgorante zona superiore contrasta con quella dinamica e disarmonica inferiore, creando un effetto di violento contrasto, raccordato per\u00f2 emozionalmente dalla contemplazione del Salvatore.\nAdriano VI (1522-1523).\nIl breve pontificato di Adriano VI segn\u00f2 un arresto di tutti i cantieri artistici. La morte di Raffaello e una pestilenza che funest\u00f2 la citt\u00e0 per tutto il 1523 port\u00f2 a un allontanamento dei migliori allievi dell'urbinate, come Giulio Romano. Il nuovo pontefice era inoltre ostile alle attivit\u00e0 artistiche. Il papa olandese era infatti legato a una spiritualit\u00e0 da ordine monastico e non gradiva affatto la cultura umanistica n\u00e9 la sfarzosa vita di corte, tantomeno l'uso dell'arte in funzione politica o celebrativa. Gli italiani videro in lui un pedante professore straniero, cieco di fronte alla bellezza dell'antichit\u00e0 classica, che riduceva molto gli stipendi dei grandi artisti. Musicisti come Carpentras, il compositore e cantore da Avignone che era maestro di cappella sotto Leone X, lasciarono Roma in quel periodo, a causa dell'indifferenza di Adriano, se non nell'aperta ostilit\u00e0 nei confronti dell'arte.\nAdriano arriv\u00f2 a minacciare di far distruggere gli affreschi di Michelangelo nella Cappella Sistina, ma la brevit\u00e0 del suo potere non gli permise di mettere in atto l'intento.\nClemente VII fino al Sacco (1523-1527).\nGiulio de' Medici, eletto il 19 novembre 1523 col nome di Clemente VII, riprese invece i lavori ai palazzi pontifici riallacciandosi a quanto intrapreso da suo zio Leone X. Tra i primi atti del nuovo pontefice ci fu quello di ordinare la ripresa dei lavori nella Sala di Costantino, di cui Raffaello aveva fatto in tempo a disegnare il programma generale e i cartoni per le prime due scene, gelosamente custoditi dai suoi allievi e collaboratori. Tale circostanza fece s\u00ec che fosse rifiutata l'istanza di Sebastiano del Piombo di occuparsi della decorazione, supportata da Michelangelo.\nTra gli allievi di Raffaello assumono una posizione di preminenza Giovanni Battista Penni e, soprattutto Giulio Romano, ritenuto il vero \"erede\" dell'urbinate e che fin dal 1521 aveva cercato una sintesi delle opere monumentali di Raffaello e Sebastiano del Piombo nella \"Lapidazione di santo Stefano\", nella chiesa di Santo Stefano a Genova. La supremazia artistica di Giulio Romano ha termine nel 1524 con la sua partenza per Mantova.\nNel frattempo Sebastiano del Piombo dalla morte di Raffaello non ha pi\u00f9 rivali come ritrattista sulla scena romana.\nIl clima artistico sotto Clemente VII si evolve gradualmente verso un gusto pi\u00f9 che mai \"archeologico\", cio\u00e8 dove l'antico \u00e8 ormai una moda che influenza profondamente la decorazione, sia con la ripresa di motivi, sia con la ricerca di oggetti (statuaria in testa), che vengono integrati, se frammentari, e liberamente raggruppati. La pittura si fece pi\u00f9 che mai ricercata ed elegante, allontanandosi gradualmente dall'eredit\u00e0 pesante dell'ultimo Raffaello e della volta della Cappella Sistina. Giovani artisti come Parmigianino e Rosso Fiorentino incontrano il gusto dei committenti pi\u00f9 all'avanguardia, creando opere di estrema eleganza formale, in cui il naturalismo delle forme, la misurabilit\u00e0 dello spazio e la verosimiglianza sono men che mai importanti. Ne \u00e8 esempio il vigoroso \"Cristo morto\" di Rosso, che a partire dal modello michelangiolesco (gli \"Ignudi\"), arriva a un'estenuata sensualit\u00e0 del corpo di Cristo, dove solo i simboli sparsi qua e l\u00e0 chiariscono il significato religioso dell'opera, impedendo, ad esempio, di qualificare il dipinto come una rappresentazione della \"Morte di Adone\".\nSu questa cultura splendida e cosmopolita dell'et\u00e0 clementina si abbatt\u00e9, nella primavera del 1527, la catastrofe del Sacco di Roma. Le conseguenze sul piano civile, politico, religioso e filosofico furono disastrose (fu veramente la fine di un'epoca, letta come un segno del prossimo avvento dell'Anticristo), mentre sul piano artistico si registr\u00f2 una diaspora degli artisti in tutte le direzioni, che port\u00f2 a una straordinaria diffusione dei modi romani."}
{"id": "2595725", "revid": "36426", "url": "https://it.wikipedia.org/wiki?curid=2595725", "title": "Vaticano (colle)", "text": ""}
{"id": "2595729", "revid": "81122705", "url": "https://it.wikipedia.org/wiki?curid=2595729", "title": "Dipartimento di Formosa", "text": "Formosa \u00e8 un dipartimento argentino, situato nella parte orientale della provincia di omonima, con capoluogo Formosa.\nEsso confina con i dipartimenti di Pilcomayo a nord, di Piran\u00e9 a ovest, e di Laishi a sud, e con la repubblica del Paraguay a est.\nSecondo il censimento del 2001, su un territorio di 6.195 km\u00b2, la popolazione ammontava a 210.071 abitanti, con un aumento demografico del 31,66% rispetto al censimento del 1991.\nMunicipi del dipartimento sono:"}
{"id": "2595733", "revid": "830939", "url": "https://it.wikipedia.org/wiki?curid=2595733", "title": "Vincenzo Maggi", "text": "Biografia.\nVincenzo Maggi nacque a Pompiano, piccola localit\u00e0 della pianura bresciana occidentale, dove la famiglia aveva possedimenti e anche un negozio di farmacia. Il padre Francesco, uomo di lettere, fu il suo primo maestro.\nStudi\u00f2 filosofia a Padova con Gerolamo Bagolino e frequent\u00f2 attivamente gli ambienti culturali della citt\u00e0. Si laure\u00f2 il 2 dicembre 1528 e divenne professore supplente di filosofia nello Studio di Padova, con uno stipendio iniziale di 47 fiorini. Nel 1533 alla morte di Marcantonio Passeri ottenne la cattedra di filosofia e rimase ad insegnare a Padova fino al 1543.\nMembro dal 1540 dell'\u00abAccademia degli Infiammati\u00bb, strinse amicizia con Daniele Barbaro, Bartolomeo Lombardi, Alessandro Piccolomini, Sperone Speroni, Bernardino Tomitano, Benedetto Varchi, entr\u00f2 quindi a far parte del circolo di Pietro Bembo, frequentando insigni estimatori di Erasmo da Rotterdam, come Aonio Paleario, Benedetto Lampridio e Emilio degli Emigli. Conobbe il cardinale Reginald Pole, il vescovo Pier Paolo Vergerio, Marcantonio Flaminio e Alvise Priuli. Nel 1529 fu in Germania dove incontr\u00f2 Erasmo da Rotterdam.\nIl dibattito sulla questione della lingua e sui temi estetici legati soprattutto all'interpretazione della \"Poetica\" aristotelica condusse alla preparazione di un commento allo scritto di Aristotele che, iniziato dal Lombardi nel 1541, per la prematura morte di questi fu proseguito, concluso e fatto pubblicare dal Maggi, con altra sua opera dedicata ad Orazio, a Venezia nel 1550, le \"In Aristotelis librum de Poetica communes explanationes: Madii vero in eundem librum propriae annotationes\", dedicato al cardinale Cristoforo Madruzzo.\nNel 1543 Maggi lasci\u00f2 Padova per entrare al servizio del duca Ercole II d'Este come precettore del figlio Alfonso e, insieme, per insegnare filosofia nell'Universit\u00e0 di Ferrara: si conservano appunti delle sue lezioni sulla \"Poetica\" tenute nel 1546 e 1547. Anche della vita culturale della citt\u00e0 estense Maggi fu protagonista, divenendo nel 1544 \"principe\" dell'\u00abAccademia dei Filareti\u00bb, che vantava membri come Ercole Bentivoglio, Alfonso Calcagnini, Lilio Gregorio Giraldi e Giovan Battista Giraldi Cinzio, oltre a essere amico degli umanisti Giovan Battista Pigna, Francesco Porto e Bartolomeo Ricci, che gli diede pubblicamente merito di essere stato \u00abil primo interprete della \"Poetica\" di Aristotele\u00bb.\nDel 1545 \u00e8 l'orazione \"Mulierum praeconium\" o \"De mulierum praestantia\", dedicata ad Anna d'Este, la figlia di Ercole e di Renata di Francia, che nello stesso anno fu tradotta in volgare - non dal Maggi - con il titolo \"Un brieve trattato dell'eccellentia delle donne\". L'edizione di questo scritto comprende anche una anonima \"Essortatione a gli huomini perch\u00e9 non si lascino superar dalle donne\", attribuita a Ortensio Lando, che si pone come corollario dell'orazione del Maggi.\nAlla chiusura temporanea dell'Universit\u00e0, avvenuta nel 1557, il Maggi ritorn\u00f2 a Brescia per motivi familiari e culturali, partecipando alle riunioni dell'Accademia di Rezzato, fondata nel 1548 da Giacomo Chizzola. Abit\u00f2 nella quadra della cittadella vecchia, in contrada Santo Spirito: dalla polizza d'estimo, presentata al comune di Brescia nel 1548, sappiamo che aveva cinquant'anni ed era sposato con Francesca, figlia del nobile Paris Rosa, dalla quale ebbe cinque figli.\nA Brescia sedeva nel Consiglio Generale e nel 1550 fu incluso nell'elenco dei consiglieri comunali della citt\u00e0 destinati alla reggenza delle podestarie maggiori del territorio. Fu destinato alla Podestaria di Orzinuovi, ma vi rinunci\u00f2, come rinunci\u00f2 anche alla podestaria di Sal\u00f2 nel 1551, e partecip\u00f2 alle sedute del Consiglio Generale fino al 1558."}
{"id": "2595735", "revid": "174925", "url": "https://it.wikipedia.org/wiki?curid=2595735", "title": "\u00c9cole de Paris", "text": ""}
{"id": "2595737", "revid": "110157", "url": "https://it.wikipedia.org/wiki?curid=2595737", "title": "Dipartimento di Laishi", "text": "Laishi \u00e8 un dipartimento argentino, situato nella parte sud-orientale della provincia di Formosa, con capoluogo San Francisco de Laishi.\nEsso confina con i dipartimenti di Formosa a nord, e di Piran\u00e9 a ovest; a sud confina con la provincia del Chaco e a est con la repubblica del Paraguay.\nSecondo il censimento del 2001, su un territorio di 3.480 km\u00b2, la popolazione ammontava a 16.227 abitanti, con un aumento demografico del 19,48% rispetto al censimento del 1991.\nMunicipi del dipartimento sono:"}
{"id": "2595744", "revid": "119613801", "url": "https://it.wikipedia.org/wiki?curid=2595744", "title": "Poesia estemporanea sarda", "text": "La poesia estemporanea sarda \u00e8 un genere di poesia estemporanea diffuso in Sardegna, la cui improvvisazione lirica si serve della Lingua sarda. Le due pi\u00f9 importanti espressioni di questo genere nell'isola sono la gara logudorese (\"cantare a bolu\") nel centro nord e la gara campidanese, diffusa nel sud dell'isola.\nStoria.\nOrigini.\nLe prime notizie sulla poesia estemporanea in Sardegna compaiono in una pubblicazione di Matteo Madao, \"Armonie dei sardi\", del 1787. Nel 1840, nella sua opera \"Ortografia sarda nazionale\", il canonico Giovanni Spano si sofferma sulla tradizione della poesia estemporanea logudorese, ricordando i nomi di vari \"poetas\" di alcuni paesi tra i quali Bitti, Bonorva, Ploaghe, Tissi e Osilo ma tenendo ben presente che in quasi tutti i paesi della Sardegna c'erano stati poeti a braccio dei quali magari si era perduto il ricordo.\nUn anno prima, nel 1839 Vittorio Angius dedicava all'argomento una quarantina di pagine dell'inserto \"Sugli improvvisatori sardi\" in \"Biblioteca Sarda\":\nsottolineando l'importanza culturale e sociale della poesia estemporanea sarda.\nAltri personaggi di spicco del panorama sardo si mostrarono attenti a questo tipo di tradizione, tra i quali il poeta Sebastiano Satta, che, nonostante la malattia, tra il 1908 e il 1914, anno della sua morte, si faceva accompagnare in piazza per ascoltare le gare poetiche che si andavano diffondendo dalla fine dell'Ottocento.\nAnche Antonio Gramsci si dimostr\u00f2 interessato alla poesia estemporanea, al punto di chiedere alla madre, in una delle sue lettere scritte in carcere nel 1927 di fargli sapere di quali argomenti avessero discusso in poesia nelle ultime gare.\nLa prima gara poetica logudorese.\nNonostante le origini molto antiche della poesia estemporanea sarda, i primi svolgimenti in pubblico (con regole precise e comprese di una giuria che nominava il vincitore) si ebbero solo alla fine dell'Ottocento; grazie all'iniziativa di alcuni poeti, fra cui Antonio Cubeddu, ebbe di certo un ruolo determinante.\nLa prima gara in assoluto si svolse nei giorni 20 e 21 settembre 1896 ad Ozieri in occasione della festa della Santa Vergine del Rimedio e venne disputata dai poeti estemporanei: Antonio Cubeddu di Ozieri, Giuseppe Pirastru di Ozieri, Gavino Contini di Siligo, Antonio Farina di Osilo, Francesco Cubeddu di Ozieri, Salvatore Demartis di Ossi, Antonio Michele Cuccuru di Usini, Antonio Andrea Porcu Deledda di Martis ed altri.\nLa giuria era composta dall'avvocato Antonio Fresu e da Alessandro Meloni e aveva come presidente il poeta Giovanni Cubeddu.\nIl primo premio venne vinto da Antonio Cubeddu, il secondo da Antonio Farina ed il terzo premio da Salvatore Demartis.\nLa prima gara poetica Campidanese.\nA differenza della poesia logudorese, per cui si pu\u00f2 stabilire con precisione la data della prima gara ufficiale, per quanto riguarda la poesia campidanese non esiste un passaggio netto dalla pratica dilettantistica alla pratica professionistica e quindi alla prima gara pubblica ufficiale. \nPer quanto l'origine di questa forma di improvvisazione sia molto antica, le prime testimonianze scritte risalgono al XIX secolo, e riguardano alcuni cantadoris ancora vivi nella memoria degli appassionati: Francesco De Planu (noto Olata) di Quartucciu, Efisio Pibiri (S'Argalla), Pasquale Piras, Battistina Melis (Bittiredda) di Lunamatrona.\nLe prime trascrizioni di intere gare risalgono alla fine del 1800.\nLa censura.\nNel 1924 il \"Concilio plenario dei vescovi sardi\" aveva vietato ai poeti estemporanei di trattare argomenti di dottrina ecclesiastica. \nIn quegli anni inoltre, in un clima di assimilazione culturale, erano state poste in atto una serie di divieti e disposizioni contro l'uso di lingue diverse dall'italiano, compreso il sardo. Anche le gare di poesia estemporanea furono censurate dal 1932 fino al 1937 e, in taluni casi, 1945.\nLa gara di Poesia Estemporanea Logudorese.\nLe gare di poesia estemporanea in sardo logudorese, o sardo campidanese, sono organizzate generalmente per rallegrare le feste del paese, soprattutto le feste in onore di santi.\nAd una gara possono partecipare due o pi\u00f9 poeti, anche se gli abbinamenti pi\u00f9 diffusi sono quelli di due o tre artisti. La gara di poesia campidanese \"a mutetu\"\n\u00e8 solitamente cantata da quattro poeti.\nLe gare di poesia estemporanea logudorese sono divise in pi\u00f9 momenti, tra i quali sono generalmente presenti un'introduzione (\"s'esordiu\") e la discussione dei temi (\"sos temas\"). I poeti, a cui viene assegnato un tema ad estrazione, devono \"cantare\" in ottava rima. Molto di rado e per schermaglie di genere leggero o scherzoso si usa \"poetare\" in \"duinas o batorinas\" (due o quattro versi).\nL'introduzione.\nNella gara Logudorese, l'introduzione (\"S'es\u00f2rdiu\") viene cantata dai poeti presenti sul palco che si alternano dopo ogni ottava e costituisce un saluto degli stessi poeti al pubblico.\nNon ha una durata prestabilita e dopo le prime ottave di saluto il discorso pu\u00f2 spaziare su vari argomenti.\nI temi.\nTerminata l'introduzione vengono cantati i temi, con lo stesso sistema dell'esordio, i poeti si alternano dopo ogni ottava.\nI temi sono scelti dal comitato organizzatore della festa o della serata in generale e nonostante siano molto vari possono essere riproposti in altre gare.\nI vari argomenti vengono scritti su dei biglietti ed estratti a sorte dai poeti mediante l'uso di un cappello (\"sa berrita\").\nRaccolte e testimonianze.\nBisogna tenere conto che la poesia estemporanea di quell'epoca ci \u00e8 stata tramandata a voce per cui spesso le versioni sono diverse e talvolta anche l'attribuzione stessa dell'ottava non \u00e8 assolutamente certa. Bisogna tuttavia ricordare l'opera di Antonio Cuccu (San Vito 1921-2003) che ha edito e diffuso raccolte di poesie e gare poetiche per anni.\nPoeti estemporanei pi\u00f9 rappresentativi.\nCon il termine \"poetas\" si indicano i poeti estemporanei che improvvisano in lingua sarda nelle piazze dell'isola e sono gli artefici della poesia estemporanea in sardo. Questi si sfidano pubblicamente nelle cosiddette \"gare poetiche\", durante le quali ogni artista sviluppa e difende un tema assegnato per estrazione a sorte dalla giuria.\nI poeti improvvisano strofe e rime in ottava rima (\"ottavas\") e quartine (\"battorinas\") accompagnati, alla fine di ogni \"duina\", da un coro di bassi, composto dalle voci \"basciu\" e \"contra\". Nella cantata campidanese la forma pi\u00f9 diffusa \u00e8 la gara a \"muttetusu\" di otto rime (\"muttetusu a ottu peisi\"), Le battorine e le canzoni a rima (\"canzoni a cruba)\" vengono solitamente cantate per integrare le gare.\nPoeti del passato.\nPoeti campidanesi (Cantadoris).\nPoeti del XIX secolo"}
{"id": "2595745", "revid": "287204", "url": "https://it.wikipedia.org/wiki?curid=2595745", "title": "Hong Yong-jo", "text": "Carriera.\nClub.\nHa giocato con la maglia dei nordcoreani dell'April 25 fino al 2007, quando si \u00e8 trasferito in Serbia al FK Be\u017eanija; dal 2008 al 2010 ha militato nei russi del Rostov. Nel 2011 alla scadenza del contratto torna in patria con l'April 25. \u00c8 ricordato per la famosa frase riferita nei confronti di Lionel Messi \"Tu non sai chi sono io\".\nNazionale.\nDal 2005 \u00e8 nella nazionale della Corea del Nord, di cui indossa anche la fascia di capitano nelle qualificazioni che hanno condotto la formazione ai mondiali di Sudafrica 2010 e nella stessa fase finale del torneo iridato."}
{"id": "2595746", "revid": "110157", "url": "https://it.wikipedia.org/wiki?curid=2595746", "title": "Dipartimento di Matacos", "text": "Matacos \u00e8 un dipartimento argentino, situato nella parte occidentale della provincia di Formosa, con capoluogo Ingeniero Ju\u00e1rez.\nEsso confina a nord con il dipartimento di Ram\u00f3n Lista, a est con il dipartimento di Bermejo, a sud con la provincia del Chaco e a ovest con la provincia di Salta.\nSecondo il censimento del 2001, su un territorio di 4.431\u00a0km\u00b2, la popolazione ammontava a 12.133 abitanti, con un aumento demografico del 45,21% rispetto al censimento del 1991.\nMunicipi del dipartimento sono:"}
{"id": "2595749", "revid": "1855146", "url": "https://it.wikipedia.org/wiki?curid=2595749", "title": "Mura di Roma", "text": "Le mura di Roma sono i sei distinti sistemi difensivi sviluppati nel corso dei secoli, dalle origini della citt\u00e0 fino al XVII secolo, tuttora in gran parte visibili o ravvisabili. Roma, infatti, \u00e8 l'unica capitale europea ad avere conservato quasi interamente il circuito delle sue mura e le porte.\nLa citt\u00e0 capitolina si mun\u00ec di una cinta muraria fin dalle sue prime fasi, quando le mura non avevano solamente valore difensivo ma erano ritenute \"sante\", in quanto sarebbe stato punito chiunque le avesse violate; la santit\u00e0 delle mura venne meno gi\u00e0 in et\u00e0 repubblicana, quando avvenne il distacco tra la cerchia muraria e il \"pomerium\", il confine sacro dell'\"urbs\".\nCinte murarie.\nMura romulee.\nSecondo la tradizione, la fondazione di Roma sarebbe avvenuta intorno alla met\u00e0 dell'VIII secolo a.C. (l'erudito Marco Terenzio Varrone Reatino la colloc\u00f2 precisamente nell'anno 753 a.C.); il mitico fondatore sarebbe stato Romolo, la cui abitazione (\"Casa Romuli\"), identificata in una capanna, era posta sul Palatino.\nSul colle sono stati rinvenuti i resti di un muro di fortificazione dell'VIII secolo a.C., probabilmente parte della primitiva cinta muraria descritta dallo storico Tacito negli \"Annales\": di forma quadrangolare, racchiudeva un'area di 285 ettari e in essa si sarebbero aperte tre porte, la \"Mugonia\", la \"Romanula\" e quella, presso il Foro Boario, corrispondente alle \"Scalae Caci\".\nMura serviane.\nLa prima grande cinta muraria viene attribuita, secondo la tradizione, all'epoca del re Servio Tullio; tuttavia, sono state costruite verosimilmente nel IV secolo a.C., motivo per cui vengono definite anche \"mura repubblicane\". Misuravano circa 11\u00a0km e racchiudevano i colli Quirinale, Viminale, Esquilino, Palatino, Celio e Aventino (il Campidoglio era dotato di una fortificazione propria). Successivamente furono abbandonate, parzialmente distrutte e sostituite con le mura aureliane.\nAttualmente sono visibili i tratti superstiti in diverse parti della citt\u00e0, ad esempio al Campidoglio, a largo Magnanapoli e presso la stazione Termini, dove sorgeva il tratto pi\u00f9 fortificato, corrispondente all'antico \"aggere serviano\". In essa si aprivano dieci porte, tra cui la \"Porta Viminale\", la \"Porta Esquilina\" (probabilmente divenuta arco di Gallieno), la \"Porta Querquetulana\", dove successivamente fu costruita la basilica dei Santi Quattro Coronati e la \"Porta Caelimontana\", identificata nell'arco di Dolabella.\nMura aureliane.\nFatte costruire tra il 271 e il 275 dall'imperatore Lucio Domizio Aureliano (da cui prendono il nome), queste mura si estendono per circa 19\u00a0km e delimitano, salvo qualche eccezione, i rioni del centro storico di Roma. In esse si aprono numerose porte, in corrispondenza di ciascuna grande via consolare; altrettanto numerose le \"posterulae\", le porte secondarie.\nFurono restaurate e rinforzate all'inizio del IV secolo dall'imperatore Massenzio, ristrutturate nel biennio 401-402 dall'imperatore Onorio, per difendere la citt\u00e0 dalla minaccia dei Goti; nell'occasione l'altezza delle mura, che oscillava tra 6 e 8 metri, fu raddoppiata. Altri restauri furono compiuti ad opera di Belisario (VI secolo). Attualmente la lunghezza delle mura, che si presentano in buone condizioni, misura circa 13\u00a0km. All'interno della cerchia delle mura aureliane \u00e8 stato inserito il muro Torto, un muraglione costruito nell'antichit\u00e0 come contenimento degli \"Horti Aciliorum\".\nMura leonine.\nLe mura leonine prendono il nome dal Papa che le fece erigere intorno alla met\u00e0 del IX secolo, Leone IV. Il pontefice fu l'ideatore della \"civitas Leonina\", costruita tra l'848 e l'852 a protezione dell'antica basilica vaticana dalle scorrerie dei saraceni.\nDurante il pontificato di Niccol\u00f2 III \u00e8 stato aggiunto il \"Corridore\", il Passetto (o Corridoio) di Borgo, che collega Castel Sant'Angelo con il Vaticano: spesso fu usato dai Papi in casi di estrema necessit\u00e0 (nel 1527 ne usufru\u00ec papa Clemente VII, in fuga durante il sacco di Roma).\nDelle mura, che misuravano circa 5\u00a0km ed erano dotate di 44 torri, rimane in piedi il tratto compreso tra Castel Sant'Angelo e la Torre di San Giovanni, all'interno dei Giardini Vaticani.\nMura vaticane.\nLe mura vaticane circondano e delimitano la Citt\u00e0 del Vaticano. Realizzate sotto i pontificati di Paolo III, Pio IV, Pio V e Urbano VIII, furono erette a difesa della basilica di San Pietro e del Colle Vaticano, formando cos\u00ec un'unica fortificazione con le mura leonine, di cui oggi sono considerate parte.\nNella parte settentrionale si erge il bastione di Michelangelo (o \"del Belvedere\"), costruito nel 1534; da esso partiva la muraglia collegata con Castel Sant'Angelo e parallela al Passetto di Borgo: proprio tra il nuovo muro e il \"corridore\" furono realizzati i cosiddetti \"Borghi Nuovi\".\nAlcune porte che si aprivano nella cinta muraria furono distrutte (come la Porta Angelica) o chiuse (come la Porta Pertusa e la Porta Fabbrica).\nMura gianicolensi.\nLe mura gianicolensi sono state realizzate durante i pontificati di Urbano VIII e Innocenzo X, negli anni quaranta del XVII secolo; andarono a sostituire, con un tracciato diverso, il tratto delle mura aureliane ricadente nel rione Trastevere.\nLa cinta muraria va da Porta Portese (ricostruita da papa Innocenzo X) a piazza del Sant'Uffizio, nei pressi di piazza San Pietro. Le mura vengono chiamate \"gianicolensi\" dal nome del colle che costeggiano, il Gianicolo."}
{"id": "2595750", "revid": "36426", "url": "https://it.wikipedia.org/wiki?curid=2595750", "title": "Chiesa di Sant'Anselmo", "text": ""}
{"id": "2595751", "revid": "228587", "url": "https://it.wikipedia.org/wiki?curid=2595751", "title": "Arce capitolina", "text": ""}
{"id": "2595752", "revid": "116058798", "url": "https://it.wikipedia.org/wiki?curid=2595752", "title": "Bottedo", "text": "Bottedo \u00e8 una localit\u00e0 del comune di Lodi, posta ad ovest della citt\u00e0, comune autonomo fino al 1873.\nStoria.\nIl centro fu attestato per la prima volta, con il nome di \"Borsello\", nel 1204. Comprendeva le frazioni di Paderno, Carnesella e C\u00e0 de' Valvassori.\nIl comune ebbe sempre fisionomia agricola e dipese sempre strettamente dalla vicina Lodi. All'inizio del XIX secolo contava circa 200 abitanti. Come molti comuni rurali (definiti dall'amministrazione austriaca \"di III classe\") era governato da un rappresentante dei possidenti terrieri, che aveva ufficio nella citt\u00e0 di Lodi.\nDal 1861 il centro fu lambito dalla linea ferroviaria Milano-Bologna, ma data la scarsa importanza della localit\u00e0 non si pens\u00f2 mai a costruire una stazione.\nNel 1873 il comune di Bottedo fu unito ai Chiosi di Porta Cremonese e ai Chiosi di Porta Regale (il termine \"Chiosi\", di origine dialettale, indicava in passato le terre agricole circostanti la citt\u00e0 di Lodi, analogamente ai pi\u00f9 noti \"Corpi Santi\" intorno a Milano), formando il nuovo comune di Chiosi Uniti con Bottedo. Il nuovo comune, per\u00f2, esistette per meno di quattro anni, venendo annesso alla citt\u00e0 di Lodi nel 1877.\nAttualmente, in seguito allo spopolamento delle aree rurali, Bottedo si presenta come un grosso cascinale, parzialmente abbandonato. Le frazioni di un tempo hanno subito la stessa sorte."}
{"id": "2595760", "revid": "729019", "url": "https://it.wikipedia.org/wiki?curid=2595760", "title": "Sante Agelli", "text": "Biografia.\nSante Agelli fu un noto letterato, poeta e poligrafo, che divenne perci\u00f2 anche membro dell'antica Accademia dei Filergiti di Forl\u00ec.\nIl suo impegno civile si concretizz\u00f2 nell'incarico di Segretario di Prefettura del Regno d'Italia.\nTra le numerose opere, si ricordano:\nFu amico di Melchiorre Missirini, il segretario e biografo di Antonio Canova, e del patriota Piero Maroncelli, coi quali ebbe rapporti anche epistolari."}
{"id": "2595761", "revid": "386562", "url": "https://it.wikipedia.org/wiki?curid=2595761", "title": "Lee Sin-Jie", "text": ""}
{"id": "2595763", "revid": "986213", "url": "https://it.wikipedia.org/wiki?curid=2595763", "title": "Elisabetta Cristina Ulrica di Brunswick-Wolfenb\u00fcttel", "text": "Elisabetta Cristina era figlia del duca Carlo I di Brunswick-Wolfenb\u00fcttel (1713 \u2013 1780) e di Filippina Carlotta di Prussia (1716 \u2013 1801), sorella minore di Federico il Grande.\nBiografia.\nIl re Federico il Grande dispose che sua nipote Elisabetta Cristina, gi\u00e0 adulta e piuttosto brillante, sposasse il cugino, nipote di Federico, il futuro re Federico Guglielmo II, figlio del principe Augusto Guglielmo di Prussia e di Luisa Amalia di Brunswick-Wolfenb\u00fcttel. Elisabetta Cristina doveva, secondo le idee del re, instradare la vita amorosa del pretendente al trono in binari normali e preoccuparsi della successione.\nMatrimonio.\nLa cerimonia matrimoniale non ebbe luogo ove era stato originariamente previsto, cio\u00e8 nella Cappella del Castello di Charlottenburg bens\u00ec il 14 luglio 1765 a Salzdahlum.\nPer\u00f2 i propositi del re non si compirono: dopo la nascita della figlia Federica Carlotta (7 maggio 1767) la situazione divenne tesa. Si notava dappertutto l'interesse di Federico per le attrici e le ballerine francesi. Cos\u00ec la sua consapevole consorte non volle pi\u00f9 tollerare. Elisabetta cerc\u00f2 e trov\u00f2 consolazione presso i giovani ufficiali della Guardia.\nIl re Federico scrisse in una lettera alla sorella Filippina Carlotta:\nQuando ella rimase incinta, pianific\u00f2 nel 1769, come not\u00f2 Federico Guglielmo di Thulemeyer, la fuga dalla Prussia con il suo amante ma venne tradita. Si giunse cos\u00ec in aprile alla separazione ufficiale dal principe ereditario.\nPer escludere eventuali pretese al trono di discendenti illegittimi, il principe ereditario fece pressioni, in accordo con i suoi zii, per il divorzio, che infine il re come anche la corte del Braunschweig dovettero concedere. Entro due giorni ella part\u00ec per K\u00fcstrin. Federico il Grande, che non aveva figli, obblig\u00f2 il nipote, gi\u00e0 tre mesi dopo il divorzio, a risposarsi.\nPrigionia.\nElisabetta Cristina fu esiliata quale prigioniera di stato nella fortezza di Stettino e le fu permesso di avere solo poche accompagnatrici.\nGradualmente per\u00f2 Federico il Grande si preoccup\u00f2 maggiormente delle sue condizioni di vita e dopo la di lui morte nel 1786, ella ottenne una maggior libert\u00e0 e fin dal 1774 ebbe a disposizione uno vecchio edificio di servizio a Jasienica. Nel 1810 Stettino fu occupata dalle truppe di Napoleone. Ad Elisabetta fu consentito di acquistare la cosiddetta \"P\u00e4dagogenm\u00fchle\" ed erigervi una modesta residenza estiva. I suoi fratelli e sorelle e la figlia non la rividero mai. Federico Guglielmo IV fu l'unico a renderle visita.\nElisabetta mor\u00ec nel 1840. Aveva 93 anni ed era cos\u00ec amata, che alla sua morte tutte le campane della citt\u00e0 suonarono. Non volle essere sepolta nella tomba detta \"alten Kerls in Braunschweig\" e fece erigere per s\u00e9 un mausoleo nel suo amato parco. Quando il giardino pass\u00f2 in mani private, la sua salma fu traslata nella chiesa della fortezza di Stettino. Alcune fonti dichiarano che la salma di Elisabetta Cristina fu successivamente traslata nel duomo di Cracovia.\nDal matrimonio con Federico Guglielmo II era nata una figlia, Federica Carlotta di Prussia (1767 \u2013 1820), che fu allevata alternativamente dalla nonna paterna, Luisa Amalia di Brunswick-Wolfenb\u00fcttel (1722 \u2013 1780) e dalla seconda moglie del padre, Federica Luisa (1751 \u2013 1805). Federica Carlotta spos\u00f2 nel 1791 Federico Augusto, duca di York e di Albany (1763 \u2013 1827), secondo figlio del re d'Inghilterra, Giorgio III."}
{"id": "2595764", "revid": "386562", "url": "https://it.wikipedia.org/wiki?curid=2595764", "title": "Lee Sin-Je", "text": ""}
{"id": "2595765", "revid": "116058796", "url": "https://it.wikipedia.org/wiki?curid=2595765", "title": "Chiosi Uniti con Bottedo", "text": "Chiosi Uniti con Bottedo era il nome di un effimero comune poi aggregato alla citt\u00e0 di Lodi.\nStoria.\nFu creato nel 1873 unendo il comune di Bottedo con i Chiosi di Porta Cremonese e quelli di Chiosi di Porta Regale a far data dal successivo capodanno. Il termine \"Chiosi\", di origine dialettale, indicava in passato le terre agricole circostanti la citt\u00e0 di Lodi, analogamente ai pi\u00f9 noti \"Corpi Santi\" intorno a Milano.\nIl comune dei Chiosi Uniti con Bottedo comprendeva quasi tutto il territorio intorno alla citt\u00e0 di Lodi posto sulla riva destra dell'Adda. Il territorio sulla riva sinistra, pi\u00f9 le localit\u00e0 Barbina e Valgrassa, in riva destra, apparteneva invece al comune di Chiosi d'Adda Vigadore.\nDopo meno di quattro anni, nel 1877, il comune fu aggregato alla citt\u00e0 di Lodi. I tre chiosi, Cremonese, Regale, d'Adda, e le tre localit\u00e0 esterne, Bottedo, Vigadore, Torre de' Dardanoni, rimasero tuttavia come suddivisioni amministrative informali della citt\u00e0 di Lodi fino agli anni settanta del XX secolo."}
{"id": "2595766", "revid": "109139822", "url": "https://it.wikipedia.org/wiki?curid=2595766", "title": "Kerstin Palm", "text": "Vanta sette partecipazioni ai Giochi olimpici."}
{"id": "2595770", "revid": "174925", "url": "https://it.wikipedia.org/wiki?curid=2595770", "title": "Disturbo allucinatorio", "text": ""}
{"id": "2595771", "revid": "599013", "url": "https://it.wikipedia.org/wiki?curid=2595771", "title": "Ivan Radenovi\u0107", "text": ""}
{"id": "2595776", "revid": "262457", "url": "https://it.wikipedia.org/wiki?curid=2595776", "title": "Sur\u0101t", "text": ""}
{"id": "2595777", "revid": "281779", "url": "https://it.wikipedia.org/wiki?curid=2595777", "title": "Mitena", "text": "La mitena (pl. \"mitene\"; si tende a usare il termine francese mitaine [ ]) \u00e8 un mezzo guanto. Si tratta di un guanto che copre la mano e le singole dita solo fino alla falange, lasciando libera l'ultima parte delle dita.\nErano comuni fino all'inizio del XX secolo, quando le case non erano ben riscaldate, e in particolare da parte di chi utilizzava libri o eseguiva compiti scrittoriali, quali scrivani, notai, scrittori, ed aveva bisogno di avere le dita \"libere\", sensibili al tatto. L'uso \u00e8 continuato anche in seguito, non pi\u00f9 per necessit\u00e0 ma secondo le mode.\nLe mitene sono per lo pi\u00f9 realizzate in lana lavorata a maglia o in cotone; raramente se ne incontrano in pelle o cuoio essendo tale materiale pi\u00f9 adatto a guanti classici con dita complete o a muffole."}
{"id": "2595782", "revid": "287204", "url": "https://it.wikipedia.org/wiki?curid=2595782", "title": "Dipartimento di Pati\u00f1o", "text": "Pati\u00f1o \u00e8 un dipartimento argentino, situato nella parte centrale della provincia di Formosa, con capoluogo Comandante Fontana.\nEsso confina a nord con la repubblica del Paraguay, a est con i dipartimenti di Pilag\u00e1s e Piran\u00e9, a sud con la provincia del Chaco, e a ovest con il dipartimento di Bermejo.\nSecondo il censimento del 2001, su un territorio di 24.502 km\u00b2, la popolazione ammontava a 64.830 abitanti, con un aumento demografico del 10,87% rispetto al censimento del 1991.\nMunicipi del dipartimento sono:"}
{"id": "2595785", "revid": "110157", "url": "https://it.wikipedia.org/wiki?curid=2595785", "title": "Mute Records", "text": "La Mute Records \u00e8 un'etichetta discografica britannica, fondata nel 1978 da Daniel Miller come etichetta indipendente. Nel 2002 viene acquistata dalla EMI, diventando sua sussidiaria, mentre nel 2012, dopo la vendita della EMI, far\u00e0 parte per breve tempo di Universal Music Group, tuttavia nel dicembre dello stesso anno il suo catalogo viene acquisito da BMG Rights Management.\nStoria.\nLa Mute Records \u00e8 divenuta celebre come etichetta grazie alla firma con artisti post-punk come Fad Gadget (pseudonimo di Frank Tovey), Einst\u00fcrzende Neubauten, Throbbing Gristle, Deutsch-Amerikanische Freundschaft (DAF) e Cabaret Voltaire. A partire dal 1981, con il successo della musica elettronica nelle classifiche britanniche, la Mute mette sotto contratto gruppi, come Wire, Depeche Mode, Nitzer Ebb, Yazoo e Erasure, che utilizzano la nuova tecnologia e che avrebbero rivoluzionato il sound della fine degli anni ottanta e dell'inizio dei novanta.\nLa Mute si concentra poi sull'alternative rock con gruppi come i Sonic Youth attraverso l'etichetta parallela Blast First. Nel 1992 la Mute lancia una sussidiaria, la Novamute Records, principalmente come canale di distribuzione per la musica elettronica sperimentale.\nLa Mute Records diventa famosa per essere considerata l'etichetta dei Depeche Mode e degli Erasure, ci\u00f2 nonostante la mancanza di un vero contratto. Goldfrapp, Moby, Nick Cave e Laibach, parimenti, pubblicano album per la Mute.\nAlcuni degli album successivi pubblicati dall'etichetta di Londra vengono nominati per il Mercury Prize: \"We Can Create\" dei Maps nel 2007, \"Coles Corner\" di Richard Hawley nel 2006, \"Felt Mountain\" dei Goldfrapp nel 2000 e \"Soul Murder\" di Barry Adamson nel 1992.\nLa Mute Records \u00e8 la prima etichetta britannica ad avere una presenza su internet, attraverso la Mute Liberation Technologies. Quest'ultima inizia utilizzando il sistema BBS, poi diventando un sito Telnet e successivamente un sito web. I vari sistemi sono coesistiti per alcuni anni prima del loro definitivo spegnimento, con l'eccezione del sito internet.\nIl 10 maggio 2002 la EMI acquisisce la Mute Records, estendendo la preesistente relazione di collaborazione esistente da oltre 15 anni tra la Mute e la Virgin Records, gi\u00e0 di propriet\u00e0 della EMI. Daniel Miller, presidente esecutivo, \u00e8 responsabile di tutte le attivit\u00e0 globali della compagnia.\nNel 2012 viene acquisita da Universal Music Group insieme a tutto l'impero EMI, tuttavia il catalogo viene a sua volta acquisito nel dicembre dello stesso anno da BMG Rights Management."}
{"id": "2595787", "revid": "119044748", "url": "https://it.wikipedia.org/wiki?curid=2595787", "title": "Seiko Hashimoto", "text": "Vanta sette partecipazioni ai Giochi olimpici.\nCarriera sportiva.\nPartecipazioni olimpiche.\nPur appartenendo alla ristretta \u00e9lite dei soli 17 atleti con almeno 7 partecipazioni olimpiche, la Hashimoto, partecipando sia alle Olimpiadi invernali che a quelle estive, ha raggiunto questo obiettivo in soli 12 anni (dal 1984 al 1996), mentre altri atleti hanno raggiunto le 7 partecipazioni olimpiche in un arco di tempo ben pi\u00f9 ampio (ad esempio il velista danese Ivan Osiier vi \u00e8 riuscito nell'arco di 40 anni). L'atleta ha scelto di chiudere con l'attivit\u00e0 sportiva, per dedicarsi a quella politica, ad , a 35 anni.\nCarriera politica.\nNel 1995 \u00e8 stata eletta nel gabinetto giapponese, organo politico del suo paese, per il Partito Liberal Democratico. Oltre ad appartenere alla Camera dei consiglieri, dal 2006 \u00e8 presidente della Federazione nipponica di pattinaggio. Ancora nel 2008 \u00e8 stata nominata vice-ministro degli esteri dal primo ministro giapponese Tar\u014d As\u014d, incarico mantenuto sino al 16 settembre 2009 allorch\u00e9 si \u00e8 insediato Yukio Hatoyama del Partito Democratico."}
{"id": "2595788", "revid": "110157", "url": "https://it.wikipedia.org/wiki?curid=2595788", "title": "Dipartimento di Pilag\u00e1s", "text": "Pilag\u00e1s \u00e8 un dipartimento argentino, situato nella parte occidentale della provincia di Formosa, con capoluogo El Espinillo.\nEsso confina a nord con la repubblica del Paraguay, a est con il Pilcomayo, a sud con il Piran\u00e9 e a ovest con il dipartimento di Pati\u00f1o.\nSecondo il censimento del 2001, su un territorio di 3.041 km\u00b2, la popolazione ammontava a 17.523 abitanti, con un aumento demografico dello 0,83% rispetto al censimento del 1991.\nMunicipi del dipartimento sono:"}
{"id": "2595794", "revid": "984922", "url": "https://it.wikipedia.org/wiki?curid=2595794", "title": "Dipartimento di Pilcomayo", "text": "Pilcomayo \u00e8 un dipartimento argentino, situato nella parte orientale della provincia di Formosa, con capoluogo Clorinda.\nEsso confina a nord e a est con la repubblica del Paraguay, a sud con il dipartimento di Formosa e a ovest con i dipartimenti di Piran\u00e9 e Pilag\u00e1s.\nSecondo il censimento del 2001, su un territorio di 5.342 km\u00b2, la popolazione ammontava a 78.114 abitanti, con un aumento demografico del 16,56% rispetto al censimento del 1991.\nMunicipi del dipartimento sono:"}
{"id": "2595797", "revid": "124778755", "url": "https://it.wikipedia.org/wiki?curid=2595797", "title": "Marianna Rombol\u00e0", "text": "A seguito della morte del marito, ad opera delle cosche mafiose di Gioia Tauro, ha collaborato con i giudici e si \u00e8 esposta in prima persona.\nPer questo suo impegno \u00e8 stata designata da una commissione italiana a rappresentare l'Italia al prestigioso premio europeo, che le \u00e8 stato assegnato da una giuria di donne provenienti da tutta Europa."}
{"id": "2595800", "revid": "599013", "url": "https://it.wikipedia.org/wiki?curid=2595800", "title": "Brian Labone", "text": "Professionista tra il 1958 ed il 1970, ha giocato tutta la carriera nell'Everton.\nCarriera.\nClub.\nHa debuttato in Premier League con l'Everton nel 1958, diventando presto perno della difesa e giocatore simbolo per l'attaccamento alla maglia. Con la formazione di Liverpool ha vinto due Premier League, nel 1963 e nel 1970, e la FA Cup nel 1966.\nNazionale.\nHa debuttato nella Nazionale maggiore inglese nel 1962, a 22 anni.\nHa fatto parte della spedizione agli Europei del 1968, dove gli inglesi arrivarono terzi, e poi ai Mondiali del 1970, collezionando complessivamente 26 presenze.\nDopo il ritiro.\nDopo aver chiuso con il calcio giocato ha continuato a collaborare a vario titolo con la societ\u00e0 dell'Everton. Da sempre rimasto nel cuore dei tifosi, nel 2004 \u00e8 stato inserito, dopo un sondaggio fra i sostenitori del club, nella formazione ideale di sempre dell'Everton.\n\u00c8 morto a 66 anni."}
{"id": "2595802", "revid": "110157", "url": "https://it.wikipedia.org/wiki?curid=2595802", "title": "Dipartimento di Piran\u00e9", "text": "Piran\u00e9 \u00e8 un dipartimento argentino, situato nella parte sud-orientale della provincia di Formosa, con capoluogo Piran\u00e9.\nEsso confina a nord con il dipartimento di Pilag\u00e1s, a est con i dipartimenti di Pilcomayo, Formosa e Laishi; a sud con la provincia del Chaco e a ovest con il dipartimento di Pati\u00f1o.\nSecondo il censimento del 2001, su un territorio di 8.425 km\u00b2, la popolazione ammontava a 64.023 abitanti, con un aumento demografico dell'11,77% rispetto al censimento del 1991.\nMunicipi del dipartimento sono:"}
{"id": "2595812", "revid": "122395811", "url": "https://it.wikipedia.org/wiki?curid=2595812", "title": "Automotrici FS ALe 790 e ALe 880", "text": "L'automotrice ALe 790 \u00e8 una automotrice leggera elettrica delle Ferrovie dello Stato Italiane costruita tra il 1938 e il 1946 in due serie con lievi differenze meccaniche ma con parti frontali del tutto differenti. L'automotrice ALe 880 le \u00e8 strettamente imparentata: differisce soltanto per il numero totale di posti a sedere (88 anzich\u00e9 79).\nStoria.\nIl successo degli elettrotreni ETR 200 e delle elettromotrici da essi derivate ALe 792 e ALe 882 spinse le Ferrovie dello Stato a proseguire nelle ordinazioni del versatile mezzo leggero (anch'esso ribattezzato dalla fantasia popolare \"Littorina\"). L'impostazione stilistica delle due serie, molto simile a quella dell'elettrotreno con il caratteristico frontale a \"muso di vipera\", aveva portato alla costruzione di elettromotrici con ambedue i frontali aerodinamici, prive quindi di intercomunicante; ci\u00f2, in conseguenza dell'immediato successo di passeggeri, aveva rivelato il suo limite nella necessit\u00e0 di accoppiare altre unit\u00e0 in composizione che richiedevano la presenza di ulteriore personale con aggravio di costi. Venne quindi deciso di costruire, a partire dal 1938, le unit\u00e0 successive con l'intercomunicante e i mantici di accoppiamento tra le unit\u00e0 rinunciando al frontale aerodinamico e costruendo delle testate piatte con piccolissima cabina di guida laterale; l'effetto estetico venne giudicato \"orribile\" al tempo ma dava la possibilit\u00e0 di costituire treni pi\u00f9 lunghi con eventualmente le \"aerodinamiche\" ALe 792/ALe 882 alla testa del convoglio e le ALe 790/ALe 880 intercomunicanti al centro. La costruzione venne commissionata alle aziende italiane pi\u00f9 importanti: Fiat, OM, Ansaldo, Societ\u00e0 Nazionale Officine di Savigliano e Breda, che costru\u00ec solo parte delle ALe 880. Le parti elettriche furono di Ercole Marelli per le Fiat, CGE per le OM. Le porte di salita rimasero quelle tradizionali a battente ora pi\u00f9 vicine alle due estremit\u00e0; di tale serie vennero costruite 12 unit\u00e0 del tipo 790 tutte dalla Fiat e 34 degli altri costruttori del tipo ALe 880.\nLa seconda e terza serie, dal 1939-1940 in poi, port\u00f2 ad un ripensamento e vennero costruite con una cabina anteriore aerodinamica ed una posteriore piatta in quanto ci si rese conto che di massima le elettromotrici venivano accoppiate a due a due e nel caso di necessit\u00e0 bastavano le unit\u00e0 ALe 790 e ALe 880 gi\u00e0 costruite.\nIl numero totale di elettromotrici costruite raggiunse complessivamente le 186 unit\u00e0 dei due sottogruppi sostanzialmente differenti per pochi particolari meccanici od elettrici. Non tutte le unit\u00e0 prodotte poterono svolgere servizio sulla rete a causa dell'entrata in guerra dell'Italia, dato che furono distrutte ancora nelle fabbriche o nei depositi locomotive; molte altre vennero seriamente danneggiate dai bombardamenti e finirono per essere rottamate altre dovettero essere interamente ricostruite. Una quindicina furono riadattate e smotorizzate nel dopoguerra e utilizzate in Pianura Padana come rimorchi in composizione. Intorno al 1946 ripresa l'attivit\u00e0 industriale vennero consegnate le ultime unit\u00e0 dell'ordinativo dopodich\u00e9 cess\u00f2 definitivamente la produzione. Il servizio prestato nel dopoguerra ha interessato quasi tutte le linee italiane fino agli anni ottanta; in virt\u00f9 del loro basso peso assiale (inferiore alle 12 t per asse) sono risultate idonee a circolare anche su linee secondarie in concessione, venendo cos\u00ec utilizzate a noleggio anche sulle Ferrovie Nord Milano, sulla Ferrovia Casentinese, sulla Ferrovia Cancello-Benevento, sulla Ferrovia Modena-Sassuolo ed altre.\nGli anni '90 hanno visto la loro totale radiazione.\nCaratteristiche.\nI carrelli erano del tipo a telaio interno B910, sempre a due assi. La sospensione degli assi era quella classica del tempo con molle a balestra caricate sulla trave oscillante.\nI motori elettrici a corrente continua (con eccitazione in serie), all'avviamento venivano collegati tutti in serie e poi commutati in parallelo a gruppi di due (in serie tra loro) per la maggiore velocit\u00e0. L'avviamento era il classico di tipo reostatico con avviatore automatico e un grado di shuntaggio. La trasmissione avveniva ad ingranaggi con il pignone del motore che azionava un ingranaggio \"ozioso\" che a sua volta muoveva quello calettato su di un asse cavo concentrico all'asse delle ruote a cui trasmetteva il moto mediante rulli e pacchi di molle. Tale sistema era quello classico che equipaggiava anche le locomotive elettriche E.428, E.636 ed altre ed era detto \"sistema Bianchi\" dall'ingegnere che lo aveva ideato.\nLa velocit\u00e0 massima in origine era di 130\u00a0km/h per alcune unit\u00e0, 120 o 115 per altre in funzione del rapporto di trasmissione adottato 14,16 o 18 denti al pignone e 43 alla corona in ragione del tipo di servizio previsto; venne unificata a 115\u00a0km/h per tutte in seguito.\nALe 880.117 e 118.\nLe automotrici ALe 880.117 e 118 vennero ricavate dallo sdoppiamento dell'automotrice ALe 184.001, eseguito nel 1962 dal personale delle officine del Deposito Locomotive di Roma Smistamento.\nQueste nuove unit\u00e0 differivano da quelle della serie con testata aerodinamica e testata piatta (Ale 880.035-100) per alcune caratteristiche piuttosto evidenti:"}
{"id": "2595815", "revid": "110157", "url": "https://it.wikipedia.org/wiki?curid=2595815", "title": "Dipartimento di Ram\u00f3n Lista", "text": "Ram\u00f3n Lista \u00e8 un dipartimento argentino, situato nell'estrema parte nord-occidentale della provincia di Formosa, con capoluogo General Mosconi.\nEsso confina a nord con la repubblica del Paraguay, a est con il dipartimento di Bermejo, a sud con il dipartimento di Matacos e a ovest con la provincia di Salta\nSecondo il censimento del 2001, su un territorio di 3.800 km\u00b2, la popolazione ammontava a 10.928 abitanti, con un aumento demografico del 64,33% rispetto al censimento del 1991.\nMunicipi del dipartimento sono:"}
{"id": "2595816", "revid": "179980", "url": "https://it.wikipedia.org/wiki?curid=2595816", "title": "McBeth Sibaya", "text": ""}
{"id": "2595823", "revid": "1310927", "url": "https://it.wikipedia.org/wiki?curid=2595823", "title": "Club de F\u00fatbol Villanovense", "text": "Il Club de F\u00fatbol Villanovense \u00e8 una societ\u00e0 calcistica con sede a Villanueva de la Serena, in Estremadura, in Spagna. \nGioca nella \"Segunda Divisi\u00f3n RFEF\", la quarta serie del campionato spagnolo."}
{"id": "2595825", "revid": "221289", "url": "https://it.wikipedia.org/wiki?curid=2595825", "title": "Faqoa", "text": ""}
{"id": "2595829", "revid": "402993", "url": "https://it.wikipedia.org/wiki?curid=2595829", "title": "Campionato di pallacanestro tedesco", "text": ""}
{"id": "2595838", "revid": "124434269", "url": "https://it.wikipedia.org/wiki?curid=2595838", "title": "Manifesto abusivo", "text": "Manifesto abusivo \u00e8 il settimo studio album del cantautore italiano Samuele Bersani, pubblicato il 2 ottobre 2009 dalla Fuori Classifica Edizioni Musicali.\nTracce.\nUna traccia aggiuntiva \u00e8 stata pubblicata solo su iTunes, si tratta della cover de \"Il bombarolo\", scritta da Fabrizio De Andr\u00e9.\n\"Ferragosto\" \u00e8 la cover di un brano scritto da Sergio Cammariere, gi\u00e0 presente nell'album \"Sul sentiero\" del 2004."}
{"id": "2595840", "revid": "419471", "url": "https://it.wikipedia.org/wiki?curid=2595840", "title": "Riviera Solare Rimini", "text": ""}
{"id": "2595841", "revid": "198277", "url": "https://it.wikipedia.org/wiki?curid=2595841", "title": "Umberto Eusepi", "text": "Caratteristiche tecniche.\nPunta che mostra freddezza sottoporta, alla potenza nel tiro abbina anche delle buone qualit\u00e0 tecniche e balistiche.\nCarriera.\nClub.\nI primi calci a un pallone li tira nelle formazioni Pulcini ed Esordienti dell'Agosta, squadra della provincia romana, suo paese natale. Approda successivamente alle giovanili della . Nel gennaio 2005, dopo aver rescisso il contratto con i biancocelesti, passa ai concittadini della . Nel 2006 \u00e8 acquistato dal , quindi nel 2008 va in prestito all', in Serie B. Esordisce tra i professionisti il 30 agosto dello stesso anno, nella gara del torneo cadetto contro il , realizzando poi il primo gol il 29 marzo 2009 all'.\nRitornato a Genova, viene nuovamente ceduto in prestito, questa volta in Prima Divisione alla , con cui debutta il 23 agosto 2009 contro il prima di rispondere alla convocazione azzurra per i Mondiali Under-20. Il 28 gennaio 2010 passa, ancora con la formula del prestito, al , sempre in Prima Divisione, squadra con la quale mette a referto 9 gol in 13 partite.\nIl 7 luglio 2010 il Genoa cede in compropriet\u00e0 il cartellino del giocatore al , sodalizio appena promosso in Serie B. Dopo 6 apparizioni in campionato, e 2 presenze con 2 reti in Coppa Italia con la maglia biancorossa, a met\u00e0 del gennaio 2011 va in prestito al , dove in Prima Divisione sigla 7 gol in 15 match.\nNel giugno successivo, concluso il periodo ai pavesi, torna a far parte della rosa del Varese, che ne rinnova la compropriet\u00e0 con il Genoa. Il 30 agosto seguente la societ\u00e0 lombarda presta il giocatore al , societ\u00e0 neopromossa in Prima Divisione. Eusepi scende in campo per la prima volta con gli emiliani il 4 settembre 2011, nella prima giornata di campionato contro la , segnando il primo gol carpigiano nel 4-0 finale. In totale con i bancorossi disputa 37 partite condite da 8 gol.\nIl 21 giugno 2012 Varese e Genoa risolvono la compartecipazione del giocatore in favore della squadra lombarda. Dopo sei mesi coi varesini, nei quali mette assieme 11 presenze nel campionato cadetto, durante il mercato invernale viene ceduto in prestito alla , nella stessa categoria.\nTerminata la sua esperienza con le bianche casacche, il 22 luglio 2013 si trasferisce in prestito al , in Prima Divisione. Nell'unica stagione trascorsa in Umbria, con 13 gol in 30 partite Eusepi contribuisce alla vittoria del campionato e alla promozione dei grifoni, dopo nove anni, in Serie B; a fine torneo arriva anche il successo nella supercoppa di categoria.\nNonostante la volont\u00e0 del giocatore di continuare a vestire la maglia biancorossa, al termine dell'annata il club perugino non riscatta l'attaccante, che torna cos\u00ec a Varese. Proprio i lombardi lo cedono a titolo definitivo, il 24 giugno 2014, al , in Lega Pro: in Campania conclude la sua miglior stagione sottoporta come capocannoniere del girone \u2014 in coabitazione con Caturano del \u2014, con 18 reti segnate che portano i giallorossi ai play-off, tuttavia persi ai preliminari dinanzi al .\nLa stagione seguente raggiunge ugualmente la Serie B venendo acquistato, il 14 luglio 2015, dalla neopromossa . Tuttavia, dopo non aver trovato spazio n\u00e9 reti tra le file dei campani, il 12 gennaio 2016 torna in Lega Pro, acquistato dal . Segna la sua prima rete in nerazzurro il 5 marzo seguente, in occasione del pareggio 1-1 sul campo del ; una settimana pi\u00f9 tardi sigla una doppietta nella vittoria 2-0 sul . A fine stagione festeggia la promozione in Serie B con il club pisano, andando a segno nei minuti di recupero della finale di ritorno dei play-off contro il , gara finita 1-1.\nRimane in Toscana anche nella prima parte della stagione seguente, giocando 17 partite e segnando 3 reti. Il 27 gennaio 2017 passa in prestito ai pari categoria dell', con cui esordisce il giorno seguente in occasione della gara interna contro l'. Dopo il campionato 2017-2018 in cui torna nei ranghi del club pisano, nel biennio seguente viene dirottato in prestito in Piemonte, dapprima al e poi all', club quest'ultimo che ne riscatta il cartellino nell'estate 2020.\nIn due anni mette insieme 65 presenze e 23 gol contribuendo nel 2021 alla promozione alessandrina in Serie B. Tuttavia nell'estate seguente rimarr\u00e0 a giocare in Serie C poich\u00e9 il 31 agosto viene ceduto in prestito alla .\nNazionale.\nEusepi ha esordito in maglia azzurra con la nazionale Under-18 il 4 aprile 2007, contro i pari et\u00e0 della , segnando l'unica rete della partita.\nCon l'Under-19 ha partecipato alle qualificazioni per il campionato d'Europa di categoria del 2008 e alla successiva fase finale in Repubblica Ceca, nella quale Eusepi ha disputato 3 partite, tra cui la finale persa contro la , tutte subentrando dalla panchina.\nNel 2009 ha poi preso parte con la nazionale Under-20 al campionato del mondo di categoria, nei quali ha giocato tre match, di cui due come titolare, e segnato un gol nella terza partita del girone eliminatorio, ai padroni di casa dell'.\nStatistiche.\nPresenze e reti nei club.\n\"Statistiche aggiornate al 28 novembre 2021\""}
{"id": "2595842", "revid": "1305772", "url": "https://it.wikipedia.org/wiki?curid=2595842", "title": "Nopal", "text": "Il nopal o nopale (dal termine nahuatl \"n\u014dpalli\", foglie, o da \"n\u014dchtli\", frutta) \u00e8 una verdura tratta da giovani segmenti dell'opuntia, noti come cladodi, attentamente puliti per rimuovere le spine. Il nopal \u00e8 particolarmente comune in Messico, suo paese d'origine.\nDescrizione.\nLe foglie pi\u00f9 coltivate fanno spesso parte della specie nota come opuntia ficus-indica, nonostante siano commestibili le foglie di quasi tutte le specie di \"Opuntia\".\nI nopal sono in genere venduti freschi o imbottigliati e, meno spesso, essiccati. Usati per preparare i nopalitos, hanno un gusto leggero, dolce e sono croccanti, e mucillaginosi.\nI nopal vengono spesso usati nella cucina messicana, accompagnati da uova, carne o taco. Sono un importante ingrediente anche della cucina del Nuovo Messico, e stanno diventando sempre pi\u00f9 famosi anche oltreconfine, negli Stati Uniti.\nBenefici salutari.\nI nopal sono particolarmente ricchi di fibre alimentari insolubili e soprattutto solubili. Sono ricchi anche di vitamine (soprattutto vitamina A, vitamina C e vitamina K, ma anche di riboflavina e vitamina B6) e di sali minerali (soprattutto magnesio, potassio e manganese, ma anche ferro e rame). I nopal hanno un alto contenuto di calcio, anche se il nutrimento non \u00e8 biologicamente disponibile in quanto sotto forma di ossalato di calcio, non altamente solubile n\u00e9 facilmente assorbibile dall'intestino. Il consumo di nopal riproduce anche gli effetti glicemici di un pasto variegato. I nopal hanno pochi carboidrati e possono aiutare nel trattamento del diabete.\nImportanza economica.\nSecondo la Reuters, circa 10\u00a0000 agricoltori coltivano nopal in Messico, producendo attorno ai 150 milioni di euro di incasso annuo. La scoperta in Messico nel 2006 di una falena che si ciba di cactus, la \"Cactoblastis cactorum\", ha spaventato le autorit\u00e0 fitosanitarie dello Stato, dato che l'insetto avrebbe potuto potenzialmente devastare l'industria dei cacti."}
{"id": "2595845", "revid": "19580", "url": "https://it.wikipedia.org/wiki?curid=2595845", "title": "Olio di oliva Toscano", "text": ""}
{"id": "2595858", "revid": "2176804", "url": "https://it.wikipedia.org/wiki?curid=2595858", "title": "Policlinico universitario Giambattista Rossi", "text": "Il policlinico universitario Giambattista Rossi di Verona \u00e8 una struttura sanitaria situata nel quartiere di Borgo Roma in piazzale Antonio Scuro 10, facente parte dell'Azienda ospedaliera universitaria integrata di Verona assieme all'Ospedale Civile Maggiore di Borgo Trento (Verona). \nVi vengono svolte numerose attivit\u00e0 d'eccellenza, tra cui oftalmologia (Clinica Oculistica), trapianti, neurochirurgia, chirurgia toracica, centro ustioni e oncoematologia, vantando anche tredici centri di riferimento regionale."}
{"id": "2595861", "revid": "1318658", "url": "https://it.wikipedia.org/wiki?curid=2595861", "title": "Impero inca settentrionale", "text": "Limpero inca settentrionale fu un \"rump state\" del Sudamerica occidentale. \nStoria.\nLa Confederazione Settentrionale, formata da parti dell'impero inca \"regolare\", si form\u00f2 nel 1527 quando mor\u00ec l'Huayna C\u00e1pac inca. Per suo volere l'impero fu diviso, consegnando la maggior parte al legittimo erede, Hu\u00e1scar, che govern\u00f2 da Cuzco mantenendo Quito come capitale. Atahualpa, il figlio preferito, eredit\u00f2 questo nuovo impero che si estendeva da Cajamarca a sud fino alla Colombia meridionale a nord. Nonostante Huascar avesse ereditato oltre il 90% del vecchio impero, ordin\u00f2 al proprio fratello e generale Atoc di invadere il nord nel 1529.\nCajamarca, ultimo luogo di scontro tra Atahualpa ed il conquistador spagnolo Francisco Pizarro, fu catturata in breve tempo, e la \"seconda Cuzco\", Tumebamba, cadde poco dopo. Dopo le iniziali sconfitte, Atahualpa riusc\u00ec a fermare l'avanzata meridionale nella battaglia di Mullihambato, riportando poi una decisa vittoria nella battaglia di Chimborazo grazie all'aiuto dei generali Quizquiz, Rumi\u00f1ahui e Chalcochima. Tumebamba fu riconquistata e rasa al suolo, la sua popolazione di Ca\u00f1ari massacrata e Huascar obbligato a fuggire a nord. Nel 1532 l'impero meridionale fu di nuovo sconfitto a Quipaipan, Huascar fu catturato e Cuzco conquistata da Quizquiz. Atahualpa imase a Cajamarca venendo catturato quello stesso anno dai conquistatori spagnoli. La cattura del Sapa Inca (Huascar) e della sua capitale nel 1532 segn\u00f2 la fine di questo impero, dato che si riun\u00ec nelle mani di Atahualpa. La sua gloria ebbe vita breve, dato che fu sconfitto e catturato sette mesi dopo a Cajamarca. La capitale Quito fu bruciata e rasa al suolo nel 1535 dal fratellastro Rumi\u00f1ahui."}
{"id": "2595865", "revid": "287204", "url": "https://it.wikipedia.org/wiki?curid=2595865", "title": "Paolo Corallini", "text": "Attualmente possiede il grado di 7\u00ba dan in Iwama Ryu Aikid\u014d (grado pi\u00f9 alto mai conferito dal caposcuola Morihiro Saito Sensei) e il titolo di \"Iwama Ryu Shihan\", 7\u00ba dan Aikikai Tokyo e il 5\u00ba dan Iwama Ryu aiki-ken e aiki-jo (anche questi ultimi sono i massimi livelli di armi nell'Aikido Iwama Ryu).\nIn data 8 gennaio 2017 il Doshu Moriteru Ueshiba conferisce al Maestro Corallini il titolo di \"Aikikai Shihan\" presso l'Aikikai Honbu Dojo.\nIl M\u00b0. Corallini \u00e8 il fondatore della \"Takemusu Aikido Association Italy\" A.s.d. (gi\u00e0 Iwama Takemusu Aiki Italy poi Iwama Ryu Italy) e suo Presidente dalla nascita fino al 2017, massimo rappresentante in Italia dell'Aikido di Iwama.\nBiografia.\nAll'et\u00e0 di 18 anni si iscrive presso un dojo di Ju Jutsu e subito dopo conosce l'arte marziale che doveva segnare la sua vita, l'Aikido, all'epoca ai suoi primi passi in Italia. Segue in quegli anni gli insegnamenti di Motokage Kawamukai Sensei che gli conferisce il 1\u00ba Dan nel 1977. Riceve poi il 2\u00ba dan da Hirokazu Kobayashi Sensei nel 1979 e comincia poi a frequentare le scuole di Aikido in Francia dove conosce il Maestro Andr\u00e9 Nocquet, allievo del fondatore e presidente dell'Union Europeenne D'Aikido, il quale gli conferisce il 3\u00ba dan nel 1981 e il 4\u00ba dan nel 1983, nominandolo anche Presidente e Direttore Tecnico dell'Unione Italiana Aikido, emanazione italiana dell'U.E.A. In quell'anno il M\u00b0 Corallini pubblica il suo primo libro sull'Aikido e frequenta moltissimi seminar diretti dai pi\u00f9 grandi Sensei giapponesi: Tamura Nobuyoshi, Koichi Tohei, Yoshimitsu Yamada, Mitsugi Saotome, Katsuo Chiba ecc...\nL'incontro con Morihiro Saito Sensei a Iwama e i primi passi dell'Aikido tradizionale in Europa.\nNel 1984, stimolato dal desiderio di conoscere Morihiro Saito Sensei e di vedere il dojo dove il Fondatore aveva creato l'Aikido, si reca a Iwama (piccolo paese situato nella Prefettura di Ibaraki, a circa 90\u00a0km a nord-est di Tokyo). Qui avviene l'incontro con Morihiro Saito Sensei, e subito il M\u00b0 Corallini comprende che quello che veniva praticato in Iwama era l'Aikido Tradizionale del Fondatore. Decide quindi che da quel momento in poi Morihiro Saito sarebbe stato il suo unico Maestro e ne diviene devotissimo deshi. Nel febbraio del 1985 Saito Sensei accetta l'invito di Paolo Corallini a dirigere un seminar di Iwama Takemusu Aikido in Italia e cos\u00ec viene per la prima volta in Europa Centrale.\nDa quel lontano 1985 il M\u00b0 Corallini ha invitato ogni anno Saito Sensei in Italia e si \u00e8 recato egli stesso almeno ogni anno in Iwama, per ben 24 volte, per trascorrervi periodi di studio come Uchi Deshi (allievo interno). Nel 1985 il M\u00b0 Corallini fonda l'IWAMA RYU ITALY, associazione di cinture nere che seguono esclusivamente e con fedelt\u00e0 assoluta l'insegnamento di Saito Sensei. Dal 1984 al 2002 (anno della morte di Morihiro Saito Sensei) Paolo Corallini ha seguito il suo Maestro in moltissime nazioni come allievo fedele e si \u00e8 sempre adoperato affinch\u00e9 l'Iwama Takemusu Aikido si diffondesse non solo in Italia ma in Europa ed oltre. Nel 1988 riceve il 5\u00ba dan dal Maestro Saito e in quegli anni riceve anche i 5 Mokuroku di Buki Waza e l'autorizzazione a conferire gradi Iwama Ryu Tai Jutsu-Buki Waza. Saito Sensei lo nomina suo Rappresentante per l'Europa Centrale e Meridionale e nel marzo del 1993, nel dojo di Iwama, gli conferisce il 6\u00ba Dan e il titolo di SHIHAN. Il M\u00b0 Corallini dirige ogni anno numerosi seminar in Italia e all'estero: Germania, Scozia, Svizzera, Francia, Portogallo, Austria, Inghilterra, Spagna, Libano, Croazia, Bulgaria, Danimarca, Svezia, Sud Africa. Dal 1994 egli \u00e8 anche il Consulente Tecnico Nazionale per il settore Aikido della F.I.J.L.K.A.M. (C.O.N.I.) su incarico del Presidente Federale, Dott. Matteo Pellicone. Il Maestro Paolo Nicola Corallini riceve successivamente anche il 6\u00ba Dan Aikikai.\nIn data 14 marzo 2001 il Presidente della F.I.J.L.K.A.M. (C.O.N.I.) Dott. M. Pellicone ha conferito al M. Corallini con decisione \"Motu Proprio\" il 7\u00ba Dan di Aikido \"quale riconoscimento della pluriennale e meritoria opera da lui svolta in favore dell'Aikido e in considerazione delle tante e particolari benemerenze acquistate attraverso il sempre costante e qualificato impegno dimostrato per lo sviluppo tecnico e la diffusione dell'Aikido\", non solo in Italia ma in tante altre nazioni.\nIl 25 maggio 2001 Morihiro Saito Sensei conferisce a Paolo Corallini e Ulf Even\u00e5s il 7\u00ba Dan Iwama Ryu, e li nomina suoi rappresentanti ufficiali.\nPer la Federazione scrive nel 1998 un libro dal titolo \"Aikido Iwama Ryu\" e nel 1999 un volume edito dalla Sperling &amp; Kupfer \"Iwama Ryu Aikido\".\nIn data 15 aprile 2003 Moriteru Ueshiba Aikido Doshu, ha autorizzato ufficialmente Paolo Corallini Sensei a condurre esami ai propri allievi per il conseguimento di gradi dan Aikikai ed a richiedere personalmente e direttamente i relativi certificati presso l'Aikikai di Tokyo. \nIl Consiglio Federale FIJLKAM nella riunione del 5 febbraio 2005 ha conferito al M\u00b0. Corallini la Medaglia d'Onore al Merito Sportivo per le benemerenze acquisite durante la pluriennale attivit\u00e0 svolta in favore delle discipline sportive della Federazione. \nIl 9 gennaio 2011 l'attuale Doshu, Moriteru Ueshiba conferisce a Paolo Corallini il 7\u00ba Dan Aikikai Tokyo, in ratifica del precedente grado di Iwama Ryu conferitogli da Morihiro Saito nel 2001. \nIl Maestro Corallini \u00e8 stato il primo italiano a ottenere il 7\u00ba dan Aikikai Tokyo, ricevuto direttamente dal Doshu Moriteru Ueshiba durante la cerimonia del Kagami Biraki del 2011 e il primo italiano a ricevere il titolo di \"Aikikai Shihan\" (8.1.17).\nIl figlio di Paolo Corallini, M\u00b0. Francesco Corallini (avvocato, classe 1982), inizia la pratica dell'Aikido nel 1985 all'et\u00e0 di tre anni e consegue da Morihiro Saito Sensei la cintura nera 1\u00ba Dan all'et\u00e0 di 15 anni, diventando lo shodan pi\u00f9 giovane che egli avesse riconosciuto al mondo fino ad allora.\nInizia ad affiancarsi al padre nell'insegnamento nel 1998, seguendo i corsi per principianti, e lo segue, fin dagli anni 80 nei numerosi seminari da questi tenuti in Europa, e nei numerosi seminari di Saito Morihiro Sensei.\nAll'et\u00e0 di 21 anni ottiene il 4\u00ba dan buki waza (tecniche di armi) e a 23 il 4\u00ba Dan Tai Jutsu (mani nude)\nA 27 consegue il 5\u00ba ed ultimo dan buki waza ed il 5\u00ba Dan Takemusu Aikido. A settembre 2013 consegue il 6\u00ba dan Takemusu Aikido (Iwama Ryu).\nAttualmente possiede il grado di 6\u00ba dan TAAI (Takemusu Aikido), 5\u00ba dan Aikikai e 5\u00ba dan buki waza.\nDirige seminari nazionali ed internazionali ed \u00e8 membro delle Commissioni Esaminatrici della Takemusu Aikido Association Italy."}
{"id": "2595868", "revid": "767487", "url": "https://it.wikipedia.org/wiki?curid=2595868", "title": "The Sky", "text": "The Sky \u00e8 l'album di debutto del gruppo hardcore Green Arrows. Venne pubblicato nel 2003 dalla Vacation House Records."}
{"id": "2595870", "revid": "729019", "url": "https://it.wikipedia.org/wiki?curid=2595870", "title": "Occupazione dell'Araucan\u00eda", "text": "Con occupazione dell'Araucan\u00eda (1861\u20131883) si fa riferimento ad una serie di campagne militari, accordi diplomatici e invasioni dell'esercito cileno e dei coloni che port\u00f2 all'incorporazione della Araucan\u00eda nel territorio nazionale cileno. Pacificazione dell'Araucan\u00eda fu il termine usato dalle autorit\u00e0 cilene per far riferimento a questo processo.\nStoria.\nContesto storico.\nGli abitanti indigeni dell'Araucan\u00eda, i Mapuche, avevano resistito per oltre 300 anni ai tentativi spagnoli di conquista in quella che oggi \u00e8 nota come guerra di Arauco. In precedenza avevano anche sconfitto gli Inca. Mentre la loro frontiera con l'impero inca era sul fiume Maule, gli spagnoli riuscirono ad attestarsi lungo il B\u00edo B\u00edo. Quando la guerra di Arauco perse vigore nel XVIII e XIX secolo, i rapporti commerciali iniziarono a svilupparsi ed aumentarono i mestizos lungo le frontiere. Ambrosio O'Higgins ed altre autorit\u00e0 cilene si accordarono con molti capi Mapuche per far terminare le ostilit\u00e0.\nNel XIX secolo la nuova Repubblica Cilena inizi\u00f2 un periodo i prosperit\u00e0 economica, dando il via alle vittoriose guerre contro Spagna, Per\u00f9 e Bolivia. I suoi politici furono anche attratti dalla possibilit\u00e0 di attaccare ancora i Mapuche che saccheggiavano continuamente le terre argentine. La popolazione cilena cresceva velocemente, gli immigrati colonizzarono l'Araucan\u00eda nelle vicinanze di Valdivia, Osorno e Llanquihue spingendosi fino allo stretto di Magellano fin dal 1843. Il territorio dell'Araucan\u00eda divideva il Cile in due parti rendendo difficili i trasporti e negando al Cile la continuit\u00e0 territoriale, oltre al fatto che nuova terra era richiesta per i nuovi insediamenti. Manuel Montt, presidente del Cile, dichiar\u00f2 la creazione nel 1852 della provincia di Arauco, incaricata di amministrare i territori posti a sud del B\u00edo-B\u00edo ed a nord del Tolt\u00e9n.\nIl progetto.\nNel 1860, sotto alla guida dell'allora presidente cileno Jos\u00e9 Joaqu\u00edn P\u00e9rez, la proclamazione del Regno di Araucan\u00eda e Patagonia fatta da un avvocato francese divenne il pretesto per l'incorporazione formale dell'Araucan\u00eda. Seguendo un progetto redatto dal generale Cornelio Saavedra Rodr\u00edguez, le autorit\u00e0 implementarono un'invasione militare e culturale stringendo accordi con i capi locali, fondarono nuovi insediamenti e costruirono ferrovie, strade ed altre infrastrutture pubbliche quali scuole ed ospedali.\nOccupazione.\nNel 1862 il generale Saavedra avanz\u00f2 velocemente fino al fiume Malleco fondandovi la citt\u00e0 di Angol, assieme ai forti di Mulch\u00e9n e Lebu. Da Valdivia nel sud, le truppe avanzarono nella zona del fiume Tolt\u00e9n. Questa prima fase di occupazione fu svolta trovando poca resistenza, ma poco dopo si ribellarono le popolazioni stanziate sul fiume Malleco. Nonostante la rivolta appena scoppiata, nel 1869 fu fondata la citt\u00e0 di Pur\u00e9n all'interno del pi\u00f9 popoloso centro Mapuche, assicurando le comunicazioni tra Angol e la costa.\nDal 1871 al 1879 a capo dell'occupazione ci fu Basilio Urrutia, che i quel periodo rafforz\u00f2 il controllo del fiume Malleco. Sulla sponda settentrionale di uel fiume l'esercito stabil\u00ec una linea difensiva con 2500 soldati ed un telegrafo tra Angol e Collipulli.\nNel 1879 molte delle truppe del Cile meridionale furono dislocate a nord per combattere Per\u00f9 e Bolivia. Nel 1880 molte trib\u00f9 Mapuche ne approfittarono per lanciare una serie di fallimentari attacchi contro i forti cileni.\nDopo la vittoria nella guerra del Pacifico, il governo di Domingo Santa Mar\u00eda lanci\u00f2 una campagna conclusiva per assorbire il cuore della terra Mapuche. Un colonnello, Gregorio Urrutia, fu scelto per comandare la missione. L'antica citt\u00e0 spagnola di Villarrica fu rifondata, costruendo anche i forti di Carahue, Lautaro, Pill\u00e1nlelbu, Temuco, Nueva Imperial e Puc\u00f3n. Le trib\u00f9 che abitavano la zona persero il proprio territorio, e circa 10\u00a0000 Mapuche furono uccisi nelle schermaglie contro l'esercito. Molti sopravvissuti fuggirono sulle Ande dove si unirono ai Pehuenche e ad altre trib\u00f9 in fuga dall'Argentina verso est. Alcuni gruppi rimasti di indigeni furono mandati nelle riserve e le loro terre concesse ai coloni cileni e stranieri.\nConseguenze.\nL'Araucan\u00eda non era completamente pacificata dopo la chiusura delle campagne militari, e rimase pericolosa nonostante gli sforzi del governo centrale. Ancora oggi alcuni gruppi Mapuche che formano la Coordinadora Arauco-Malleco continuano a saccheggiare le hacienda presenti in quella che considerano la loro terra ancestrale. Con la costruzione del viadotto di Malleco alla fine del 1800, la regione divenne pi\u00f9 accessibile ed aument\u00f2 la colonizzazione europea nel Cile meridionale. L'ultima parte ad essere occupata fu il corso alto del B\u00edo-B\u00edo River e la costa del lago Budi. Nel 1929 il governo cileno aveva dato circa 5000\u00a0km\u00b2 di terra, divisi in oltre 3000 lotti, ai coloni in Araucan\u00eda. Nel 1934, 477 operai e Mapuche furono uccisi nel massacro di Ranquil, nell'alto Bio-Bio.\nAnche l'esercito argentino condusse la propria campagna di pacificazione della Patagonia, la cosiddetta \"Conquista del deserto\", che port\u00f2 alla migrazione dei Mapuche dalla Patagonia al Cile. I Mapuche furono spinti dall'esercito argentino attraverso il passo Mamuil Malal nella valle di Curarrehue, dove si insediarono. In Argentina i restanti indigeni morirono, mentre in Cile furono assimilati nella societ\u00e0 cilena.\nLe prime unit\u00e0 dei Carabineros de Chile, che nel 1927 sarebbero diventati la polizia e gendarmeria nazionale cilena, furono formate nel 1903 per garantire legge ed ordine nella regione dell'Araucan\u00eda."}
{"id": "2595873", "revid": "399", "url": "https://it.wikipedia.org/wiki?curid=2595873", "title": "Montemarano", "text": "Montemarano (IPA: ) \u00e8 un comune italiano di abitanti della provincia di Avellino in Campania.\nGeografia fisica.\nSismicit\u00e0.\nIl territorio di Montemarano \u00e8 parte del distretto sismico dell'Irpinia. A seguito del terremoto del 23 novembre 1980 si registrarono, nel solo territorio comunale, 48 feriti, 287 senzatetto e unit\u00e0 edilizie danneggiate.\nStoria.\nSecondo lo storico Appiano d'Alessandria, Montemarano fu fondata dal valoroso generale sannita Mario Egnazio, che riusc\u00ec perfino a sconfiggere nei pressi del monte Toro le schiere romane.\nDal 1059 fu sede vescovile. Nel medioevo \u00e8 contea, con Riccardo Caracciolo detto il Rosso (1082); nel XIII secolo fu possedimento del conte Ligorio Caracciolo. La diocesi di Montemarano fu soppressa il 27 giugno 1818.\nTra gli episodi della vita di san Francesco raccontati nel ciclo di affreschi di Giotto nella Basilica Superiore di Assisi, c'\u00e8 quello intitolato \"la morta di Montemarano\", che ricorda il miracolo che vide protagonista una donna del paese, resuscitata, secondo la tradizione, dal santo d'Assisi.\nMonumenti e luoghi d'interesse.\nArchitetture religiose.\nChiesa di Santa Maria Assunta.\nLa chiesa di Santa Maria Assunta, chiesa madre conosciuta anche come \"cattedrale\", era la sede dell'ex diocesi di Montemarano.\nLa struttura originaria fu edificata intorno all'anno Mille, ma ha subito diversi restauri perdendo parte delle linee architettoniche originali. Dopo il terremoto del 1980 l'edificio divenne pericolante. Gli interventi di restauro durarono 12 anni (1979-1991), la chiesa fu riaperta al culto il 12 ottobre 1991. Al suo interno vi sono le reliquie di san Giovanni, gli affreschi dell'abside centrale (risalenti al XIII secolo) raffiguranti san Giovanni e san Nicola e un crocifisso ligneo (XVI-XV secolo).\nSociet\u00e0.\nEtnie e minoranze straniere.\nAl 31 dicembre 2017 a Montemarano erano presenti 55 stranieri; la nazionalit\u00e0 pi\u00f9 numerosa era quella rumena con 26 residenti.\nLingue e dialetti.\nAccanto alla lingua italiana, a Montemarano \u00e8 in uso una variet\u00e0 del dialetto irpino.\nTradizioni e folclore.\nA Montemarano hanno luogo il carnevale e la tarantella montemaranese.\nCultura.\nMusei.\nA Montemarano sono presenti due musei: il Museo etnomusicale \"Celestino Coscia ed Antonio Bocchino\" e il Museo dei parati sacri.\nMuseo Etnomusicale.\nIl museo \u00e8 stato inaugurato il 21 febbraio 2004, in occasione del carnevale, con un dibattito sul tema \"La Tradizione attraverso il Museo\" a cui hanno partecipato illustri studiosi ed esperti in questa materia.\nMuseo dei parati sacri.\nIl museo dei parati sacri \u00e8 un'importante raccolta di tessuti italiani (in gran parte di origine meridionale) realizzati tra il XVI e il XX secolo. La mostra \u00e8 stata allestita nell'ex chiesa del Purgatorio, costruita intorno al 1700 ampliando la cappella gentilizia della famiglia Aliasi.\nAmministrazione.\nAltre informazioni amministrative.\nIl comune fa parte della Comunit\u00e0 montana Terminio Cervialto."}
{"id": "2595875", "revid": "41851", "url": "https://it.wikipedia.org/wiki?curid=2595875", "title": "Ospedale Civile Maggiore", "text": "L'Ospedale Civile Maggiore di Verona \u00e8 situato nel quartiere di Borgo Trento (Verona) in piazzale Stefani 1 e fa parte dell'Azienda ospedaliera universitaria integrata di Verona assieme al policlinico universitario Giambattista Rossi di Borgo Roma.\n\u00c8 stato oggetto di profonda ristrutturazione che ha portato alla costruzione del nuovo polo chirurgico. Tra i vari reparti di eccellenza si distinguono la neurochirurgia, la geriatria e l'unit\u00e0 coronarica."}
{"id": "2595877", "revid": "628767", "url": "https://it.wikipedia.org/wiki?curid=2595877", "title": "Puerto Octay", "text": "Puerto Octay \u00e8 un comune del Cile della provincia di Osorno nella Regione di Los Lagos. Al censimento del 2002 possedeva una popolazione di 10.236 abitanti."}
{"id": "2595883", "revid": "287204", "url": "https://it.wikipedia.org/wiki?curid=2595883", "title": "Occupazione dell'Araucania", "text": ""}
{"id": "2595884", "revid": "628767", "url": "https://it.wikipedia.org/wiki?curid=2595884", "title": "Puyehue", "text": "Puyehue \u00e8 un comune del Cile della provincia di Osorno nella Regione di Los Lagos. Al censimento del 2002 possedeva una popolazione di 11.368 abitanti.\nVulcano.\nNei dintorni della cittadina \u00e8 situato il vulcano Puyehue che infatti prende lo stesso nome."}
{"id": "2595887", "revid": "287204", "url": "https://it.wikipedia.org/wiki?curid=2595887", "title": "The Earth", "text": "The Earth \u00e8 il secondo album del gruppo hardcore Green Arrows. Venne pubblicato nel 2009 dalla Vacation House Records."}
{"id": "2595890", "revid": "287204", "url": "https://it.wikipedia.org/wiki?curid=2595890", "title": "Ocotelolco", "text": "Ocotelolco (a volte scritto Ocotelulco), era nel Messico precolombiano uno dei quattro altepetl indipendenti che formavano la confederazione di Tlaxcallan. Fu il secondo altepetl ad essere fondato, ma al tempo della conquista spagnola del Messico era, assieme a Tizatlan, la pi\u00f9 potente delle quattro comunit\u00e0 alleate. Mentre Ocotelolco aveva il controllo economico, possedendo il maggior mercato della regione, Tizatlan aveva il potere militare e comandava l'esercito di Tlaxcala. All'arrivo in Messico degli spagnoli, Ocotelolco era governata da Maxixcatzin. Tramite una serie di eventi politici, Ocotelolco assunse il domnio su Tizatlan alla fine della conquista spagnola."}
{"id": "2595892", "revid": "628767", "url": "https://it.wikipedia.org/wiki?curid=2595892", "title": "R\u00edo Negro (Cile)", "text": "R\u00edo Negro \u00e8 un comune del Cile della provincia di Osorno nella Regione di Los Lagos. Al censimento del 2002 possedeva una popolazione di 14.732 abitanti."}
{"id": "2595900", "revid": "19933", "url": "https://it.wikipedia.org/wiki?curid=2595900", "title": "Ocotelulco", "text": ""}
{"id": "2595901", "revid": "767487", "url": "https://it.wikipedia.org/wiki?curid=2595901", "title": "San Juan de la Costa", "text": "San Juan de la Costa \u00e8 un comune del Cile della provincia di Osorno nella Regione di Los Lagos. Al censimento del 2002 possedeva una popolazione di 8.831 abitanti."}
{"id": "2595902", "revid": "287204", "url": "https://it.wikipedia.org/wiki?curid=2595902", "title": "Associazione Calcio Rodengo Saiano 2009-2010", "text": "In questa pagina si riportano le statistiche relative all'Associazione Calcio Rodengo Saiano nella stagione 2008-2009.\nStagione.\nLa stagione 2009-2010 del Rodengo Saiano inizia il 12 agosto con la fase a gironi della coppa Italia Lega Pro dove affronter\u00e0 , , Pro Sesto e Legnano, finendo il girone a punteggio pieno (12 punti) grazie alle 4 vittorie in altrettante partite. Il cammino in coppa Italia sar\u00e0 poi interrotto dall'A.C. Lumezzane il 7 ottobre 2009 in occasione del primo turno della fase finale, gara nella quale la formazione di Leonardo Menichini si imporr\u00e0 per 2-1, aggiudicandosi cos\u00ec il \"derby di coppa\".\nIl campionato di Seconda Divisione inizia il 23 agosto nel derby bresciano contro il . Purtroppo per gli uomini di Braghin le cose si mettono subito male e i franciacortini prendono due gol nel giro di 4 minuti, e a nulla \u00e8 valsa la rete di Cassaro. Dopo uno scialbo pareggio con il Sal\u00f2 in casa, nel secondo dei tre derby della provincia di Brescia, il Rodengo comincia a vincere imponendosi prima a Noceto in casa dei Crociati per 2-1, e successivamente sempre 2-1 in casa contro il Mezzocorona.\nI risultati utili consecutivi si allungano fino alla nona giornata formando una serie di 3 pareggi, di cui due esterni, e di 4 vittorie, di cui due esterne sui campi della Villacidrese e dello Spezia, consolidando cos\u00ec la posizione di alta classifica della formazione guidata da Braghin.\nLa seconda sconfitta stagionale arriva l'8 novembre sul campo del S\u00fcdtirol e costa la perdita del primo posto, che verr\u00e0 poi recuperato con una tre pareggi, contro Pro Vercelli, e Pro Belvedere e la vittoria in casa contro l', prima di cedere il passo, e il titolo di \"campioni d'Inverno\" al Legnano dopo la sconfitta per 2-0 in trasferta contro questi ultimi.\nIl girone d'andata per la formazione franciacortina si chiude quindi con un bilancio di 7 vittorie, 7 pareggi e 3 sconfitte, segnando 19 gol e subendone 13.\nIl ritorno si apre con i due derby tutti bresciani contro il Carpenedolo e il Sal\u00f2. Nel primo - giocato in casa - in franciacortini si impongono contro i rossoneri di Francesco Zanoncelli per 2-0, proiettando il Rodengo al provvisorio secondo posto in classifica, mentre con il nuovo anno invece arriva anche la prima sconfitta per 2-1, maturata nella seconda stra-provinciale sul campo dei verde-azzurri della Feralpi Sal\u00f2, con la conseguente caduta al quinto posto in Lega Pro.\nMaglie e sponsor.\nLo sponsor tecnico per la stagione 2009-2010 \u00e8 \"Remels\", mentre gli sponsor sono \"Cristofoletti Lamiere\" - \"Incosider\" - \"Bontempi Vibo\" - \"Metra\" - \"Franciacorta Outlet Village\" - \"Bar Lollipop\"\nStatistiche.\nStatistiche di squadra.\n\"Tabella aggiornata al 13 aprile 2009\"."}
{"id": "2595905", "revid": "767487", "url": "https://it.wikipedia.org/wiki?curid=2595905", "title": "Beethoven 3", "text": "Beethoven 3 (\"Beethoven's 3rd\") \u00e8 un film del 2000 diretto da David M. Evans.\nIl film, prodotto dalla UIP, non \u00e8 mai stato proiettato nelle sale, ma \u00e8 stato direttamente immesso nel mercato dei film a noleggio e in vendita. In questo nuovo episodio ricompare il Cane di San Bernardo Beethoven, due anni dopo la sua prima comparsa nella famiglia Newton.\nTrama.\nGeorge Newton spedisce per posta Beethoven a suo fratello Richard, che dovr\u00e0 restituirglielo nella riunione di famiglia dei Newton in California. Infatti Richard e la sua famiglia sono in procinto di partire per un lungo viaggio nel quale attraverseranno tutti gli Stati Uniti in camper. Beethoven non \u00e8, per\u00f2, gradito a Beth, la moglie di Richard Newton, e inizialmente non viene considerato nemmeno dal figlio Brennan, mentre la piccola Sara si affeziona particolarmente a lui.\nNel frattempo, Tommy e William, due ladri criminali alquanto maldestri, hanno nascosto un sistema operativo rubato all'interno di una scatola di un DVD poco noto, portandolo in un negozio di film, sperando che nessuno lo compri. Sar\u00e0 proprio Richard che comprer\u00e0 il DVD, ottenendo quindi delle informazioni segrete. I due criminali inseguiranno, a quel punto, la famiglia Newton durante tutto il viaggio, ma verranno messi pi\u00f9 volte in difficolt\u00e0 da Beethoven.\nVerso la fine del viaggio riescono a rubare il camper senza sapere che Sara e Beethoven si trovavano al suo interno, ed infine Sara viene salvata da Beethoven e i due criminali arrestati dalla polizia.\nDopo essere arrivati in California, si scopre dallo zio Morrie che la famiglia di George non potr\u00e0 essere presente alla riunione dei \"Newton\" a causa di motivi di lavoro, cos\u00ec loro potranno continuare a tenere Beethoven per un anno, il tutto a spese dei proprietari.\nProduzione.\nLa pellicola \u00e8 stata girata nei pressi del Big Bear Lake, Los Angeles ed i Paramount Ranch di Agoura, California."}
{"id": "2595907", "revid": "628767", "url": "https://it.wikipedia.org/wiki?curid=2595907", "title": "San Pablo (Cile)", "text": "San Pablo \u00e8 un comune del Cile della provincia di Osorno nella Regione di Los Lagos. Al censimento del 2002 possedeva una popolazione di 10.162 abitanti."}
{"id": "2595909", "revid": "1543377", "url": "https://it.wikipedia.org/wiki?curid=2595909", "title": "Tracy Morgan", "text": "Carriera.\nPrimi anni.\nMorgan \u00e8 nato a Brooklyn, New York, ed \u00e8 il figlio di Jimmy Morgan, un musicista morto di AIDS quando Tracy aveva 17 anni. Dopo aver frequentato la De Witt Clinton High School nel Bronx, \u00e8 stato scoperto nel 1984, durante uno spettacolo all'Apollo Theater. Precedentemente, prima di cominciare la sua carriera nello spettacolo, \u00e8 stato un imbianchino per la \"L&amp;L Painting and Rose Company\".\nMorgan ha poi ottenuto un ruolo in \"Martin\", interpretando Hustle Man: questo personaggio vendeva degli oggetti casuali, sfruttando un suo tormentone (\"What's happ'n, chief?\") e aveva un chihuahua vestito come un rapper. Nel 2003, \u00e8 apparso in un film di Chris Rock, intitolato \"Head of State\": nel suo ruolo, \u00e8 apparso come un uomo appassionato di televisione, chiedendo alle altre persone perch\u00e9 non guardassero \"Martin\".\nTracy \u00e8 comparso regolarmente anche in \"Uptown Comedy Club\", una commedia realizzata con diversi sketch e registrata ad Harlem e che \u00e8 andata in onda dal 1992 al 1994, su diversi canali. Ha avuto un ruolo anche nello show della Home Box Office (HBO) \"Snaps\".\n\"Saturday Night Live\".\nMorgan \u00e8 entrato a far parte del cast del \"Saturday Night Live\" nel 1996, dove ha lavorato regolarmente fino al 2003. Morgan ha interpretato un diverso numero di personaggi nello show, inclusi Brian Fellow(s), Dominican Lou, Bishop Don \"Mack\" Donald (dallo sketch \"Pimp Chat\"), Astronaut Jones, African Andy, Benny the Bengal e Woodrow (un senzatetto che vive nelle fogne e che, nonostante la sua malattia mentale, \u00e8 gradito alle vip [come Britney Spears e Kate Hudson], che invita nella sua \"casa\"). Morgan \u00e8 accreditato anche per le imitazioni di Aretha Franklin, Harry Belafonte, Maya Angelou, Samuel L. Jackson, Louis Armstrong, Mike Tyson, il giudice Greg Mathis, Lou Bega, Mr. T, Tito Jackson, Petri Hawkins-Byrd, Star Jones e Al Sharpton. Il 14 marzo 2009, Morgan \u00e8 tornato al \"Saturday Night Live\" come ospite e ha ripreso i suoi ruoli di Brian Fellow e Astronaut Jones.\n\"30 Rock\".\nMorgan \u00e8 stato membro del cast di \"30 Rock\", interpretando il personaggio di Tracy Jordan, una caricatura di se stesso. Il suo lavoro nella serie gli ha fatto guadagnare una nomination come \"Outstanding Supporting Actor in a Comedy Series\" agli Emmy 2009.\nAltri lavori.\nMorgan ha avuto uno show personale intitolato \"The Tracy Morgan Show\", ma \u00e8 stato cancellato dopo una sola stagione.\nHa anche avuto uno spettacolo chiamato \"One Mic\", andato in onda su Comic Central. \u00c8 stato il primo ospite degli \"Spike Guys' Choice Awards\", andati in onda il 13 giugno 2007. Nel 2003, ha partecipato a un episodio di \"Punk'd\", dove la sua macchina \u00e8 stata trainata da uno valet parking. Morgan pu\u00f2 essere anche ascoltato come Spoonie Luv su Comedy Central, nel programma \"Crank Yankers\" e nella serie \"Where My Dogs At?\" su MTV2.\n\u00c8 stato poi protagonista di spot pubblicitari per i videogiochi ESPN NFL 2K, ESPN NBA 2K e ESPN NHL 2K, assieme a Warren Sapp, Ben Wallace e Jeremy Roenick. Ha partecipato al film \"L'altra sporca ultima meta\", con protagonista Adam Sandler, nel ruolo di un prigioniero travestito.\nMorgan ha condotto gli \"Hip Hop Honors\" per quattro anni consecutivi. Ha condotto anche la terza stagione di \"Scare Tactics\" su Sci Fi Channel, programma in cui una telecamera nascosta ha ripreso le reazioni della gente alle loro peggiori paure.\nVita privata.\nMorgan \u00e8 sposato con Sabina, conosciuta alle superiori nel 1985. Hanno tre figli: Tracy Jr. (nato nel 1986), Malcolm (nato nel 1987) e Gitrid (nata nel 1991). Morgan ha chiesto il divorzio dopo ventitr\u00e9 anni di matrimonio, depositando una petizione alla Bronx Supreme Court il 7 agosto 2009.\nNel 2011 si \u00e8 legato all'attrice e modella Megan Wollover e nel 2015 si sono sposati; hanno avuto una figlia, Maven Sonae, nel 2013.\nNel 1996, gli \u00e8 stato diagnosticato il diabete, ma ha rifiutato le prescrizioni mediche e non ha cambiato la sua dieta. Dopo un malore sul set di \"30 Rock\", Morgan ha deciso di seguire i consigli del suo dottore.\nLa notte tra il 7 e l'8 giugno 2014, mentre si trovava nella sua limousine a New York, \u00e8 stato tamponato da un camion a causa di un colpo di sonno del conducente. Nell'incidente, in cui sono rimasti coinvolti sei automezzi, \u00e8 morta una persona. Tracy Morgan viene trasportato d'urgenza in ospedale dove viene dichiarato in condizioni critiche. Insieme a lui anche altre due persone sono ricoverate in condizioni critiche.\nAbuso di alcool.\nIl 3 dicembre 2005, Morgan \u00e8 stato arrestato ad Hollywood per guida in stato d'ebbrezza, completamente nudo ed in possesso di un pericoloso narcotico. Morgan non ha contestato niente ed ha patteggiato per i reati commessi. Il 28 novembre 2006 \u00e8 stato nuovamente arrestato (sempre per guida in stato d'ebbrezza), ma stavolta a Manhattan.\nIl 10 maggio 2007, una disc-jockey di Miami lo ha denunciato per i suoi problemi con l'alcool. Gli show che Morgan avrebbe dovuto fare in citt\u00e0 nelle due notti successive sono stati cancellati. In accordo con i report della scena, Morgan aveva addosso l'odore dell'alcool, una potenziale violazione delle norme post-patteggiamento. Il 25 maggio, a Morgan \u00e8 stato anche dato un braccialetto, che avrebbe controllato ogni trenta minuti se l'attore avesse bevuto, per novanta giorni. Il 19 settembre, ha ricevuto l'ordine di tenere il braccialetto per altri ottanta giorni, perch\u00e9 Morgan ha ammesso di aver violato la sua astinenza dall'alcool. Ripetute violazioni possono portare ad una condanna al carcere. Quando \u00e8 stato intervistato da TV Guide prima dell'edizione 2009 dei Golden Globe, Morgan ha dichiarato di non toccare alcool da oltre un anno.\nDoppiatori italiani.\nDa doppiatore \u00e8 sostituito da:"}
{"id": "2595910", "revid": "83531", "url": "https://it.wikipedia.org/wiki?curid=2595910", "title": "Oidor", "text": "Oidor \u00e8 il nome spagnolo che indicava un giudice membro delle \"Audiencias\" e \"Chanciller\u00edas\" reali, in origine corti del regno di Castiglia diventate poi il pi\u00f9 alto organo di giustizia dell'impero spagnolo. Il termine deriva dal verbo \"o\u00edr\", \"ascoltare\", e fa riferimento al fatto che l'obbligo dei giudici era quello di ascoltare le parti in causa.\nOrigini.\nLa Cortes di Alcal\u00e1 del 1348 chiese al re Enrico II di Castiglia di presenziare almeno una o due volte la settimana alle udienze, dato che secondo la giurisprudenza castigliana sarebbe stato obbligato ad essere sempre presente. La Cortes gli chiese anche di delegare alcuni poteri ai consiglieri, in modo che \"potessero giudicare a suo nome\". I documenti della Cortes di Alcal\u00e1 iniziarono a fare riferimento a questi delegati come \"oidores\", e la nuova istituzione prese il nome di \"audiencia\". Questa prima \"audiencia\" doveva ancora confrontarsi col diritto del re a giudicare personalmente. Nell'esaminare i casi, gli \"oidores\" si basavano su rapporti stilati dagli avvocati di corte noti come \"relatores\".\nAmerica spagnola e Filippine.\nQuando la corona di Castiglia vide espandersi rapidamente il proprio territorio in mezzo mondo durante la colonizzazione spagnola delle Americhe e delle Filippine, fu obbligata a concedere pi\u00f9 poteri agli \"oidores\" che in madre patria erano speso sottoposti ad altri funzionari. Pe questo gli \"oidores\" delle \"audiencias\" oltre oceano non fungevano solo da giudici, ma anche da magistrati che controllavano la vendita delle indulgenze della Santa Crociata (\"juez de la Santa Cruzada\"), ipoteche e affitti (\"juez de censos\") e separazioni (\"oidor juez de casados\"). Nelle \"audiencias\" in cui i giudici penali (\"alcaldes del crimen\") formavano un gruppo a parte, come a Citt\u00e0 del Messico ed a Lima, era facile per una persona servire sia come \"oidor\" che come \"alcalde del crimen\". Inoltre, dopo la morte o l'inabilit\u00e0 di un governatore o vicer\u00e9, l'oidor pi\u00f9 anziano (\"oidor decano\") o l'intera audiencia potevano prenderne il posto, a seconda della leggi locali.\nControversie matrimoniali.\nGli \"oidor de casados\" erano un particolare tipo di giudice che inizi\u00f2 a gestire le separazioni di fatto di molte coppie sposate durante la colonizzazione del Nuovo Mondo, ed il fatto che molti uomini sposati abbandonavano le mogli dopo aver lasciato la Spagna. Per gestire la cosa, la corona fu obbligata a creare questo ufficio per obbligare, tramite coercizione legale, alla riconziliazione della coppia. Un esempio pratico di applicazione fu quello che vide come protagonista Pedro de Valdivia. L'Audiencia di Lima, guidata dal presidente (e vicer\u00e9 di fatto) Pedro de la Gasca, obblig\u00f2 Valdivia a ripudiare l'amante, In\u00e9s de Su\u00e1rez, portando in Cile la moglie legale, Marina Ort\u00edz de Gaete. Col tempo i poteri degli \"oidor de casados\" iniziarono a ricoprire tutti gli aspetti della giurisprudenza matrimoniale.\nGiudici ecclesiastici.\nA causa dell'uso generalizzato del termine \"oidor\", questa parola fu applicata anche ai chierici che fungevano da giudici delle corti ecclesiastiche, nonostante non avessero nulla a che fare con le \"audiencias\"."}
{"id": "2595914", "revid": "6923", "url": "https://it.wikipedia.org/wiki?curid=2595914", "title": "Ometochtli", "text": "Nella mitologia azteca, Ometochtli \u00e8 il generico nome collettivo di alcune divinit\u00e0 e figure soprannaturali legate al pulque (nahuatl: \"octli\"), una bevanda alcolica derivata dalla linfa della pianta di agave americana. \nDescrizione.\nNel periodo post-classico mesoamericano nacquero molti culti e pratiche religiose attorno alla preparazione ed al consumo rituale di bevande, noti come \"culto del pulque (o octli)\", con probabili origini in una regione montuosa del Messico centrale. Nella societ\u00e0 azteca i riti \"octli\" erano un'importante componente della religione azteca, ed erano numerose le divinit\u00e0 ed i gruppi di \"sacerdotes\" (\"sacerdoti\") legati a loro.\n\"Ometochtli\" \u00e8 un nome del calendario mesoamericano in lingua nahuatl classica, ed indica il \"due coniglio\"."}
{"id": "2595918", "revid": "109143681", "url": "https://it.wikipedia.org/wiki?curid=2595918", "title": "Sebastian Haseney", "text": "Biografia.\nSebastian Haseney ha conquistato in carriera due medaglie d'argento in gare a squadre: la prima ai Mondiali del 2005 disputati in Val di Fiemme, in Italia (HS137/staffetta 4x5 km); la seconda due anni dopo a Sapporo, in Giappone (HS134/staffetta 4x5 km).\nIn Coppa del Mondo ha ottenuto il primo podio il 6 marzo 1999 a Lahti, in Finlandia, in un'individuale e la prima vittoria il 27 gennaio 2001 a Steamboat Springs, negli Stati Uniti, in una sprint.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nNH = trampolino normale\nLH = trampolino lungo"}
{"id": "2595919", "revid": "599013", "url": "https://it.wikipedia.org/wiki?curid=2595919", "title": "Lewis Holtby", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nFiglio di un soldato inglese e di una donna tedesca, Holtby ha iniziato a giocare nelle giovanili del Gr\u00fcn-Weiss Sparta Gerderath, per poi passare al Borussia M\u00f6nchengladbach all'et\u00e0 di 11 anni.\nNel 2004 si \u00e8 trasferito all'Alemannia Aachen, la squadra con cui nel 2007 ha fatto il suo esordio tra i professionisti.\nDopo due stagioni con l'Alemannia ha firmato un contratto valido fino al 2013 con lo .\nIl club di Gelsenkirchen lo ha ceduto in prestito prima al Bochum e poi, nella stagione 2010-2011, al Mainz.\nTottenham e prestiti a Fulham e Amburgo.\nIn scadenza di contratto a giugno, il 4 gennaio 2013 il Tottenham Hotspur, tramite il proprio sito ufficiale, annuncia che Holtby diventer\u00e0 un loro giocatore a partire dal 1\u00ba luglio. Tuttavia il 28 gennaio 2013 il Tottenham annuncia, tramite un comunicato ufficiale, di aver ingaggiato il giocatore per 1,7 milioni di euro gi\u00e0 a gennaio. Fa il suo esordio con la maglia degli \"Spurs\" il 30 gennaio seguente, nel pareggio per 1-1 sul campo del Norwich City.\nIl 31 gennaio 2014 si trasferisce in prestito al Fulham, con cui disputa 13 partite, realizzando un gol. A fine stagione i \"Cottagers\" retrocedono ed il giocatore fa ritorno al Tottenham. \nAmburgo.\nIl 2 settembre 2014 passa all' con la formula del prestito con diritto di riscatto fissato a 6,5 milioni di euro, esercitabile nel caso in cui il giocatore raggiunga almeno tre presenze in stagione. A fine campionato viene riscattato dal club tedesco.\nBlackburn.\nIl 19 settembre 2019 firma da svincolato con il Blackburn Rovers.\nHolstein Kiel.\nIl 17 agosto 2021 firma per l'.\nNazionale.\nDopo aver giocato per la nel 2007, e nella nel 2008, nel 2009 esordisce nell'Under-20. Alla sua seconda presenza, contro il Camerun, segna il gol del definitivo 3-0 al 70'."}
{"id": "2595920", "revid": "767487", "url": "https://it.wikipedia.org/wiki?curid=2595920", "title": "Anywhere Is", "text": "Anywhere Is \u00e8 una canzone della cantante e musicista irlandese Enya, pubblicata nel 1995 come singolo di lancio dell'album \"The Memory of Trees\".\nIl Singolo.\nDescrizione.\nQuesto \u00e8 uno dei brani pi\u00f9 famosi della cantante irlandese, il suo ritmo allegro e incalzante ha fatto il giro del mondo e ha avuto un notevole successo, raggiungendo ottime posizioni in classifica nei vari paesi e portando al successo l'album \"The Memory of Trees\".Il testo parla del percorso della vita, un continuo viaggio che bisogna intraprendere con serenit\u00e0, superando cos\u00ec le scelte e le difficolt\u00e0.Enya ha cantato questa canzone davanti al Papa Giovanni Paolo II in occasione del concerto di natale in Vaticano del 1995.\nVideo.\nIl video musicale realizzato per questa canzone \u00e8 forse il pi\u00f9 complesso e il pi\u00f9 denso di significati di tutta la videografia della cantante.Enya indossa un vestito rosso e percorre una strada fantastica a partire da un grande orologio nel quale si siede, per poi raggiungere la luna e continuare a camminare fino a perdersi tra le nuvole e a sedersi in attesa di un segno. Ritrovata la strada grazie ad un faro, la donna prosegue verso un campo di grano in cui delle ragazze giocano nel vento e delle violiniste avvolte in veli colorati la accompagnano. Infine Enya entra nell'orologio, conquistando il tempo e affrettandosi verso gli ingressi di quattro porte, ognuna delle quali riserva un destino diverso. Infine la figura della cantante si moltiplica e scende una rampa di scale portandosi una mano sul cuore. Il video si conclude con Enya che si incammina all'interno dell'orologio, a significare il passare del tempo e la necessit\u00e0 di seguirlo, qualunque cosa accada.Evidenti sono i rimandi alle opere del pittore Maxfield Parrish, a cui pi\u00f9 volte si sono ispirati i lavori dell'artista, e messaggi positivi che invogliano a vivere con serenit\u00e0 seguendo il ritmo allegro e spensierato della canzone."}
{"id": "2595922", "revid": "413187", "url": "https://it.wikipedia.org/wiki?curid=2595922", "title": "Ordine imperiale del Cristo", "text": ""}
{"id": "2595930", "revid": "6923", "url": "https://it.wikipedia.org/wiki?curid=2595930", "title": "Red Bee", "text": "Red Bee (in lingua italiana: \"Ape Rossa\") \u00e8 un supereroe della Golden Age dei fumetti che comparve per la prima volta in \"Hit Comics\" n. 1 (luglio 1940) della Quality Comics. Il personaggio divenne propriet\u00e0 della DC Comics nel 1956. La versione originale del personaggio \u00e8 da allora caduta nel pubblico dominio, mentre le successive versioni del personaggio sono ancora di propriet\u00e0 della societ\u00e0.\nRichard Raleigh.\nL'identit\u00e0 segreta di Red Bee \u00e8 Richard \"Rick\" Raleigh, assistente procuratore distrettuale di Superior City, nell'Oregon. Il suo modus operandi da supereroe proviene da un costume rosso e giallo, le sue api addestrate e una \"pistola pungiglione\", con cui combatteva i nazisti e i criminali. La sua ape preferita si chiama Michael e vive all'interno della fibbia della sua cintura per essere utilizzata in circostanze speciali; lo scrittore delle avventure probabilmente non sapeva che le api maschili non pungono per niente.\nIl personaggio non fu mai pienamente popolare, e fu largamente dimenticato fino alla sua ricomparsa nella All-Star Squadron, dove fu rivelato che era stato assassinato dal super criminale nazista \"Barone Blitzkrieg\". Comparve anche come fantasma nelle pagine di \"Starman\". La parte fondamentale di questa apparizione \u00e8 una cena a cui parteciparono parecchi eroi deceduti. La questione di cui discussero fu l'appello alla vita da supereroe (vedi Mister Terrific).\nAltre comparse post-Crisi inclusero un cameo in \"Animal Man\" in cui il personaggio risiedeva in un \"limbo cancella personaggi\", e in \"Bizzarro Comics\", dove lui ed il suo agente tentarono di migliorarne la sua commercialbilit\u00e0. Fu menzionato da Plastic Man come \"amico e compagno di bevute\" in un numero di \"Justice League of America\".\nJenna Raleigh.\nNelle pagine di \"Uncle Sam and the Freedom Fighters\" n. 5, la pronipote di Rick, Jenna Raleigh, prese il mantello di Red Bee. Utilizz\u00f2 un'armatura da battaglia meccanizzata e due api robotiche che sparavano elettricit\u00e0. Assistette i Combattenti per la Libert\u00e0 contro lo S.H.A.D.E., un'organizzazione governativa malvagia. Presto impar\u00f2 che i leader dei Combattenti per la Libert\u00e0, Zio Sam, aveva aiutato i suoi compagni grazie allo sviluppo della sua tecnologia. Jenna decise di rimanere e combattere con il gruppo. Momenti dopo, vide la morte di Invisible Hood, un altro alleato, ucciso da Raggio sotto l'influenza dello S.H.A.D.E..\nSotto il corso di \"Uncle Sam and the Freedom Fighters\" vol. 2 (2007), Jenna viene mutata da una colonia di insetti alieni in un ibrido insetto/umano, con abilit\u00e0 fisiche incrementate, capacit\u00e0 di produrre feromone, e un paio di antenne sulla testa.\nTuttavia, la sua mente fu completamente elusa dalla mutazione. Dopo aver tentato di colonizzare l'intera Terra, fu curata dalle sue afflizioni quando Lanford Terrill utilizz\u00f2 i suoi nuovi poteri di Neon per distruggere l'influenza insettoide. Alla fine della serie, Jenna si sent\u00ec colpevole delle sue azioni, cos\u00ec rifugg\u00ec dalla vita di supereroina per continuare il suo lavoro nel campo della ricerca."}
{"id": "2595931", "revid": "92723", "url": "https://it.wikipedia.org/wiki?curid=2595931", "title": "Municipalit\u00e0 di Ku-Ring-Gai", "text": "La municipalit\u00e0 di Ku-Ring-Gai \u00e8 una local government area che si trova nel Nuovo Galles del Sud. Si estende su una superficie di 86 chilometri quadrati e ha una popolazione di 114.142 abitanti. La sede del consiglio si trova a Gordon.\nInclude i sobborghi di: Gordon, Wahroonga, St Ives, Roseville, Pymble, Lindfield, Warrawee, Turramurra, Killara.\nPrende il nome dalla popolazione australiana aborigena Kuringgai."}
{"id": "2595936", "revid": "567560", "url": "https://it.wikipedia.org/wiki?curid=2595936", "title": "Otomi", "text": "Gli Otomi sono un popolo indigeno del Messico centrale. Alcuni gruppi di loro si auto-identificano come H\u00f1\u00e4h\u00f1u (), ma l'esatto autonimo dipende dal tipo di lingua otom\u00ed che parlano.\nLingua.\nLa lingua otom\u00ed fa parte della famiglia delle lingue Otopameane, che comprende anche Chichimeca Jonaz, Mazahua, Pame, Ocuilteco e Matlatzinca, del gruppo linguistico Otomangeano (di cui fanno parte anche Amuzgoan, Chinantecan, Mixtecan, Otopamean, Popolocan, Tlapanecan e zapoteco). Gli Otomi della Valle de Mezquital parlano il nHa:nHu mentre quelli del sud di Quer\u00e9taro parlano nHa:nHo, per un totale di 300\u00a0000 parlanti (circa il 5/6% \u00e8 monolingue) che abitano soprattutto gli stati messicani di Hidalgo (Valle de Mezquital), Messico, Puebla, Quer\u00e9taro, Tlaxcala, Michoac\u00e1n e Veracruz."}
{"id": "2595942", "revid": "433605", "url": "https://it.wikipedia.org/wiki?curid=2595942", "title": "Otompan", "text": "Otompan (termine nahuatl per \"luogo degli Otomi\") o Otumba (versione spagnola) fu un altepetl, ovvero una Citt\u00e0-Stato precolombiana, situato nella parte superiore della Valle del Messico (ora in Messico). Secondo le fonti scritte risalenti al periodo coloniale (XVI e XVII secolo), Otompan fu fondata attorno al 1395, quando Techotlalatzin, re di Texcoco, vi insedi\u00f2 i rifugiati Otomi in fuga dalla conquista di Xaltocan da parte dei Tepanechi di Tezoz\u00f3moc."}
{"id": "2595948", "revid": "123923749", "url": "https://it.wikipedia.org/wiki?curid=2595948", "title": "You Us It!", "text": "You Us It! \u00e8 il settimo album in studio del gruppo musicale punk britannico 999, pubblicato otto anni dopo l'ultima disco della band, \"Face to Face\", a cui segu\u00ec un temporaneo scioglimento.\nA detta di \"All Music Guide\" quest'album \u00e8 pi\u00f9 simile a \"Concrete\" del 1981 che ai successivi \"13th Floor Madness\" e \"Face to Face\", piuttosto distanti dal classico pop punk del quartetto."}
{"id": "2595951", "revid": "126257", "url": "https://it.wikipedia.org/wiki?curid=2595951", "title": "Corpi Santi", "text": ""}
{"id": "2595955", "revid": "729019", "url": "https://it.wikipedia.org/wiki?curid=2595955", "title": "Pablo Morillo", "text": "Biografia.\nNel 1791 Morillo si arruol\u00f2 nel Real Cuerpo de Marina partecipando alla battaglia di Trafalgar in cui fu ferito e fatto prigioniero dagli inglesi (1805). Combatt\u00e9 anche contro Napoleone Bonaparte nel 1808, durante la Guerra d'indipendenza spagnola (parte delle Guerre napoleoniche) per difendere la propria madre patria contro l'invasione francese. Una volta terminata la guerra e restaurata la monarchia spagnola, re Ferdinando VII di Spagna lo nomin\u00f2 Comandante delle Spedizioni e capitano generale delle province del Venezuela; era il 14 agosto 1814. Salp\u00f2 con una flotta di 18 navi da guerra e 42 cargo sbarcando sull'isola Margarita con l'obbiettivo di sedare la rivolta che vi era scoppiata. Viaggi\u00f2 poi attraversando Caracas, Puerto Cabello e Cartagena de Indias (Province Unite della Nuova Granada) con una campagna militare tesa a combattere l'esercito rivoluzionario di Sim\u00f3n Bol\u00edvar.\nIl 22 agosto 1815 Morillo circond\u00f2 la citt\u00e0 murata di Cartagena de Indias ponendo un assedio e impedendo qualsiasi rifornimento di viveri fino al 6 dicembre dello stesso anno, quando l'esercito spagnolo entr\u00f2 in citt\u00e0. Con il controllo di Cartagena, Morillo torn\u00f2 in Venezuela per proseguire la lotta contro i rivoluzionari. Nel giugno 1820 Morillo ordin\u00f2, dietro mandato reale, che tutti gli abitanti delle colonie seguissero la Costituzione di Cadice e invi\u00f2 delegati a negoziare una tregua con Bolivar e con i suoi seguaci. In seguito Bolivar e Morillo s'incontrarono nella citt\u00e0 venezuelana di Santa Ana per firmare un armistizio di sei mesi, e poi un trattato che divenne noto come \"regolarizzazione di guerra\".\nMorillo torn\u00f2 in Spagna, dove fu nominato capitano generale della Nuova Castiglia, e dove support\u00f2 la costituzione liberale durante la Spedizione di Spagna del 1823. Evit\u00f2 un colpo di stato contro la costituzione nel 1822, combattendo nel 1823 l'invasione francese di Luigi Antonio di Borbone-Francia nella Spagna settentrionale, dove fu sconfitto.\nQuando re Ferdinando VII ripristin\u00f2 il regime assolutista nel 1823, si trasfer\u00ec in Francia. Pochi anni dopo torn\u00f2 in Spagna partecipando ad alcune operazioni militari nel corso delle guerre carliste. Venne ferito e si ritir\u00f2 in Francia dove mor\u00ec il 27 luglio 1837.\nFece parte della Massoneria.\nCitazioni.\nQuando Morillo ordin\u00f2 l'esecuzione dello scienziato neogranadino Francisco Jos\u00e9 de Caldas (noto come \"El Sabio Caldas\", \"Il Saggio Caldas\"), e le persone presenti chiesero di risparmiargli la vita, Morillo rispose: \"La Spagna non ha bisogno di uomini saggi\" (in spagnolo: \"Espa\u00f1a no necesita sabios\"). Questa frase divenne lo slogan delle guerre spagnole tese alla riconquista delle colonie ribelli."}
{"id": "2595961", "revid": "287204", "url": "https://it.wikipedia.org/wiki?curid=2595961", "title": "Ordine imperiale di Pietro I", "text": "L'Ordine imperiale di Pietro I fu un ordine cavalleresco dell'Impero del Brasile.\nStoria.\nL'ordine venne fondato il 16 aprile 1826 dall'imperatore Pietro I per celebrare la propria figura come primo \"pater patriae\" del Brasile e fondatore dell'impero.\nL'ordine cess\u00f2 di essere concesso con la proclamazione della Repubblica brasiliana nel 1890.\nInsegne.\nLa medaglia dell'ordine era costituita da una corona all'antica in oro, sormontata da un dragone alato anch'esso d'oro portante al collo uno scudo con le iniziali \"PI\" (Pietro I) e circondato da una corona d'alloro con il motto \"FUNDADOR DO IMPERIO DE BRASIL\" (fondatore dell'Impero del Brasile), il tutto sormontato dalla corona imperiale brasiliana.\nLa placca era costituita da una decorazione a raggera dorata sulla quale si trovava una stella a cinque punte d'oro, smaltata di bianco e pomata d'oro al centro della quale stava corona all'antica in oro, sormontata da un dragone alato anch'esso d'oro portante al collo uno scudo con le iniziali \"PI\" (Pietro I), circondato da un anello smaltato di blu con impresso in oro il motto \"FUNDADOR DO IMPERIO DE BRASIL\" (fondatore dell'Impero del Brasile), il tutto sormontato dalla corona imperiale brasiliana.\nIl nastro era azzurro con una striscia bianca per parte."}
{"id": "2595962", "revid": "161273", "url": "https://it.wikipedia.org/wiki?curid=2595962", "title": "Pianeta di carbonio", "text": "Con pianeta di carbonio (o pianeta di diamanti o pianeta di carburi) si indica il prototipo teorico di un tipo di pianeti terrestri.\nDescrizione.\nL'astrofisico statunitense Marc Kuchner ha ipotizzato che in un disco protoplanetario ricco di carbonio o povero di ossigeno, gli elementi presenti potrebbero organizzarsi in carburi e altri composti del carbonio, invece che in silicati, come \u00e8 accaduto nel Sistema solare. Nelle zone pi\u00f9 interne di un tale sistema planetario - corrispondenti a quelle del Sistema solare interno in cui si sono formati Mercurio, Venere, la Terra e Marte - si formerebbero dei pianeti con una struttura interna differenziata in un nucleo ferroso, circondato da un mantello interno di carburi e un mantello esterno di grafite, sovrastato a sua volta da una sottile crosta e, in alcuni casi, da un'atmosfera secondaria, ricca di composti del carbonio. Se nel mantello esterno fossero raggiunte opportune condizioni di pressione, alcuni strati di grafite - spessi anche alcuni chilometri - potrebbero cristallizzare in diamanti.\nPer struttura, massa e modalit\u00e0 di formazione, questi pianeti dovrebbero essere classificati tra i pianeti terrestri, sebbene se ne differenzino per composizione, densit\u00e0 e probabilmente per altre caratteristiche ancora incognite. Distinguerli da un pianeta come la Terra potrebbe essere ad ogni modo difficile. Teoricamente un pianeta di carbonio dovrebbe essere meno denso di un pianeta di silicio (come la Terra). La superficie, ricca di idrocarburi avrebbe un colore scuro o rossastro. Inoltre, anche la composizione di un'eventuale atmosfera ne potrebbe permettere il riconoscimento. Kuchner prevede che un pianeta di carbonio caratterizzato dalle temperature della Terra, avrebbe un'atmosfera ricca di monossido di carbonio (CO) e relativamente povera di ossigeno (O2, O3) e dei composti ricchi di ossigeno, come l'anidride carbonica (CO2), mentre l'atmosfera di un pianeta pi\u00f9 freddo sarebbe dominata dal metano (CH4).\nInoltre, in un sistema in cui fossero presenti pianeti terrestri di carbonio, anche i giganti gassosi pi\u00f9 esterni manifesterebbero una predominanza di tale elemento. L'individuazione di pianeti delle dimensioni di Nettuno con spettri dominati dalle righe del monossido di carbonio (CO) condurrebbe ad una pi\u00f9 semplice individuazione anche di pianeti di carbonio delle dimensioni della Terra.\nCandidati.\nNel Sistema solare solo alcuni asteroidi, le condriti carbonacee, sono caratterizzati da una composizione che li accomuna ai pianeti di carbonio.\nAlcuni pianeti di carbonio potrebbero orbitare attorno alla pulsar PSR 1257+12, perch\u00e9 formatisi dal materiale ricco di carbonio liberato nello spazio dall'esplosione della stella madre in supernova. Anche le regioni pi\u00f9 interne della Galassia potrebbero ospitare dei pianeti di carbonio; in accordo con i modelli di formazione stellare, infatti, il rapporto tra l'abbondanza del carbonio e quella dell'ossigeno (C/O) aumenta con la metallicit\u00e0 e dirigendosi verso il centro galattico.\nUn elevato quantitativo di carbonio \u00e8 stato individuato nel disco planetario attorno alla stella . Alcuni studiosi hanno proposto che il carbonio sia stato liberato dalla collisione tra comete o asteroidi in orbita attorno alla stella. Se questa ipotesi fosse corretta, essi conterrebbero, ad ogni modo, un quantitativo di carbonio molto superiore rispetto agli asteroidi o alle comete del Sistema solare e ci\u00f2 potrebbe condurre in futuro alla formazione di pianeti di carbonio. In alternativa, il disco planetario attorno a starebbe attraversando soltanto una fase temporanea, ancora incognita, del processo di formazione di un sistema planetario, che si concluderebbe con la formazione di pianeti, asteroidi e comete ricchi di silicati, come nel Sistema solare.\nInfine, misure ottenute col telescopio spaziale Spitzer del pianeta WASP-12b sono state interpretate con un rapporto del quantitativo di carbonio rispetto all'ossigeno superiore ad uno. L'ipotesi \u00e8 senz'altro interessante, ma i dati in questione non sono sufficienti a confermarla.\nUn altro oggetto interessante scoperto nel 2011, attraverso il telescopio spaziale Kepler, \u00e8 un resto di nana bianca, denominato PSR J1719-1438 b, i cui strati pi\u00f9 esterni sono strati strappati via dalla azione della pulsar PSR J1719-1438, cui l'oggetto ruota attorno in due ore e dieci minuti, ad una distanza media di 600.000\u00a0km (pari ad una volta e mezza quella tra la Luna e la Terra). Per l'oggetto \u00e8 stata stimata una massa di 13 masse gioviane, un diametro di circa 689.000\u00a0km ed una densit\u00e0 di (pari circa al doppio di quella del piombo); questi dati sono compatibili con l'esistenza di strati di carbonio in forma cristallina.\nFantascienza.\nLa stampa generalista, nel divulgare notizie relative a questa categoria di pianeti, ha spesso posto attenzione alla loro caratteristica che pi\u00f9 attira l'immaginazione: il possibile strato di diamante. Caratteristica che aveva trovato gi\u00e0 la sua fortuna anche nella letteratura di fantascienza. In \"\" (1982), ad esempio, Arthur C. Clarke richiama degli studi scientifici che ipotizzano l'esistenza di nuclei di diamante all'interno dei pianeti giganti del nostro Sistema solare."}
{"id": "2595966", "revid": "76963", "url": "https://it.wikipedia.org/wiki?curid=2595966", "title": "Marshall R. Teague", "text": "Biografia.\nMarshall R. Teague nasce nel 1953 a Newport in Tennessee, da una famiglia discretamente ricca e finiti gli studi si dedica alla recitazione. \nInizia la sua carriera partecipando nel 1979 al film \"Topper\", recitando al fianco di Kate Jackson. Ritorna sul grande schermo nel 1982 con \"Ombre a cavallo\", ma \u00e8 nel 1986 che ottiene il suo primo ruolo di protagonista nel film \"Vendetta\" di Bruce Logan. Comincia ad elevarsi anche come produttore; nel 1988 produce Jean-Claude Van Damme in uno dei suoi primi film \"Aquila nera\", e l'anno dopo Sean Connery e Dustin Hoffman in \"Sono affari di famiglia\". Nel 1989 arriva la definitiva consacrazione col film \"Il duro del Road House\" dove interpreta Jimmy, al fianco di Patrick Swayze. Chiude il decennio con \"Trained to kill\" che per\u00f2 non raccoglie il successo sperato.\nNegli anni novanta si distingue in pellicole impegnate come \"Gli uomini del capitano Parker\", insieme a George Clooney e \"First of Iron\" quest'ultimo accolto per\u00f2 freddamente dalla critica. Dopo aver prodotto nel 1995 \"A rischio della vita\", Teague ritorna sugli schermi nel 1997 interpretando una piccola parte nel film \"The Rock\" insieme a Sean Connery e Nicolas Cage, che ha un grande successo, incassando 134,6 milioni di dollari, e lo porta ad apparire da protagonista in \"Armageddon - Giudizio finale\" nel 1998 accanto a Bruce Willis con riconfermato successo. In TV, dopo i primi film degli esordi, lavora per Canale 5 nel film \"Chameleons\" (1990) e \"No child of mine\" (1993).\nTra la fine degli anni novanta e i primi anni duemila partecipa con successo alle serie televisive \"Walker Texas Ranger\" e \"Babylon 5\". Al cinema produce e interpreta nel 1999 il thriller \"Delitto + castigo a Suburbia\", il western \"Fuoco incrociato\" (2001), i film d'azione \"Detention\" e \"Il monaco\" (2003). Nel 1997 ottiene grande successo con la miniserie western \"Rough Riders\" realizzata per le reti Mediaset.\nNel 2003 appare nel film per la TV \"Monte Walsh - Il nome della giustizia\" andato in onda su Canale 5. Nel 2005 recita nel film \"The Cutter\". Subito dopo questo ruolo decide di abbandonare la recitazione, continuando lo stesso a produrre pellicole di successo, come nel caso di \"Solo 2 ore\" (2006) interpretato da Bruce Willis. Il 1\u00ba novembre 2006 ha partecipato alla reunion degli United States Marine Corps, durante il quale riceve una medaglia al valore\nNel 2011 Marshall ritorna alla carriera di attore: \u00e8 protagonista del film drammatico \"Last Ounce of Courage\" dove recita con Jennifer O'Neill e Fred Williamson. Nella pellicola interpreta il ruolo di un sindaco di una citt\u00e0 del Texas che dopo la morte del figlio deve affrontare una protesta popolare. In autunno vengono annunciati i suoi nuovi progetti: prender\u00e0 parte al film \"Road to the Well\" insieme a Laurence Fuller e Micah Parker, mentre il 5 settembre 2015 comincia le riprese di \"Stranger\" di cui sar\u00e0 protagonista. L'uscita nelle sale di \"Road to the Well\" \u00e8 prevista per il 2016.\nIl 1\u00ba luglio 2013 termina le riprese della fiction \"Bail Out - Justice for all\", di cui \u00e8 ideatore e protagonista, che andr\u00e0 in onda nella primavera 2016 su Mediaset."}
{"id": "2595974", "revid": "121989012", "url": "https://it.wikipedia.org/wiki?curid=2595974", "title": "Ordine della Rosa", "text": "L'Ordine Imperiale della Rosa fu un ordine cavalleresco dell'Impero del Brasile.\nStoria.\nL'Ordine venne fondato il 17 ottobre 1829 dall'Imperatore Pietro I per commemorare il suo matrimonio con la principessa Amelia Augusta di Leuchtenberg, figlia di Eugenio di Beauharnais, figlio adottivo di Napoleone Bonaparte.\nL'ordine cess\u00f2 di essere concesso con la proclamazione della repubblica brasiliana nel 1890.\nInsegne dell'Ordine.\nLa \"medaglia\" dell'Ordine consisteva in una stella pomata a sei punte smaltata di bianco con al centro un medaglione in oro con le cifre \"AP\" per \"Amalia e Pietro\", circondato da un anello smaltato di blu con inciso a lettere dorate il motto \"AMOR E FIDELIDADE\" con un fiocco centrale.\nAd unire le braccia della stella si trova una corona di rose formata da 18 boccioli di rosa di colore rosa. Il tutto \u00e8 sormontato dalla corona imperiale brasiliane che unisce la decorazione al nastro.\nLa \"stella\" riprende le medesime decorazioni della medaglia ma ha in pi\u00f9 una decorazione metallica a raggi di sole di colore oro retrostante la decorazione.\nIl \"nastro\" \u00e8 rosa con una striscia bianca per parte."}
{"id": "2595977", "revid": "1226", "url": "https://it.wikipedia.org/wiki?curid=2595977", "title": "The Voyage of the Space Beagle", "text": ""}
{"id": "2595978", "revid": "638792", "url": "https://it.wikipedia.org/wiki?curid=2595978", "title": "Augusto Torello", "text": ""}
{"id": "2595980", "revid": "123529901", "url": "https://it.wikipedia.org/wiki?curid=2595980", "title": "Cettina Gargiulo", "text": ""}
{"id": "2595986", "revid": "287204", "url": "https://it.wikipedia.org/wiki?curid=2595986", "title": "Foin de Crau", "text": "Il Foin de Crau (in italiano: fieno di Crau) \u00e8 un particolare tipo di fieno prodotto in Francia nella pianura della Crau, all'interno del dipartimento delle Bocche del Rodano. \nNel 1997 il \"foin de Crau\" ha ottenuto la denominazione d'origine protetta (DOP) dell'Unione europea e conseguentemente anche l\"Appellation d'origine contr\u00f4l\u00e9e\" (AOC), primo alimento per animali a potersi fregiare di questo titolo.\nLe balle di questo fieno vengono legate con uno spago rosso e bianco.\nStoria.\nRisale al XVI secolo la realizzazione del primo canale di irrigazione della Crau, per opera di Adam de Craponne. In questo modo, le acque della Durance sono state prelevate e instradate fino alla Crau, in primo luogo verso Salon de Provence, passando per Saint-Martin-de-Crau, quindi verso Arles. \nPoco a poco sono comparsi dei canali secondari che oggi costituiscono un reticolo di acque superficiali che si sviluppa su lunghezze di centinaia di chilometri, ingrandendo cos\u00ec la superficie irrigata della Crau.\nFin dal 1923 \u00e8 stato costituito un gruppo di difesa dei produttori di fieno di Crau, allo scopo di far conoscere la qualit\u00e0 superiore di tale prodotto e di proteggerne la rinomanza, lottando con tutti i mezzi legali contro la vendita di foraggi di qualsiasi altra provenienza sotto la denominazione di \"\"foin de Crau\" e rilasciando un certificato di origine ai fini di eccellente qualit\u00e0. Nel 1941 il Prefetto del dipartimento delle Bocche del Rodano emise un decreto per definire un tracciato generale che limitasse un'area geografica di produzione. Con sentenza in data 7 gennaio 1958 la Corte di Cassazione ha considerato l'espressione \"foin de Crau\"\" una denominazione d'origine.\nDescrizione.\nIl fieno di Crau si presenta con un aspetto caratteristico dovuto a frammenti piuttosto grossi, senza foglie, di colore verde, e all'olfatto una forte intensit\u00e0 comprendente aromi di fiori. Esso \u00e8 caratterizzato dalla sua eccezionale appetibilit\u00e0 e dalla sua notevolissima digeribilit\u00e0.\nIl prodotto proviene da pascoli naturali permanenti composti da una ventina di specie foraggere spontanee (graminacee, leguminose, piante composte ed altre) ed \u00e8 composto prevalentemente da:\nProduzione.\nDei suoli che compongono la Crau, estendendosi per 52.000 ha, una superficie di ben 12.000 ha \u00e8 adibita a pascolo, grazie all'irrigazione dei terreni.\nPratiche irrigue attualmente in uso.\nLe pratiche di irrigazione attuali sono essenzialmente a gravit\u00e0. Le particelle adibite a pascolo sono bordeggiate lungo i confini, a monte del terreno, da piccoli canali di irrigazione raccordati alla rete secondaria; i canali vengono fatti debordare ostruendoli con delle chiuse. La irrigazione per sommersione \u00e8 progressiva e dura diverse ore. I volumi d'acqua apportati sono dell'ordine di 15.000- 20.000 m\u00b3/ha per anno. Pi\u00f9 in basso rispetto alla particella esiste un fossato di sanificazione, che ha lo scopo di drenare le acque di scolo.\nI principali fruitori del sistema di irrigazione sono i produttori del fieno di Crau, spesso riuniti in associazioni di categoria (ASA o ASL).\nL'irrigazione per sommersione produce un limo fertile che alimenta anche la falda freatica: di conseguenza, il 70% dell'acqua presente in falda proviene dall'irrigazione a gravit\u00e0.\nPratiche colturali.\nMolte delle praterie a pascolo esistevano da lungo tempo. La creazione di nuove superfici adibite alla coltura del fieno avviene a partire da un'erba medica o da un'associazione mista di graminacee e leguminose, su un campo preventivamente sottoposto a livellamento superficiale e a spietramento. Le acque di irrigazione permettono poi la comparsa spontanea e naturale di altre piante, fino a raggiungere, dopo alcuni anni, lo stadio di equilibrio dei pascoli naturali, stabilizzato in maniera permanente.\nLa concimazione \u00e8 essenzialmente fosfo-potassica.\nNatura 2000.\nAl di l\u00e0 della coltivazione propriamente detta, le pratiche legate alla produzione del \"foin de Crau\" hanno un impatto importante sulla tutela di un intero sistema agro-ambientale; infatti i pascoli contribuiscono all'equilibrio del sito della Crau e, per assicurarne l'avvenire, \u00e8 dunque necessario tutelarne le pratiche colturali. Per questo motivo il comitato si \u00e8 pronunciato in favore del progetto di legge Natura 2000 che lo iscrive in una rete di siti protetti secondo le direttive europee di salvaguardia della natura e della flora."}
{"id": "2595987", "revid": "4175", "url": "https://it.wikipedia.org/wiki?curid=2595987", "title": "Nazionale Under-20 di calcio della Germania", "text": "La Nazionale di calcio tedesca Under-20 \u00e8 la rappresentativa calcistica Under-20 della Germania ed \u00e8 posta sotto l'egida della Deutscher Fussball-Bund.\nL'attuale allenatore \u00e8 Frank Wormuth.\nSquadra attuale.\n\"Giocatori scelti (2011):\"\nAttaccanti.\nhttps://web.archive.org/web/20100504001228/http://www.dfb.de/index.php?id=501193"}
{"id": "2595991", "revid": "27121664", "url": "https://it.wikipedia.org/wiki?curid=2595991", "title": "Know How", "text": ""}
{"id": "2595994", "revid": "830939", "url": "https://it.wikipedia.org/wiki?curid=2595994", "title": "Zaven Andriasyan", "text": "Nel 2005 vinse il forte torneo \"Aeroflot-B\" di Mosca, alla pari con Elmir Gusejnov.\nNel 2006 ottenne il pi\u00f9 grande successo della sua carriera, vincendo inaspettatamente (partendo dal 29\u00ba posto nel rating iniziale) il campionato del mondo juniores (under-20) di Yerevan, all'et\u00e0 di 17 anni.\nNel 2007 ha vinto, alla pari con Jan Nepomnja\u0161\u010dij, Parimarjan Negi e Rauf M\u0259mm\u0259dov, il torneo \"Young Stars\" di \nKiri\u0161i, ottenendo il titolo di Grande Maestro.\nNella lista FIDE di settembre 2009 ha un'Elo di 2612 punti, al 5\u00ba posto tra i giocatori armeni."}
{"id": "2596002", "revid": "125437731", "url": "https://it.wikipedia.org/wiki?curid=2596002", "title": "Stadio das Antas", "text": "Lo stadio del F.C. do Porto (), noto come stadio das Antas (), \u00e8 stato uno stadio calcistico della citt\u00e0 portoghese di Porto, il terzo (e il pi\u00f9 usato) impianto sportivo della squadra di calcio del . \n\u00c8 stato impiegato dal 1952 al 2004, in sostituzione del pi\u00f9 vecchio \"Campo da Constitui\u00e7\u00e3o\". \u00c8 stato rimpiazzato a sua volta dallo stadio do Drag\u00e3o. Oltre allo stadio, nell'area vi erano un'arena interna e tre zone di allenamento. Gli uffici della squadra erano anche divisi tra l'interno dello stadio e la \"Torre das Antas\", costruita di fronte allo stadio negli anni novanta. \u00c8 stato interamente demolito nel 2004.\nAspetto.\nLo stadio era diviso in sei aree differenti. La \"Poente\" e la \"Maratona\" erano le migliori, mentre le pi\u00f9 economicamente accessibili erano la \"Superior Norte\", la \"Superior Sul\" e la \"Arquibacanda\". Tra la \"Norte\" e la \"Poenta\" c'erano i posti per i tifosi della squadra ospite.\nOgni zona era divisa in settori diversi. La \"Poente\" ne aveva quattro, la \"Maratona\" e la \"Arquibancada\" ne avevano entrambi cinque, mentre entrambe le \"Superior\" ne avevano 9. Tuttavia, due settori della \"Norte\" erano riservati agli ospiti.\nVisto che non ci si aspettava molta affluenza da parte dei tifosi ospiti, al contrario dei tifosi di casa, spesso la loro zona era ridotta alla met\u00e0."}
{"id": "2596009", "revid": "838137", "url": "https://it.wikipedia.org/wiki?curid=2596009", "title": "Heritage Universe", "text": ""}
{"id": "2596010", "revid": "1784492", "url": "https://it.wikipedia.org/wiki?curid=2596010", "title": "Campionato croato di pallacanestro", "text": "Il campionato croato di pallacanestro \u00e8 l'insieme delle competizioni cestistiche organizzate dalla Hrvatski Ko\u0161arka\u0161ki Savez (HKS), la Federazione cestistica della Croazia."}
{"id": "2596017", "revid": "149732", "url": "https://it.wikipedia.org/wiki?curid=2596017", "title": "Muscolo interspinoso", "text": ""}
{"id": "2596022", "revid": "671029", "url": "https://it.wikipedia.org/wiki?curid=2596022", "title": "Gazankulu", "text": "Il Gazankulu fu un bantustan istituito dal governo sudafricano durante l'epoca dell'apartheid come riserva per le popolazioni Tsonga.\nGeografia.\nIl territorio del bantustan fu ottenuto dalla provincia sudafricana del Transvaal. Il Gazankulu ottenne l'autogoverno nel 1971 con capitale Giyani.\nStoria.\nCon la fine dell'apartheid il Gazankulu fu aggregato alla provincia sudafricana del Limpopo."}
{"id": "2596035", "revid": "149732", "url": "https://it.wikipedia.org/wiki?curid=2596035", "title": "Muscoli intertransversari", "text": ""}
{"id": "2596044", "revid": "1573940", "url": "https://it.wikipedia.org/wiki?curid=2596044", "title": "El Cha\u00f1ar", "text": "El Cha\u00f1ar \u00e8 una citt\u00e0 dell'Argentina, appartenente alla provincia di Tucum\u00e1n, nel dipartimento di Burruyac\u00fa, situata nel nord-est della provincia."}
{"id": "2596047", "revid": "1748167", "url": "https://it.wikipedia.org/wiki?curid=2596047", "title": "Cristianesimo", "text": "Il cristianesimo \u00e8 una religione a carattere universalistico, originata dal giudaismo nel I secolo, fondata sulla rivelazione, ovvero sulla venuta e predicazione, contenuta nei Vangeli, di Ges\u00f9 di Nazareth, inteso come figlio del Dio d'Israele e quindi Dio egli stesso, incarnato, morto e risorto per la salvezza dell'umanit\u00e0, ovvero il Messia promesso, il Cristo.. Classificata da alcuni come \"religione abramitica\", insieme all'ebraismo (da cui essa nasce) e all'islam, \u00e8 la religione pi\u00f9 diffusa, con una stima di circa 2,3 miliardi di fedeli nel mondo al 2015.\nStoria del cristianesimo.\nIl cristianesimo emerge nel I secolo come sincretismo unificante le varie religioni del mondo mediterraneo: religioni mesopotamico-cananee-egizie, di cui propaggine era il giudaismo (le cui scritture acquisirono centralit\u00e0 nel cristianesimo), e religioni greco-romane; alle origini si presenta con il duplice aspetto di giudeo-cristianesimo (i cui membri erano esclusivamente ebrei convertiti, e ritenevano che solo i circoncisi potevano essere salvati) ed etno-cristianesimo (o cristianesimo dei \"gentili\", cio\u00e8 i pagani, cio\u00e8 le \"genti\", i popoli definiti da una propria genealogia, che comunque dovevano osservare la legge di Mos\u00e8), come si desume dai racconti degli Atti di Luca e da alcune lettere di Paolo (come la Lettera ai Galati, le lettere ai Corinzi), mostrando tuttavia che le due anime convivono senza alcuna scissione, e di avere raggiunta una formula di concordia con il primo concilio di Gerusalemme (Atti 15).\nI cristiani assunsero dal giudaismo le sue Sacre scritture, definite poi Antico Testamento, nella versione tradotta in greco ellenistico (anche a causa della prevalente origine greco-romana della maggioranza dei primi adepti), dottrine fondamentali come il monoteismo, la fede in un messia o cristo, alcune forme del culto (incluso il sacerdozio), concetti di luoghi e tempi sacri, l'idea che il culto debba essere modellato secondo il modello celeste, l'uso dei Salmi nelle preghiere comuni. Il cristianesimo inteso come religione distinta da quella ebraica inizi\u00f2 a delinearsi dopo il cosiddetto \"Sinodo di Jamnia\" in cui venne presa posizione decisa circa l'estraneit\u00e0 della \"Via\" dall'ebraismo ortodosso, a partire dalla seconda met\u00e0 del II secolo.\nSuccessivamente la Chiesa post-apostolica lentamente si organizz\u00f2 attorno alla cosiddetta pentarchia dei cinque patriarcati di Roma, Costantinopoli, Alessandria, Antiochia e Gerusalemme. Inizialmente si ebbe una secolare contesa critica tra varie correnti per la formazione del primo cristianesimo, correnti che si rifacevano a diverse raccolte di testi ritenuti sacri, tra cui il vasto ed eterogeneo movimento dello gnosticismo. Tale contesa termin\u00f2 nel IV secolo con la conversione dell'Imperatore Costantino I (probabilmente battezzato in punto di morte da un vescovo della fazione ariana) il quale fece indire il Concilio di Nicea per far emergere una sola corrente ed eliminare le altre. Contestualmente il cristianesimo divenne una religione approvata ufficialmente e i vescovi cristiani, vittime in precedenza del potere militare, ne passarono al comando.\nNel 313 l'Imperatore Costantino ha promulgato l'Editto di Milano, che sanciva la libert\u00e0 di culto ai Cristiani all'interno dell'Impero romano.\nNel 380 Teodosio con l'Editto di Tessalonica la rese l'unica religione ufficiale dell'impero romano ricorrendo anche a mezzi cruenti per reprimere le resistenze dei pagani. Nel 1054 contese teologiche circa i dogmi trinitari, il celibato ecclesiastico ed altre questioni minori culminarono nel Grande Scisma tra Chiesa cattolica e Chiesa ortodossa. Circa cinque secoli dopo, lo scandalo delle indulgenze spinse Lutero a causare un altro scisma e quindi a fondare il Protestantesimo. Nell'Europa dell'est l'instaurazione di regimi marxisti, per definizione materialisti, ha avuto come conseguenza un processo di scristianizzazione pianificata di stato che \u00e8 avvenuto iniziando dalla Russia (ex Unione Sovietica) e poi, nel dopoguerra, nei paesi governati da regimi comunisti satelliti dell'URSS. In seguito alla caduta dei regimi, dopo il 1989, \u00e8 stata ristabilita, in buona parte dei casi, la libert\u00e0 di culto.\nDescrizione.\nLa religione.\nIl cristianesimo riconosce Ges\u00f9 come il Cristo (Messia) attestato dalla Torah e dalla tradizione ebraica e, nella quasi totalit\u00e0 delle sue denominazioni, come Dio fatto uomo. La teologia cristiana delle principali e pi\u00f9 diffuse Chiese cristiane nacque con i primi credi ecumenici, come il Credo niceno-costantinopolitano, che contengono dichiarazioni accettate dalla maggior parte dei seguaci della fede cristiana.\nI concetti fondamentali sono:\nSecondo i testi neotestamentari e la teologia cristiana, Ges\u00f9 di Nazareth fu crocifisso, mor\u00ec e fu sepolto, ed \u00e8 poi risorto dal regno dei morti aprendo le porte del Paradiso a chi crede in lui per la remissione dei propri peccati (salvezza). Ges\u00f9 \u00e8 quindi asceso al cielo, dove regna con Dio Padre, e torner\u00e0 per giudicare i vivi e i morti, e destiner\u00e0 ciascuno al Paradiso oppure alla morte eterna.\nLe quattro divisioni principali della cristianit\u00e0 sono il cattolicesimo, il cristianesimo ortodosso, le varie denominazioni del protestantesimo e i Testimoni di Geova. Il Grande Scisma del 1054 divise la cristianit\u00e0 calcedoniana fra la Chiesa cattolica romana e la Chiesa ortodossa. Il protestantesimo nacque all'interno della Chiesa cattolica a seguito della riforma protestante nel XVI secolo, dividendosi poi in varie ramificazioni. In quanto fede religiosa il cristianesimo ha i suoi contenuti (dottrina). Questi, secondo la tradizione, si basano sulle rivelazioni di Dio al popolo di Israele (tradizione comune anche alla religione ebraica), sulla predicazione del Vangelo con la dottrina di salvezza di Ges\u00f9 di Nazareth detto \"il Cristo\" (\"unto\", \"consacrato\" da Dio). Questa tradizione \u00e8 rispecchiata nella Bibbia (Antico Testamento e Nuovo Testamento), considerato un testo ispirato da Dio, e quindi un testo sacro.\nImportante anche l'elaborazione teologica e cristologica, dei secoli successivi, presente nella letteratura cristiana delle differenti sottocorrenti religiose e nei Padri della Chiesa, la quale utilizza, in nuove sintesi, anche alcuni termini e concetti propri della teologia greco-romana precristiana. Dare una definizione unitaria del cristianesimo \u00e8 difficile, poich\u00e9 esso \u2013 pi\u00f9 che una singola religione in senso stretto \u2013 si pu\u00f2 considerare una serie di correnti religiose, devozionali e/o metafisiche e/o teologico-speculative, modi di comportarsi, abitudini quotidiane spesso eterogenee, aventi s\u00ec un comune nucleo di valori e credenze religiose, ma differenti tra loro a seconda del modo in cui interpretano la tradizione e la sua letteratura religiosa, e a seconda di quale aspetto diviene oggetto di focalizzazione per le singole correnti.\nRiti e pratiche.\nCulto settimanale.\nGiustino, nel II secolo d.C. d\u00e0 la prima descrizione completa delle pratiche rituali della prima Chiesa, la cui struttura di base \u00e8 mantenuta dalla maggior parte delle chiese:\nFestivit\u00e0.\nLe festivit\u00e0 nella religione cristiana sono numerose, alcune delle quali considerate feste di precetto (nelle quali cio\u00e8 il fedele cattolico-romano ha l'impegno di partecipare alla celebrazione dell'eucaristia). Le pi\u00f9 importanti feste sono la Pasqua (la domenica successiva alla prima luna piena di primavera), in cui si ricorda la risurrezione di Ges\u00f9 Cristo al cielo; il Natale (25 dicembre, 6 o 7 gennaio a seconda della confessione), in cui si ricorda la nascita di Ges\u00f9 (la data della sua nascita \u00e8 sconosciuta); l'Epifania (6 o 19 gennaio a seconda della confessione) in cui si ricorda la manifestazione di Ges\u00f9 a tutti i popoli, esemplificata tradizionalmente dall'arrivo dei re magi che portano doni al bimbo; nella Pentecoste (cinquantesimo giorno dopo Pasqua) si celebra l'effusione dello Spirito Santo, dono del Risorto, e la nascita della Chiesa. La quaresima \u00e8 un periodo di quaranta giorni che precede la celebrazione della Pasqua. Il Corpus Domini nel calendario liturgico cattolico rievoca la liturgia della Messa nella Cena del Signore del Gioved\u00ec Santo.\nSacramenti.\nIl sacramento, nella tradizione e fede cristiana, \u00e8 un rito, istituito da Cristo, che diffonde la grazia di Dio. Il termine \u00e8 la traduzione del latino \"sacramentum\" e corrisponde al greco \"mysterion\".\nLa Chiesa cattolica riconosce sette sacramenti: battesimo, riconciliazione o confessione, eucaristia o comunione, confermazione o cresima, ordine sacro, matrimonio, unzione degli infermi. La Chiesa ortodossa e le Chiese ortodosse orientali antiche riconoscono gli stessi sette sacramenti della Chiesa cattolica, ma li definiscono \"misteri\" preferendo non utilizzare il termine \"sacramento\". Nel protestantesimo viene ridiscussa la natura dei sacramenti, e generalmente vengono considerati tali solo quelli di cui il Nuovo Testamento riporta un comando esplicito da parte di Ges\u00f9, cio\u00e8 il battesimo e l'eucaristia. Questi ultimi due non vengono esclusi dal rito protestante poich\u00e9 lasciati da Ges\u00f9.\nSimboli.\nLa croce \u00e8 oggi uno dei simboli cristiani pi\u00f9 riconosciuti al mondo. Gi\u00e0 Tertulliano (160-220) attesta nel \"De Corona\" che i cristiani usavano tracciare sopra la fronte il segno della croce:\n Il crocifisso, invece, non fu utilizzato come simbolo prima del V secolo.\nLe prime comunit\u00e0 cristiane, per\u00f2, per identificare la propria religione non utilizzavano la croce, all'epoca brutale e ignominioso strumento di morte, ma il pesce. \"Pesce\" in greco antico si dice \u1f30\u03c7\u03b8\u03cd\u03c2 (\"ichthys\"): le lettere di questa parola formano un acronimo, sintesi della dottrina cristiana, \u1f38\u03b7\u03c3\u03bf\u1fe6\u03c2 \u03a7\u03c1\u03b9\u03c3\u03c4\u03cc\u03c2 \u0398\u03b5\u03bf\u1fe6 \u1f59\u03b9\u03cc\u03c2 \u03a3\u03c9\u03c4\u03ae\u03c1 (\"I\u0113so\u00f9s Christ\u00f2s Theo\u00f9 Yi\u00f2s S\u014dt\u00e8r\"), che significa parola per parola \"Ges\u00f9 Cristo figlio di Dio salvatore\", ovvero \"Ges\u00f9 Cristo salvatore figlio di Dio\" cui spesso si accompagnava il genitivo \u03b6\u03c9\u03bd\u03c4\u1ff6\u03bd= \"dei viventi\". Inoltre il pesce, essendo un animale che vive sott'acqua senza annegare, simboleggiava il Cristo, che pu\u00f2 entrare nella morte restando vivo.\nAltri simboli cristiani sono il Chi Rho, la colomba (simbolo dello Spirito Santo), l'agnello sacrificale (simbolo del sacrificio di Cristo), la vite e i tralci (simbolo dell'unione dei cristiani con il Cristo). Tutti questi simboli derivano dal Nuovo Testamento. Altro cristogramma utilizzato a partire dal III secolo \u00e8 IHS.\nSuddivisioni.\nLe tre divisioni principali della cristianit\u00e0 sono la Chiesa cattolica, la Chiesa ortodossa e il protestantesimo. Esistono anche altri gruppi cristiani che non rientrano in queste tre categorie principali. I gruppi cristiani si distinguono per differenti dottrine e pratiche. La maggior parte dei cristiani (cattolici, ortodossi, e la maggior parte dei protestanti) condividono il Credo niceno.\nLe chiese cristiane possono essere classificate in diversi modi. Una suddivisione abbastanza semplice \u00e8 quella che distingue le chiese occidentali da quelle orientali. Un'altra possibile classificazione cronologica \u00e8 quella basata sui concili ecumenici riconosciuti e sugli scismi a essi successivi. Il concilio ecumenico \u00e8 una riunione solenne di tutti i vescovi della cristianit\u00e0 per definire argomenti controversi di fede o indicare orientamenti generali di morale. L'etimologia del termine risale a \"ecumene\", la \"casa dove tutti viviamo\".\nCattolicesimo.\nLa Chiesa cattolica apostolica romana deriva dalla Chiesa latina, la cui autorit\u00e0 si estendeva originariamente da Roma sulla parte occidentale dell'Impero romano. Riconosce il primato di autorit\u00e0 al vescovo di Roma, in quanto, secondo la fede cattolica, successore dell'apostolo Pietro sulla cattedra di Roma.\nTra le Chiese cristiane, secondo le statistiche, la Chiesa cattolica conta il maggior numero di fedeli a livello mondiale.\nCondivide con l'attuale chiesa ortodossa le definizioni dei primi 7 concili ecumenici (dal concilio di Nicea I al concilio di Nicea II). Dopo lo scisma d'Oriente (1054), la chiesa cattolica riconoscer\u00e0 come ecumenici altri 14 concili, non riconosciuti per\u00f2 dall'oriente.\nOrtodossia.\nA oriente abbiamo invece le chiese ortodosse, emanazioni delle chiese di lingua greca nate originariamente nel territorio dell'Impero romano d'Oriente. A differenza di quanto accadde in Occidente, per quanto la chiesa greca assumesse rilevanza particolare, essa non fu mai in grado di imporre la propria supremazia sulle chiese \"sorelle\", che rimasero autocefale. Allo stesso modo, anche le chiese fondate da missionari ortodossi (specialmente fra le popolazioni slave) si resero rapidamente autonome dalle rispettive chiese-madri, considerandosi allo stesso loro livello. Fra queste la pi\u00f9 importante \u00e8 indubbiamente il Patriarcato ecumenico di Costantinopoli, considerato e riconosciuto Primus inter pares da tutte le Chiese ortodosse.\nDa notare che le chiese ortodosse, da una parte, e quella cattolica dall'altra, sono tra loro scismatiche; la chiesa cattolica non considera le chiese ortodosse eretiche, a differenza di quanto avviene per esempio per le chiese protestanti, mentre le chiese ortodosse, sebbene non vi sia stata in merito alcuna esplicita proclamazione conciliare, sospettano di eresia la chiesa cattolica, soprattutto in relazione alla dottrina del \"Filioque\".\nProtestantesimo.\nLe chiese della Riforma protestante sono le chiese sorte dalla Chiesa latina nel XVI secolo in seguito alla riflessione teologica di Martin Lutero, Giovanni Calvino, Ulrico Zwingli e altri, nonch\u00e9 dall'appoggio politico e sociale che ebbero dai principi dell'Europa centro - settentrionale. Le chiese protestanti possono venire genericamente suddivise cos\u00ec:\nEsistono anche gruppi che hanno origini diverse, come ad esempio i valdesi, i quali, tuttavia, sono attualmente inquadrabili nell'ambito delle chiese protestanti.\nChiesa ortodossa copta.\nLa Chiesa ortodossa copta \u00e8 una chiesa cristiana miafisita (impropriamente detta monofisita, definizione non accettata n\u00e9 dai copti n\u00e9 dagli etiopi). \u00c8 una delle Chiese ortodosse orientali.\nNella Chiesa copta il titolo di \"Papa\" spetta al Patriarca di Alessandria. Dopo pi\u00f9 di quarant'anni di ministero di Shenouda III, deceduto il 17 marzo 2012, ora il Patriarca \u00e8 Teodoro II, 118\u00ba papa della Chiesa copto ortodossa. Il 4 novembre 2012, il suo nome \u00e8 stato estratto a sorte da un bambino, la cui mano si dice sia guidata dal volere di Dio, al termine di una lunga liturgia nella cattedrale del Cairo.\nNel corso del XVIII secolo una parte di essa si \u00e8 portata in comunione con il Papa di Roma. Oggi sussiste sotto il nome di Chiesa cattolica copta.\nChiese orientali.\nSi tratta delle antiche chiese d'oriente che non hanno accettato le definizioni dogmatiche del concilio di Calcedonia. Per questo sono dette anche chiese non calcedoniane o chiese pre-calcedoniane.\nLe \"Chiese dei tre concili\" sono nate dal rifiuto delle conclusioni del concilio di Calcedonia del 451. Sono anche chiamate Chiese non calcedonesi e talvolta Chiese monofisite, sebbene non si ritengano tali, bens\u00ec miafisite.\nLa maggior parte di queste chiese ha subito uno scisma in et\u00e0 moderna con la formazione di un patriarcato cattolico uniato parallelo, oggi considerato chiesa sui iuris all'interno della Chiesa cattolica.\nInoltre ci sono le \"Chiese dei due concili\", che non hanno accettato nemmeno il concilio di Efeso del 431, le cosiddette chiese nestoriane:\nRestaurazionismo.\nIl termine restaurazionismo \u00e8 utilizzato per intendere un complesso di chiese e comunit\u00e0 che nascono dal desiderio di tornare alla chiesa cristiana primitiva e che si manifesta in varie forme, soprattutto nel XIX secolo. Sono culti i quali o vogliono differenziarsi dai primi qui menzionati, oppure affermano di avere una linea storica separata.\nI pi\u00f9 estesi fra questi sono i mormoni, i testimoni di Geova e la Chiesa di Cristo.\nI mormoni sono caratterizzati dalla figura individuale del primo fondatore e hanno inoltre come testi sacri il libro di Mormon e libri aggiuntivi mutuati dal loro fondatore, oltre la Bibbia, dove le dottrine cristiane vengono rielaborate in modo completamente univoco e originale. Sia mormoni sia testimoni di Geova non sono riconosciuti come cristiani dalle altre chiese.\nI testimoni di Geova ripropongono il cristianesimo del I secolo che prevede la predicazione di casa in casa. Si identificano con l'opera missionaria fatta da Ges\u00f9 e dai suoi discepoli predicando quella che definiscono \"la buona notizia del Regno\".\nLa Chiesa di Cristo \u00e8 organizzata in comunit\u00e0 di credenti che riconoscono la piena ispirazione di tutta la Bibbia e per le quali il rispetto di tutto quanto in essa \u00e8 contenuto \u00e8 l'unico mezzo per fare la volont\u00e0 di Dio. In linea con il cristianesimo delle origini, non vi \u00e8 un comitato centrale ma ogni comunit\u00e0 \u00e8 indipendente.\nAvventismo.\nL'avventismo ha le sue origini nel millerismo, uno dei vari movimenti della rinascita spirituale statunitense del XIX secolo, formatosi a partire dagli anni '30 intorno a William Miller, un predicatore battista che aveva fissato la data del ritorno di Ges\u00f9 nel periodo 1843-44; in seguito al mancato avveramento della predizione, i milleriti si dispersero ma uno dei gruppi form\u00f2 la Chiesa Avventista del 7\u00ba giorno, istituita formalmente a Battle Creek (Michigan) nel 1863. Fra i suoi fondatori c'era Ellen Gould White, (1827-1915), una donna cui \u00e8 riconosciuto un particolare dono di profezia, che svolse un ruolo fondamentale nella formazione della chiesa avventista e nello sviluppo della sua azione evangelistica negli Stati Uniti e in Europa e i cui scritti sono tenuti ancora oggi in grande considerazione.\nGli avventisti del settimo giorno si rifanno anche all' esperienza dei sabatisti intesi come \"insabbatati\" o \"sabbatati\"'. Dalla fine del dodicesimo secolo, infatti, gli oppositori dei valdesi iniziarono a chiamarli \"insabbatati\", \"sabbatati\" o altri nomi simili. Nel corso dei secoli, sono state seguite due maggiori strade interpretative riguardo al significato profondo di tali nomi. Un'interpretazione, la pi\u00f9 seguita ancora oggi anche da parte valdese considera I valdesi della Chiesa evangelica valdese come un nuovo movimento religioso \"eretico\" i cui membri si distinguevano perch\u00e9 indossavano un tipo particolare di calzatura, i \"sabots\" che erano degli zoccoli cos\u00ec come usano ancora oggi indossare molti pastori montanari. Essa identifica Pietro Valdo di Lione come il fondatore del movimento valdese che ruppe nel medioevo con la Chiesa cattolica. Secondo questa interpretazione, i valdesi adottarono questo originale tipo di calzatura per testimoniare al popolo che erano un semplice ordine religioso cattolico popolare intento alla restaurazione della semplicit\u00e0 del Vangelo di Cristo del Nuovo Testamento che i \"poveri di Lione\" (il nome originale dei valdesi) volevano proclamare. \nCon i loro semplici \"sabots\" si distinguevano dagli altri ordini religiosi cattolici e avevano l'apparenza di genuini apostoli di Ges\u00f9. L'altra interpretazione ritiene che questi soprannomi descrivessero la fede valdese che rigettava le tradizioni non bibliche, le feste e i giorni santi designati come \" sabati\" istituiti dalla Chiesa cattolica romana. Questa spiegazione presuppone che i valdesi non fossero un nuovo movimento religioso e che la loro presenza fosse gi\u00e0 attestata ben prima di Pietro Valdo. I loro insegnamenti erano basati sulla Bibbia, la sola Bibbia. La prima volta che la parola \"insabbatati\" venne usata per i valdesi fu nell'editto del 1192 contro gli \"eretici\", firmato dal re Alfonso II d'Aragona (1152-1196). In esso, i valdesi erano chiamati \"insabbatati\" e \" I poveri di Lione\". L'editto non spiega perch\u00e9 i valdesi fossero definiti \"insabbatati\". La fonte successiva \u00e8 l'editto del 1157 contro gli \"eretici\" a firma del figlio del re Alfonso, re Pietro d'Aragona (1174-1213). Questa volta i valdesi erano chiamati \" insabbatati\". Anche questo editto non dava alcuna spiegazione n\u00e9 del perch\u00e9 del nome, n\u00e9 del motivo dell' omissione del prefisso \"in\". \nIl fatto che nessuno dei due editti desse tali spiegazioni, indica che i termini erano noti al popolo in quel tempo. La seconda, e pi\u00f9 plausibile, interpretazione di \" insabbatati\" e \" sabbatati\" e' quella della Chiesa cristiana avventista del settimo giorno e dei suoi storici, ma non dei valdesi della Chiesa evangelica valdese che associano queste parole al persistente rifiuto dei valdesi di osservare le tradizioni cattoliche, comprese feste, giorni santi e \"sabati\". Osservatori del sabato? Nel 1618 uno storico valdese , John Perrin (1580-1648) scrisse nel libro : \" I valdesi rigettano le feste romane, e osservano solamente il giorno del Sabato, per questo erano chiamati \" insabbatati\", perch\u00e9 osservavano il sabato\". Con poche eccezioni, i valdesi negano oggi che gli antichi valdesi osservassero il sabato biblico. Gli avventisti del settimo giorno, dal canto loro, continuano ancora oggi a sostenere e a diffondere questa interpretazione. Una questione mai risolta. Tuttavia, l'evidenza storica indica che molti di loro osservassero il sabato biblico durante il medioevo. L'osservanza del Sabato presso I valdesi era molto diffusa in Boemia e Moravia e anche presso gli unitariani della Transilvania. Il manoscritto di un inquisitore tedesco del quindicesimo secolo riportava che i valdesi in Boemia \" non celebravano le feste della vergine Maria e degli apostoli, eccetto il giorno del Signore. Non pochi celebrano il Sabato con gli ebrei\".\nLa Chiesa avventista non \u00e8 riconosciuta come \"evangelica\" o \"protestante\" dall'Alleanza Evangelica Mondiale, a causa di alcuni aspetti teologici divergenti dagli altri membri dell'Alleanza: il \"giudizio investigativo\", l'autorit\u00e0 data agli scritti di Ellen G. White e il fatto di considerare il sabato (lo Shabbat ebraico) come giorno del riposo per i cristiani. Tuttavia, in Italia \u00e8 considerata come una \"osservatrice\" della Federazione delle Chiese Evangeliche in Italia dallo Stato italiano, ma tuttavia non e' parte integrante della stessa Federazione; nonostante le divergenze teologiche, dialoga e collabora in progetti comuni con le chiese appartenenti alla Federazione delle Chiese evangeliche in Italia (FCEI)\nOggi \u00e8 una chiesa diffusa in quasi tutto il mondo; conta (secondo stime interne risalenti all'anno 2010) 16.600.000 membri, \u00e8 presente in oltre 200 paesi ed i dati confermano una crescita costante. L'Africa \u00e8 il continente con il maggior numero di avventisti, anche se la crescita maggiore si riscontra in America Latina. Molti avventisti, tra i quali numerosi pastori, specie negli Stati Uniti d'America provengono dall'Ebraismo. La Chiesa avventista del riposo sabbatico sorse nell'ambito dell'avventismo come un movimento di risveglio basato sul messaggio della giustificazione per fede. Gli avventisti del settimo giorno del movimento di riforma invece sono nati come risultato di una scissione dalla Chiesa cristiana avventista del settimo giorno causata dal disaccordo sulla corretta osservanza del sabato e sul servizio militare durante la prima guerra mondiale.\nTale nascita \u00e8 avvenuta ufficialmente nel 1925 a Gotha, nella Turingia, in Germania. La Chiesa cristiana avventista (\"Advent Christian Church oppure Advent Christian General Conference\") \u00e8 una chiesa millerita dei cristiani avventisti fondata solo unicamente sugli insegnamenti del predicatore battista William Miller e nata dalla fusione dell\"Unione della vita e dell'avvento \"di George Storrs con l\"Associazione cristiana avventista\". La Chiesa cristiana avventista oggi tuttavia \u00e8 principalmente nota e conosciuta storicamente perch\u00e9 da una sua dissidenza dell\"Unione della vita e dell'avvento\" di George Storrs con l\"Associazione cristiana avventista\", \u00e8 nato il movimento degli Studenti biblici di Charles Taze Russell, che\u00a0\u2013 particolarmente nel gruppo maggiore che ne \u00e8 derivato, i testimoni di Geova \u2013 ha adottato una teologia che esce decisamente dall'ambito protestante.\nCulti estinti.\nTra i culti cristiani ormai estinti, si possono citare le numerosissime eresie, variamente represse, che interessarono la cristianit\u00e0 nella sua storia. Alcune erano:\nCaratteristiche comuni e differenze tra le varie confessioni.\nIl Cristianesimo nel corso della storia ha subito numerevoli scismi e distacchi, a partire dal 1054, in cui la Chiesa d'oriente di separa dalla Chiesa di Roma che prender\u00e0 il nome di ortodossa, viceversa quella di Roma prender\u00e0 il nome di cattolica, ancora oggi permangono numerose differenze fra queste due confessioni, la Chiesa ortodossa rinnega molti dogmi cattolici come il purgatorio, l'infallibilit\u00e1 papale o l'Immacolata concezione, non hanno il culto di statue ma bens\u00ec di icone, all'interno della gerarchia Ecclesiale non troviamo un Pontefice massimo, le cariche pi\u00f9 alte sono i patriarchi, il pi\u00f9 importante quello di Costantinopoli, l'attuale Bartolomeo I, i sacerdoti ortodossi non sono tenuti al celibato per cui possono sposarsi, ma i Vescovi vengono nominati solamente fra quelli celebi, a differenza poi della Chiesa Cattolica la Chiesa d'oriente consente il divorzio fino a tre volte, tuttavia negli ultimi anni, dal pontificato di Paolo VI, le due Chiese sono in cammino di riunificazione proprio perch\u00e9 sono dette Chiese sorelle, poich\u00e9 entrambe sono molto simili e legate al cristianesimo d'origine, \u00e8 stata infatti da entrambe revocata la scomunica.\nIl secondo grande scisma lo troviamo nel 1517 in piena Europa, lo scisma \u00e8 la conseguenza delle proteste fatte da un monaco tedesco di nome Lutero, il quale contestava la Chiesa di Roma sulla vendita delle indulgenza per la remissione dei peccati, invitandola a tornare alle sue origini, Lutero viene scomunicato dalla Chiesa come tutti i movimenti che nacquero in seguito alla sua protesta, dalla quale si crearono successivamente molte confessioni e Chiese cristiane che prendono il nome di protestanti, come la Chiesa Evangelica e le Chiese Riformate. \nTutte le Chiese protestanti rinnegano l'autorit\u00e0 del Papa e della Chiesa, come rinnegano completamente dogmi cattolici come il purgatorio, l'Immacolata concezione di Maria come la sua Assunzione al cielo e l'infallibilit\u00e1 papale, non detengono il culto di Maria e dei Santi poich\u00e9 ritengono che l'unico mediatore fra Dio e l'uomo sia Ges\u00f9 Cristo, come non detengono immagini o statue poich\u00e9 la considerano idolatria, inoltre non credono nella transustanziazione, ovvero la reale presenza di Cristo nell'eucarestia, come non credono nella Tradizione, ma solo nella Sola Scriptura, la scomunica da parte della Chiesa non \u00e8 ancora stata revocata, nonostante ci\u00f2 le due Chiese hanno molto dialogo.\nA causa della forte influenza che proveniva dall'Europa protestante, un altro scisma fu quello della Chiesa d'Inghilterra, dovuto da Enrico VIII, la causa scatenante fu quella di non aver avuto il divorzio da parte del Papa, questo quindi fa scatenare l'ira del Re inglese che crea una confessione cristiana inglese che prender\u00e0 il nome di Chiesa Anglicana, il cui capo \u00e8 il primate d'Inghilterra, mentre l'arcivescovo pi\u00f9 importante quello di Canterbury, i sacerdoti possono sposarsi e inoltre anche le donne possono essere consacrate sia al sacerdozio sia all'episcopato, di genere rinnegano come nel protestantesimo molti dogmi cattolici, ma questo varia da luogo a luogo, poich\u00e9 in base all'influenza dovuta dall'Europa, la Chiesa Anglicana si divice di anglo-protestante e anglo-cattolica, in base alla categoria di appartenenza essa prende caratteristiche protestanti o viceversa cattoliche, le scomuniche non sono state revocate, tuttavia c'\u00e8 anche qui molto dialogo con la Chiesa di Roma.\nDiffusione nel mondo.\nIl cristianesimo raggruppa diverse chiese e confessioni, talvolta molto diverse tra loro ed anche in polemica reciproca. Secondo il W.C.T , cio\u00e8 il \"World Christian Trends\", nel 2001 i cristiani erano complessivamente il 33% degli abitanti del globo ed erano cos\u00ec divisi: cattolici 17,5%; protestanti 5,6%; ortodossi delle varie chiese (russa, greca, armena) 3,6%; anglicani 1,3%; copti e altri (battisti e pentecostali in ascesa) 5,0%. Al 2015, la percentuale dei cristiani sulla popolazione mondiale era scesa al 31%, pari a circa 2.3 miliardi di persone.\nGran parte delle statistiche si fondano su sondaggi a campione nei vari stati o sui dati delle anagrafi (quando la religione professata \u00e8 registrata), preferiti rispetto ai dati forniti dalle varie organizzazioni religiose che spesso si riferiscono al numero di battezzati, ignorando la posizione di coloro che, battezzati nell'infanzia, si siano discostati dal cristianesimo in et\u00e0 adulta. Al 2012 il cristianesimo \u00e8 la religione predominante in Europa (76.2%), Russia (73.6%), nel continente americano (86.2%), in alcuni Stati dell'Asia (Filippine, Timor Est, Armenia e Georgia), nell'Africa meridionale, nell'Africa centrale, in Africa orientale e in Oceania..\nMentre il cristianesimo \u00e8 la religione predominante in Europa occidentale (71%), e in America settentrionale (77%). \u00c8 noto che in Europa occidentale, in America settentrionale, e in alcuni Paesi dell'Europa orientale, l'affiliazione al cristianesimo \u00e8 da anni in forte declino, mentre in Africa il numero dei cristiani cresce con quello della popolazione del continente, oppure, in certe aree del mondo come l'America meridionale si \u00e8 avuta un'avanzata delle chiese evangeliche di tipo pentecostale a scapito del cattolicesimo tradizionale, quindi con movimenti e travasi fra le varie confessioni cristiane.\nBandiera.\nLa Bandiera cristiana \u00e8 una bandiera ideata agli inizi del XX secolo per rappresentare tutto il Cristianesimo ed \u00e8 usata prevalentemente da chiese protestanti nel Nord America, in Africa e nell'America latina. La bandiera si presenta come un campo bianco, con una croce latina rossa all'interno di un angolo in alto a sinistra azzurro. Il rosso della croce simboleggia il sangue versato da Ges\u00f9 Cristo sul Calvario. Il blu rappresenta l'acqua del Battesimo come pure la fedelt\u00e0 di Ges\u00f9. Il bianco rappresenta la purezza di Ges\u00f9. Nella vessillologia convenzionale, una bandiera bianca \u00e8 legata alla resa, riferimento questo alla descrizione biblica della non-violenza di Ges\u00f9 e la sua resa alla volont\u00e0 di Dio. Le dimensioni della bandiera non sono ufficialmente specificate."}
{"id": "2596052", "revid": "339392", "url": "https://it.wikipedia.org/wiki?curid=2596052", "title": "T. A. Edison", "text": ""}
{"id": "2596053", "revid": "767487", "url": "https://it.wikipedia.org/wiki?curid=2596053", "title": "Nakayama Miki", "text": "Biografia.\nNacque nel 1798 presso una famiglia contadina benestante che viveva in quella che \u00e8 oggi la Prefettura di Nara. Era molto religiosa, buddista, tanto che desiderava farsi monaca, almeno fino a quando non fu costretta a sposarsi con Nakayama Zembei. Secondo le scritture tenrikiste, nel 1838, Miki all'epoca quarantenne, prese parte ad un rito esorcistico buddista durante il quale Dio le avrebbe chiesto di fare del suo corpo il Suo tempio e di entrare in lei. Miki disse che il nome di Dio era Signore della Divina Saggezza (\"Tenri-O-no-Mikoto\"), ma spesso si riferiva alla Divinit\u00e0 anche con il titolo di \"Lunasole\" (che suggerisce unit\u00e0 cosmica dei principi), o semplicemente come \"Dio il Genitore\". Dopo la morte del marito iniziarono a diffondersi opinioni che consideravano Miki come dotata di capacit\u00e0 profetiche e di guarigione. Miki e la figlia Kokan attivarono una prima missione, e diedero via tutti i beni personali scegliendo una vita povera, per dedicarsi interamente alle cause spirituali. Dal 1866 al 1882, Miki trascrisse quelle che defin\u00ec come le rivelazioni di Dio, tra cui il testo sacro intitolato la Punta del Pennello. Compil\u00f2 anche una liturgia probabilmente provenienti dal Buddhismo giapponese, mentre le caratteristiche danze rituali attinte dallo shintoismo."}
{"id": "2596054", "revid": "767487", "url": "https://it.wikipedia.org/wiki?curid=2596054", "title": "Kristian Hammer", "text": "Biografia.\nKristian Hammer ha conquistato in carriera due medaglie d'oro iridate nella gara a squadre: la prima nella K90/staffetta 4x5 km ai Mondiali del 2001 disputati in Lahti, in Finlandia; la seconda nella HS137/staffetta 4x5 km quattro anni dopo, ai Mondiali del 2005 disputati in Val di Fiemme, in Italia. In quest'ultima occasione ha anche vinto il bronzo nella HS 137/sprint 7,5\u00a0km.\nL'atleta norvegese ha ottenuto anche quattro successi in Coppa del Mondo e due medaglie ai Mondiali juniores, un bronzo (nella K90/staffetta 3x5 km dell'edizione del 1995 di G\u00e4llivare, in Svezia) e un oro (nella K90/staffetta 3x5 km ad Asiago, in Italia, nel 1996), entrambi nella gara a squadre.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2596064", "revid": "3115", "url": "https://it.wikipedia.org/wiki?curid=2596064", "title": "Bosdari", "text": "La famiglia Bosdari (nelle fonti anche \"Bosidari\" o \"de Bosdari\", in croato \"Bo\u017eidarevi\u0107\") fu una famiglia nobile della Repubblica di Ragusa, con importanti ramificazioni in Italia.\nStoria.\nIn tempi relativamente recenti il famoso pittore rinascimentale le cui firme sui suoi dipinti erano \"Nicolaus Rhagusinus\" e \"Nicolo Raguseo\" (in italiano Nicol\u00f2 Raguseo) \u00e8 stato identificato come figlio del pittore di Slano Bo\u017eidar Vlatkovi\u0107, di conseguenza gli \u00e8 stato attribuito a posteriori il nome di \"Nikola Bo\u017eidarevi\u0107\" (letteralmente \"Nicola di Bo\u017eidar\").\nNulla ha a che fare per\u00f2 questo personaggio con la famiglia Bosdari, il cui nome in serbo-croato \u00e8 tradotto proprio con \"Bo\u017eidarevi\u0107\".\nQuest'ultima era probabilmente di ascendenze albanesi o erzegovesi, ed un Michele Bosdari si trasfer\u00ec stabilmente a Ragusa al principio del XVII secolo. Nel 1666 Biagio Bosdari - figlio di Michele - don\u00f2 al tesoro di Ragusa 5.000 ducati, e quando in seguito al disastroso terremoto del 6 aprile 1667 fu riaperta la possibilit\u00e0 di accedere al Maggior Consiglio con conseguente inserimento del nome della casata fra i nobili, fu fra i primi ad assurgere alla carica (30 luglio 1667).\nIl fratello di Biagio - Francesco - si spost\u00f2 ad Ancona - citt\u00e0 nella quale i Bosdari avevano investito cospicue somme - fondando il ramo italiano. I Bosdari di Ancona - una parte dei quali si spost\u00f2 a Bologna, ove nel 1865 si trasfer\u00ec anche il ramo anconitano - furono per secoli una delle famiglie pi\u00f9 importanti: un Battista (o Giovanni Battista, Ancona il 7 genn. 1848, m. 3 dicembre 1900, Roma), il padre, Oscar, era cavaliere di Malta, la madre era la marchesa Piera Sperelli Mancinforte, Bosdari si era risposato con la contessa Ivanka Bonda da Ragusa, dalla quale ebbe due figli; Rometta e Giovanni. fu anche sindaco della citt\u00e0 nel 1876 e poi deputato al parlamento, di tendenze repubblicane. Dal 1973 la pinacoteca di Ancona ha come sede proprio l'antico palazzo Bosdari, acquistato dalla famiglia fin dal 1550 e rimodernato nel XVIII secolo.\nGirolamo - figlio di Francesco - il 15 luglio 1726 fu aggregato al ceto patrizio di Ancona, e suo figlio Francesco, quantunque stabilito definitivamente fuori di Ragusa, venne nel 1739 iscritto nel Libro d'oro della repubblica con diritto di rivestirvi anche la carica di rettore.\nUn diploma imperiale del 4 luglio 1753 cre\u00f2 i Bosdari di Ancona nobili del Sacro Romano Impero e li autorizz\u00f2 a preporre al proprio cognome la particella \"de\", autorizzazione rinnovata alla diramazione bolognese con Regio Decreto 16 aprile 1905.\nIl ramo raguseo fu confermato nel suo status nobiliare dalla casa d'Austria il 20 settembre 1817."}
{"id": "2596066", "revid": "177967", "url": "https://it.wikipedia.org/wiki?curid=2596066", "title": "Jingle Bell Rock", "text": "Jingle Bell Rock \u00e8 un noto brano natalizio, inciso e pubblicato originariamente nel 1957 dal cantante statunitense Bobby Helms. Gli autori della canzone sono Joe Beal e Jim Boothe.\nIl brano ha raggiunto una grande notoriet\u00e0 divenendo un classico natalizio del tardo Novecento, venendo riproposto in occasione della festivit\u00e0 del Natale sia nella sua versione originale, pi\u00f9 volte rientrata nelle classifiche di vendita dei singoli nel corso degli anni, sia grazie a numerose cover incise da altri artisti.\nLa versione originale \u00e8 stata inoltre riproposta in innumerevoli raccolte di canzoni natalizie da parte della casa discografica. \u00c8 stata inoltre inserita, nella versione di Helms, nella colonna sonora del noto film \"Mamma, ho riperso l'aereo - Mi sono smarrito a New York\", avente come protagonista Macaulay Culkin.\nCover.\nLa notoriet\u00e0 del brano presso il pubblico \u00e8 stata mantenuta grazie anche alla sua riproposizione attraverso versioni alternative, incise e riprese da altri artisti pi\u00f9 o meno noti.\nTra le prime cover del brano spicca la versione della cantante statunitense Brenda Lee, proposta nel 1964 e di particolare successo soprattutto negli Stati Uniti negli anni sessanta. Ancora prima, nel 1959, la versione di Max Bygraves \u00e8 entrata in classifica in Regno Unito. Altra versione nota di quegli anni \u00e8 quella incisa da Chubby Checker e Bobby Rydell nel 1961. Nel 1963 \u00e8 stata incisa una nuova versione da parte del duo musicale Paul &amp; Paula, inclusa nel loro album \"Holiday for Teens\". Wayne Newton ha inciso la sua versione nel 1966. L'anno successivo \u00e8 stata incisa da Floyd Cramer, nel 1968 da Herb Alpert &amp; The Tijuana Brass per l'album \"Christmas Album\" nel 1969 da Johnny Mathis, per il disco \"Give Me Your Love for Christmas\".\nLa canzone \u00e8 stata, inoltre, incisa nel 1980 da The Chipmunks, per \"The twelve days of Christmas with the Chipmunks\".\nNel 1983 \u00e8 stato poi ripreso da Daryl Hall &amp; John Oates, dai The Platters per \"Christmas Love Songs\" (1986) e tre anni dopo da Teresa Brewer per \"Teenage Dance Party\".\nLa canzone \u00e8 stata inoltre incisa nel 1992 da due artisti: da Neil Diamond, per \"The Christmas Album\", e da Randy Travis, per \"A Very Special Christmas 2\". Due anni dopo \u00e8 stata ripresa dai The Ventures, che l'hanno pubblicata come singolo per la EMI. L'orchestra Hollyridge Strings ha inciso una versione orchestrale come medley con un altro classico natalizio, \"Jingle Bells\", nel 1996. Questa versione \u00e8 rintracciabile in \"Ultra Lounge: Christmas Cocktail\".\nNel primo decennio del Duemila il brano \u00e8 stato rieseguito in altre numerose versioni, tra cui quella dei 38 Special del 2001, del 2005 delle Girls Aloud e del 2006 di Billy Idol. Nel 2009 \u00e8 stata sfruttata dagli svizzeri Furbaz per \"Messadi da Natal\" e l'anno successivo dai Bo Katzman Chor.\nLa cover pi\u00f9 famosa \u00e8 quella realizzata da Hilary Duff.\nAltre cover sono state realizzate da Ashanti, Ashley Tisdale, Bill Haley, Chris Brown, Flabby, Aaron Tippin, Lindsay Lohan, Kylie Minogue e Vanessa Hudgens.\nIn Italia, il pezzo \u00e8 stato inciso nel 2009 da Cristina D'Avena per il suo disco \"Magia di Natale\" (la cantante riproporr\u00e0 questa sua interpretazione anche nell'edizione deluxe dell'album, pubblicata cinque anni pi\u00f9 tardi) e nel 2013 da Mina per il disco Christmas Song Book. Nel 2020 Achille Lauro canta il brano con Annalisa per il disco 1920. Nel concerto di Natale 2020 in streaming della CT-Bandland \u00e8 stato inserito nel repertorio. A dicembre del 2021 \u00e8 stata incisa da Jo Canta la versione francese dal titolo \"C'est merveilleux No\u00ebl\"."}
{"id": "2596069", "revid": "27122714", "url": "https://it.wikipedia.org/wiki?curid=2596069", "title": "Salon de Provence", "text": ""}
{"id": "2596071", "revid": "834", "url": "https://it.wikipedia.org/wiki?curid=2596071", "title": "King Buzzo (album)", "text": ""}
{"id": "2596072", "revid": "149732", "url": "https://it.wikipedia.org/wiki?curid=2596072", "title": "Muscolo intertrasversario", "text": ""}
{"id": "2596073", "revid": "1444886", "url": "https://it.wikipedia.org/wiki?curid=2596073", "title": "Casellario politico centrale", "text": "Il casellario politico centrale era un ufficio della direzione generale della Pubblica sicurezza del Regno d'Italia che aveva il compito di curare il sistematico aggiornamento dell'anagrafe dei cosiddetti \"sovversivi\", ma anche degli oziosi e dei vagabondi (tra i quali, spesso, erano annoverati gli attori). \nIl \"servizio dello schedario biografico degli affiliati ai partiti sovversivi maggiormente pericolosi nei rapporti dell'ordine e della Pubblica sicurezza\" (istituito nel 1894 con le circolari della Direzione generale P.S. del 25 maggio 1894, n. 5116 e del 16 agosto 1894, n. 6329) continu\u00f2 ad essere in funzione - anche dopo la nascita della Repubblica Italiana - fino alla fine degli anni sessanta del Novecento.\nStoria.\nL'istituzione del servizio fu una delle misure che lo Stato unitario assunse nell'ultimo decennio del XIX secolo di fronte all'affacciarsi sulla scena politica italiana delle prime organizzazioni a carattere nazionale del proletariato laico e cattolico. Nel primo dopoguerra, il Casellario politico centrale (detto in sigla, nel gergo di polizia, CPC) fu alimentato con schedature relative soprattutto ad anarchici, socialisti e comunisti. \nDurante il fascismo, infatti, il CPC fu ampliato e potenziato: \u00abil 1922 fu, insieme al 1918, l\u2019anno in cui venne aperto il minor numero di fascicoli (meno di 500); ma, a partire dal 1923, il numero avrebbe ricominciato a crescere, assestandosi intorno alle 1500 nuove schedature del 1923 e del 1924 e arrivando oltre le 3000 unit\u00e0 nel 1925 e oltre le 4000 nel 1926, ultimo anno prima della radicale riorganizzazione dello Schedario. Ci\u00f2 che non toglie che il controllo delle opposizioni lasciava ancora molto a desiderare, al punto che la polizia non fu in grado di seguire in maniera adeguata uno degli oppositori pi\u00f9 attivi, Antonio Gramsci. Con la nomina del prefetto Francesco Crispo Moncada qualcosa cominci\u00f2 a muoversi, anche perch\u00e9 il discorso pronunciato alla Camera dei deputati il 3 gennaio 1925 da Mussolini chiamava gli apparati della polizia a una lotta pi\u00f9 decisa e efficace contro le opposizioni, fino al loro completo annientamento. Con quel discorso, ha sottolineato Guido Melis, Mussolini rivendic\u00f2 quella natura antidemocratica e antiparlamentare del fascismo che le leggi eccezionali del 1925-26 avrebbero tradotto in un primo abbozzo di regime. Le conseguenze furono immediate: i prefetti furono subito chiamati ad assumere iniziative di stampo repressivo, mentre (...) Federzoni present\u00f2 in Parlamento il disegno di legge che delegava al Governo la facolt\u00e0 di emendare la legge di p.s.\u00bb.\nDopo l'approvazione del Testo unico delle leggi di pubblica sicurezza e l'emanazione delle leggi fascistissime tra il 1925 e il 1926 (che attribuirono al servizio la sua denominazione) - e dopo la creazione dell'OVRA nel 1930 - il CPC fu organizzato come ufficio dipendente dalla Sezione I della Divisione affari generali e riservati e procedette al riordino di tutto il materiale esistente.\nNella Repubblica il casellario fu \"utilizzato\", fino al 1968 come strumento di monitoraggio costante dei soggetti considerati \u00abeversivi\u00bb. I fascicoli Cpc, infatti, venivano aggiornati ogni quattro mesi proprio con il fine di mantenere costante l'osservazione delle persone considerate pericolose; diversamente, i fascicoli della polizia politica, prima, e \u00abZ\u00bb, poi, venivano aggiornati solamente sulla scorta di eventuali nuove\nemergenze\". \nVersati all'Archivio centrale dello Stato dal ministero dell'Interno nel 2010, dal luglio 2011 sono consultabili i fascicoli del Casellario politico centrale fino al 1967.\nCaratteristiche.\nScopo e utilit\u00e0 del servizio, stando alla sua circolare istitutiva, era quello di \"mantenere alta l'attenzione delle Autorit\u00e0 di Pubblica Sicurezza sui maneggi dei rivoluzionari pi\u00f9 pericolosi e di raccogliere presso la D.G. della PS, per averli sempre a portata di mano, tutti gli elementi relativi alla operosit\u00e0 ogni d\u00ec pi\u00f9 intensa e varia di essi\".\nLa mole dei fascicoli del CPC varia a seconda dell'importanza e dell'attivit\u00e0 degli individui e anche della solerzia delle Prefetture. I documenti raccolti risalgono anche ad epoca anteriore alla istituzione del servizio, ma raramente sono precedenti il 1880.\nFino al 1922 le persone schedate furono circa quarantamila, in maggioranza socialisti (tra questi, anche il giovane Benito Mussolini), anarchici o repubblicani e, dal 1921, comunisti. In epoca fascista furono schedate oltre centodiecimila persone.\nGli schedati nel casellario politico centrale di cui esiste un fascicolo nell'Archivio centrale dello stato sono 152.589, di cui 147.584 riferiti ad uomini e 5.005 riferiti a donne; rispetto al colore politico:"}
{"id": "2596074", "revid": "834", "url": "https://it.wikipedia.org/wiki?curid=2596074", "title": "Dale Crover (album)", "text": ""}
{"id": "2596075", "revid": "834", "url": "https://it.wikipedia.org/wiki?curid=2596075", "title": "Joe Preston (album)", "text": ""}
{"id": "2596076", "revid": "599013", "url": "https://it.wikipedia.org/wiki?curid=2596076", "title": "Mili (disambigua)", "text": ""}
{"id": "2596080", "revid": "767487", "url": "https://it.wikipedia.org/wiki?curid=2596080", "title": "Roberto Costa Cabral", "text": "Caratteristiche tecniche.\nGiocava come portiere.\nCarriera.\nClub.\nInizi\u00f2 la carriera nel 1972 con il Santos, ma debutt\u00f2 nel 1979 con l'Atl\u00e9tico Paranaense dopo aver passato il primo anno come riserva del portiere Tobias. Il 1983 fu l'anno in cui le sue prestazioni permisero alla sua squadra di raggiungere ottimi risultati in campionato e fecero s\u00ec che venisse nominato miglior calciatore del torneo aggiudicandosi cos\u00ec la Bola de Ouro.\nNel 1984 pass\u00f2 al Vasco da Gama, con cui conferm\u00f2 i livelli del campionato precedente, vincendo nuovamente la Bola de Ouro, guadagnandosi inoltre la convocazione in Nazionale. Una volta lasciato il Vasco, continu\u00f2 la carriera fino al 1990, ritirandosi con la maglia del Caldense.\nNazionale.\nHa giocato 1 partita per il , contro l' il 10 giugno 1984."}
{"id": "2596085", "revid": "1543377", "url": "https://it.wikipedia.org/wiki?curid=2596085", "title": "Kuringgai", "text": "I Kuringgai (o Ku-ring-gai, o Guringai) indicano una popolazione di australiani aborigeni, abitanti in una vasta area del Nuovo Galles del Sud, in Australia.\nUno o pi\u00f9 gruppi etnici.\nIl nome gli fu attribuito da John Fraser nel 1892. Secondo Fraser, i territori di questa popolazione confinavano a nord con quelli dei Wachigari e dei Paikalyung, a nordovest con quelli dei Kamalarai, ad ovest con quelli dei Wiradhari, a sud con quelli dei Murrinjari.\nNel 1974 la suddivisione etnica di Fraser fu criticata da Norman Tindale, il quale suddivise in modo pi\u00f9 raffinato i Kuringgai segnalati da Freser in pi\u00f9 gruppi, tra i quali figurano: Tharawal, Eora, Dharuk, Darkinjang, Awabakal, Worimi, Birpai, Ngamba(Australiani).\nQuesti aborigeni del Nuovo Galles del Sud continuano a vivere nei loro territori tradizionali.\nInfluenze.\nDai Kuringgai prendono il nome alcune localit\u00e0 o entit\u00e0 amministrative:"}
{"id": "2596090", "revid": "599013", "url": "https://it.wikipedia.org/wiki?curid=2596090", "title": "Sven Bender", "text": "Ha speso l'intera carriera sportiva in patria, vestendo le maglie di Monaco 1860, Borussia Dortmund e Bayer Leverkusen; ha legato il suo nome principalmente ai \"gialloneri\" di Dortmund, in cui ha militato per otto stagioni consecutive e di cui \u00e8 considerato uno dei giocatori pi\u00f9 rappresentativi del ciclo di Jurgen Klopp alla guida della squadra.\nA livello di club si \u00e8 aggiudicato due Campionati tedeschi, due Coppe di Germania e due Supercoppe di Germania, trofei conseguiti durante la militanza a Dortmund; col club della Vestfalia ha preso parte anche alla Champions League 12/13, conclusasi con la sconfitta in finale nel derby teutonico contro il Bayern Monaco.\nIn ambito internazionale vanta sette apparizioni con la maglia della nazionale tedesca, con la quale non ha preso parte ad alcuna rassegna continentale.\nBiografia.\nHa un fratello gemello, Lars Bender, con cui ha giocato sia nel Monaco 1860 che nel . \nCaratteristiche tecniche.\nEra un centrocampista o difensore versatile: nonostante abbia giocato per buona parte della carriera da interno con compiti difensivi in un centrocampo a due, sotto la guida di Thomas Tuchel \u00e8 stato spostato nel ruolo di centrale laterale in una difesa a tre, mentre negli anni a Leverkusen, a causa dei numerosi infortuni che ne hanno inficiato la mobilit\u00e0, si \u00e8 espresso principalmente come centrale in una difesa a quattro; per la stesso motivo, negli anni ha gradualmente mutato il suo stile di gioco, passando via via da un approccio alla partita pi\u00f9 anarchico e caotico ad uno ragionato e meno dispendioso.\nGiocatore tatticamente intelligente e non molto dotato sul piano tecnico (aspetto migliorato nel corso del tempo), fa della fase difensiva il suo punto di forza: dotato di un fisico alto e potente, ha nella tenacia nei contrasti ed in una elevata intensit\u00e0 di gioco le sue armi migliori; si distingue inoltre per grinta, caparbiet\u00e0 e per la foga agonistica con cui \u00e8 solito affrontare i match.\nHa espresso il meglio del suo gioco affianco ad elementi pi\u00f9 tecnici e dalle doti di regia, come i centrocampisti Nuri Sahin, Shinji Kagawa o i difensori Mats Hummels e suo fratello Lars; a detta di Jurgen Klopp, la sua miglior qualit\u00e0 era quella di riuscire a sacrificarsi per consentire ai compagni di provare le giocate pi\u00f9 rischiose. \nA causa dell'assonanza e delle similitudini di gioco con l'ex mediano del Monaco 1860 e del Bayern Monaco Manfred Bender, detto \"\"Manni\",\" ha ereditato inizialmente il suo soprannome, trasformato successivamente in \"Iron Manni\" dai supporters del Borussia Dortmund a causa del suo stile di gioco coraggioso e spericolato.\nGrazie ad un grande spirito di sacrificio e ad una indole competitiva, \u00e8 considerato un leader dai compagni di squadra: emblematici sono rimasti alcuni interventi, eseguiti per recuperare la sfera o impedire un goal, costatigli gravi infortuni (tra cui la rottura della mandibola o la rottura del setto nasale). Riguardo a questo aspetto del suo gioco, iconiche sono diventate le frasi di Nuri Sahin (\"\"non metterei il piede dove lui va con la testa\")\" e Jurgen Klopp (\"se fossi i genitori di Sven, penso che non riuscirei a guardarlo giocare\").\nCarriera.\nClub.\nMonaco 1860.\nBender esordisce per la prima volta in un campionato ufficiale il 12 agosto 2007 col Monaco 1860 sul campo dell'Augsburg nella partita vinta 6-2. Il primo gol ufficiale arriva il 26 ottobre 2007 nella partita vinta in casa per 3-0 ai danni del Kickers Offenbach. Chiude la stagione con 27 presenze e 1 gol nella serie B tedesca e 3 presenze in Coppa di Germania.\nBorussia Dortmund.\nNell'estate del 2009 si trasferisce al Borussia Dortmund per la cifra di 1.500.000 di euro. Esordisce con i giallo-neri in Bundesliga il 19 settembre 2009 sul campo dell'Hannover 96, giocando dal primo minuto nella partita che si concluder\u00e0 con un pareggio 1-1.\nNella stagione 2010-2011 segna il suo primo gol nella partita contro il Kaiserslautern siglando il momentaneo vantaggio per la squadra di J\u00fcrgen Klopp al minuto 81', partita poi finita sul risultato di 1-1. Inoltre a fine stagione conquista la Bundesliga nonch\u00e9 il suo primo trofeo della sua carriera. Conclude la sua stagione con 39 presenze totali segnando 1 gol.\nNella stagione 2011-2012 \u00e8 diventato uno dei tanti punti fermi dello scacchiere di Klopp. Mette a segno il suo primo gol stagionale il 5 novembre 2011 in casa nella partita vinta 5-1 contro il Wolfsburg. A fine stagione conquista di nuovo il campionato tedesco e anche la Coppa di Germania ai danni dei rivali del Bayern Monaco vincendo per 5-2.\nLa stagione 2012-2013 non inizia benissimo complice l'infortunio all'inguine che gli fa saltare le prime 5 partite di campionato. La prima partita la gioca il 29 settembre 2012 nel derby contro il Borussia M\u00f6nchengladbach vinto per 5-0. Nonostante la grande stagione disputata dalla sua squadra passa una stagione travagliata da infortuni. Segna il primo gol stagionale l'11 maggio 2013 nella partita in trasferta contro il Wolfsburg terminata 3-3 siglando il momentaneo vantaggio giallo-nero. il 25 maggio 2013 gioca la finale di Champions League a Wembley persa per 2-1 contro il .\nInizia la stagione 2013-2014 vincendo la Supercoppa di Germania ai danni del Bayern Monaco per 4-2. Il 25 gennaio 2014 in occasione del pareggio interno per 2-2 contro l'Augsburg si rende protagonista prima del gol di testa che vale il momentaneo 1-0 e successivamente dell'autogol che vale il momentaneo pareggio di 1-1 a inizio ripresa.\nLa stagione 2014-2015 si apre con la vittoria della\u00a0Supercoppa di Germania, battendo il\u00a0Bayern Monaco\u00a0con il punteggio di 2-0. In campionato la sua squadra dopo un buon avvio entra in crisi di risultati scivolando a met\u00e0 classifica e non riuscendo pi\u00f9 a risalire.\nNella stagione successiva avvengono importanti cambiamenti: Jurgen Klopp lascia la panchina dei gialloneri e al suo posto arriva Thomas Tuchel, e lui, grazie al nuovo tecnico, cambia ruolo arretrando a difensore centrale. Viene molto usato in questo ruolo anche grazie al cambio di modulo di gioco, infatti viene introdotta la difesa a tre dove lui risulta appunto uno dei tre difensori centrali. La stessa stagione rinnova il contratto fino al 2021.\nLa stagione 2016-2017 risulta essere una stagione abbastanza complicata visto che prima riporta un rigonfiamento del midollo osseo che gli fa saltare la prima parte di stagione mentre nella seconda parte si rompe il legamento collaterale della caviglia. L'11 aprile 2017, alla vigilia della partita di Champions League contro il , un'esplosione investe il pullman su cui viaggiavano lui e la sua squadra. Il giorno dopo durante la partita recuperata gioca la prima partita di Champions League della stagione provocando anche l'autogol del momentaneo 2-0 per i francesi.\nNazionale.\nNell'estate 2016 prende parte alle Olimpiadi di Rio, manifestazione in cui la squadra tedesca si aggiudica la medaglia d'argento nel torneo olimpico di calcio.\nStatistiche.\nPresenze e reti nei club.\n\"Statistiche aggiornate al 30 giugno 2021.\""}
{"id": "2596091", "revid": "287204", "url": "https://it.wikipedia.org/wiki?curid=2596091", "title": "Associazione Calcio Carpenedolo 2008-2009", "text": "In questa pagina si riportano le statistiche relative all'Associazione Calcio Carpenedolo nella stagione 2008-2009.\nMaglie e sponsor.\nLo sponsor tecnico per la stagione 2008-2009 era Erre\u00e0, mentre lo sponsor ufficiale \"La Leonessa\"."}
{"id": "2596092", "revid": "2091899", "url": "https://it.wikipedia.org/wiki?curid=2596092", "title": "Arboga", "text": "Arboga \u00e8 una citt\u00e0 della Svezia capoluogo dell'omonimo comune, conta 10.369 abitanti e si trova nella contea di V\u00e4stmanland.\nStoria.\nIl nome (in origine \"Arbug\u00e6\") consiste nell'unione di due parole \"Ar\", che in svedese antico significa fiume, e \"bughi\" che significa piegare. Sul finire del Duecento le fu concesso lo status di citt\u00e0 (\"stad\") per Decreto Reale ma la zona risulta abitata sin dal 900. La citt\u00e0 ospit\u00f2, nel 1435, il primo parlamento della Svezia (il Riksdag).\nInfrastrutture e trasporti.\nOggi la citt\u00e0 \u00e8 un importante snodo in quanto qui si uniscono due importanti arterie di traffico: le autostrade E18 e E20; inoltre due ferrovie, la \"M\u00e4larbanan\" e la \"Svealandsbanan\", che uniscono le citt\u00e0 di Stoccolma e Hallsberg, si uniscono nelle vicinanze della citt\u00e0."}
{"id": "2596102", "revid": "122859251", "url": "https://it.wikipedia.org/wiki?curid=2596102", "title": "Chelsea Football Club 2001-2002", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 2001-2002.\nMaglie e sponsor.\nLo sponsor tecnico per la stagione 2001-2002 \u00e8 Umbro, mentre lo sponsor ufficiale \u00e8 Emirates Airlines, recante il logo \"Fly Emirates\". La prima divisa \u00e8 completamente blu, esclusi i calzettoni, bianchi, mentre la seconda divisa \u00e8 completamente bianca, esclusi i calzettoni, blu."}
{"id": "2596103", "revid": "123437366", "url": "https://it.wikipedia.org/wiki?curid=2596103", "title": "Tecnologie dell'idrogeno", "text": "Le tecnologie dell'idrogeno sono tecnologie collegate all'economia dell'idrogeno e ai diversi metodi di creazione, immagazzinamento e trattamento dell'idrogeno. Le tecnologie dell'idrogeno possono svolgere un ruolo importante nella prevenzione del mutamento climatico e nella creazione di energia pulita per vari utenti.\nLa seguente lista mostra collegamenti a voci collegate alla tecnologia dell'idrogeno:"}
{"id": "2596104", "revid": "219110", "url": "https://it.wikipedia.org/wiki?curid=2596104", "title": "AS112", "text": "Il progetto AS112 nasce con l'intento di fornire, tramite istanze annunciate con indirizzamento anycast, un insieme di nameserver per rispondere alle query di reverse relative alle RFC 1918, RFC 3330 e RFC 3927.\nLe reti interessate appartengono alle classi seguenti:\nOriginariamente il servizio era erogato solamente dai root nameserver, in seguito gruppi di volontari, in genere Internet Service Provider, hanno aderito al progetto facendo nascere pi\u00f9 istanze che potessero occuparsi della risoluzione di questa particolare tipologia di richieste verso i DNS."}
{"id": "2596112", "revid": "104485", "url": "https://it.wikipedia.org/wiki?curid=2596112", "title": "Associazione Sportiva Pro Cisterna 1926", "text": "L'Associazione Sportiva Dilettantistica Pro Cisterna 1926 \u00e8 stata la principale societ\u00e0 calcistica della citt\u00e0 di Cisterna di Latina. \nFondata nel 1926.\nStoria.\nLa prima squadra cisternese nacque con il nome di \"Polisportiva Pro Cisterna\" nel 1926,\n1967-68 - 6\u00ba nel girone B di prima Categoria-Lazio, il torneo viene vinto dal Sora. Con la guida tecnica di Amos Cardarelli arrivarono: Rossimori, Battistella, Salafia, Pierro, Ludovisi, Beltrami, Manzini. A fine campionato, di quella squadra verranno ceduti: Rossimori in C all\u2019Avellino e un giovanissimo Claudio Capogna acquistato dalla Reggina in serie B, giocando negli anni a seguire con: \u00a0Genoa, Barletta, Sambenedettese, Pescara,Turris, Campobasso, Latina.\n1968-69 - 12\u00ba nel girone B di Prima Categoria-Lazio, anno in cui si rischi\u00f2 la retrocessione. Lasceranno la squadra Salafia e Lorenzon\n1969-70 - 15\u00ba nel girone B di Prima Categoria Lazio.\u00a0 Ammessa alla nuova promozione: presidente Alfio Cicchitti, allenatore Cappelli. Dal settore giovanile arriva Caiazza\n\u20221970 - 71 \u00a0 nel girone B di Eccellenza Laziale campionato vinto dal Palestrina. Il Pro Cisterna arriva 15\u00ba,la squadra \u00e8 guidata da Mimmino Vergara, di quella stagione si ricorda, un pomeriggio memorabile davanti a tremila spettatori, i biancazzurri fanno perdere il record d\u2019imbattibilit\u00e0 al Cassino, vincendo 4 -0 il match al Bartolani. In squadra: Isolani, Ogliari, Tesseri, Cerolini, Martelli, Bianchi, Ricci, La Pietra, Caiazza, i fratelli Antonini, Manzini e Pomponi\n\u20221971 \u2013 72 \u00a0 nel girone B di Eccellenza Laziale campionato,il Presidente Olivieri sceglie come allenatore Di Giulio, e acquista Sanavia dal Latina, Gallo , Armeni e Munari Dell\u2019Andrea, cedendo al Savona in serie C Caiazza, fu\u2019 un campionato dove si rischio\u2019 la retrocessione si arrivo\u2019 dodicesimi.\n\u20221972 \u2013 73 \u00a0nel girone B di Eccellenza Laziale confermato alla guida tecnica Di Giulio, arriva Cecconi dal Trevi, Bruni dal Sezze, Gabrielli dal Colleferro e Santolamazza dal Fiuggi, ottiene la 14\u00aa posizione nel campionato, rimane in categoria grazie al ripescaggio. I \u201cbiancazzurri\u201d del presidente Olivieri, si ricordano per l\u2019importate cammino avuto nella neonata Coppa Italia, dove superando il Tavernelle si arriv\u00f2 ai quarti di finali di Jesolo.\n\u20221973 \u2013 74 nel girone B di Eccellenza Laziale con Presidente Nicola Merolla , Gigi Pierro direttore sportivo, la guida tecnica affidata a Rodolfo Tirill\u00f2. Il vulcanico allenatore conduce i biancazzurri in cima alla classifica, arrivando secondo dopo un fantastico testa a testa con il Formia. La rosa dei giocatori \u00a0era composta da: Caiazza che tornava dal Savona, Cecconi, Plebani, Sanavia, \u00a0Alibardi , Melchionni e ragazzi di belle speranze vincitori del torneo juniores regionale come i fratelli Giuseppe e Luigi Russo (Luigi andr\u00e0 al Lecco in serie C), Salvatori, Orsi, Rubino, Macale, Roberti, Conti.\nTra di loro, Alibardi e Melchionni saranno convocati in nazionale dilettanti\n\u20221974 \u2013 75 nel girone B di Eccellenza Laziale ,Lo Buono \u00e8 il tecnico scelto dal Presidente Merolla e Gigi Pierro . Nel frattempo, Caiazza passa al Latina , arriva il capocannoniere Cimmini dal Valmontone. Iniziato il campionato i risultati non tardano ad arrivare \u00a0ma in occasione di un Pro Cisterna-Pomezia succede di tutto. Complice una terna arbitrale non all\u2019altezza, i biancazzurri vengono penalizzati da una lunga ed ingiusta squalifica del campo, arrivando sesti in un torneo vinto dagli aziendali della Furgorcavi guidati da Eugenio Fascetti.\n\u20221975 - 76 nel girone B di Eccellenza Laziale confermato Lo Buono allenatore, arrivano Russo Luigi di ritorno dal Lecco dopo un grave infortunio, Caradonna, Micheletti, Paradisi, Manzini, Gasbarra, Restelli, Stefani Paoletti, Fabeni e Piacenti , il Pro Cisterna conquista la promozione in serie D battendo in classifica di un solo punto il Terracina.\n\u20221976 \u2013 77 in serie D la Presidenza viene affidata a Vittorio Pezone, la squadra viene rivoluzionata e nel ritiro di Carpineto Romano arrivano dalla Lazio Coletta e Sebastiani, Antinogene Cancellieri dal Latina, Carloni dal Velletri. La guida tecnica \u00e8 affidata a Sassi poi sollevato dall\u2019incarico dall\u2019allenatore in seconda \u00a0Mazza che porta in salvo la squadra , arrivando tredicesimo. Il campionato viene vinto dal Latina.\n\u20221977 \u2013 78 serie D con Gigi Sitzia allenatore, arrivano dal Priverno Caradonna e D\u2019Arcangeli, Checchelani e Fieni dalla Furgorcavi, Salvati dalla Lazio,Fabiani dalla Semprevisa e Zattini dal Valmontone \u00a0e Ogliari dallo Scauri e Melaranci dal settore giovanile ,Restelli e Russo G ceduti al Priverno, si arriv\u00f2 decimi, il torneo lo vinse l\u2019Almas.\n\u20221978 -79 \u00a0Squadra affidata a Giacobbo , arrivarono Zerbini, Fratangeli, Filippini, Mercuri, Valentini e Poggioni , e si affacciarono alla prima squadra i giovani Bellucci, Pontesilli, Chiappini, Somma. Fu un\u2019annata disastrosa, nonostante un tentativo di Giancarlo Tesseri, si arriv\u00f2 ultimi con la conseguente retrocessione.\n\u20221979- 80 - Nella stagione 1979-1980 si riparte dalla Promozione era il sesto livello del calcio italiano (il massimo livello regionale). Con Pellegrini allenatore il Pro Cisterna arriva 4\u00ba e il campionato viene vinto del Terracina, la rosa \u00e8 composta da: Benini, Fieni, Checchelani, Poggioni, Somma, Nicchiotti, Sanavia, Segala, Mercuri, Partoini , Bellucci, Gallo\n\u20221980-81 - 7\u00ba nel girone B di Promozione Lazio confermato Bepi Pellegrini l\u2019allenatore, arrivano Dino Maggi dal Terracina, Salvatore Caiazza, Daldin, Onorato e Micheletti dal Latina. Nonostante la buona campagna acquisti, sar\u00e0 un campionato di centro classifica.\n1981-82 - 5\u00ba nel girone B di Promozione Lazio giuda tecnica Sitzia Presidente Graziano Menossi, Vice Presidente Ottaviani Bruno ,formazione : Benini(Tomeo), Poletti, Fieni, Sanavia, Somma Cipriani, Maggi, Micheletti, Caiazza, Bellucci, Pacifici.\n1982-83 \u2013 Con Gianni Pezone Presidente , Vittorio Pezone e Bruno Ottaviani fu un\u2019annata strepitosa, programmazione e campagna acquisti si svolsero in poco tempo , la scelta dell\u2019allenatore cadde su Bruno Abbatini con lui giunsero giocatori di categoria superiore gli ex romanisti Ingrassia e Sellitri ,Fiore e Croatto dall\u2019Aprilia, Valeri dal Casalotti, Toscano dal G.Brindisi portarono\u00a0 la squadra dai dilettanti al calcio semiprofessionistico. 1\u00ba nel girone B di Promozione Lazio, dominando il torneo. Sugli scudi il portiere Valeri con il record d\u2019imbattibilit\u00e0 1080 minuti , i giocatori : Somma, Sanavia, Nicchiotti, Fieni, Bellucci, Partoini e Cipriani. Sempre in quella stagione il Pro Cisterna arriv\u00f2 in semifinale di Coppa Italia.\n1983-84 \u2013 Prima nel girone G nel Campionato Interregionale,ma Il torneo fu vinto a tavolino dall\u2019Isernia che arriv\u00f2 seconda. La squadra fu affidata all\u2019esperto Domenico Biti arrivarono dal Latina Pascucci, Piacenza, Olivari, Staffa e Casagrande dall Ostia Mare, Di Mario, D\u2019Este, La Salvia e Poli e il colpo mercato ex romanista Stefano Pellegrini, dal settore giovanile il giovane Carta and\u00f2 alla Fiorentina\n1984-85 -\u00a0 Gioie e dolori in quest\u2019annata, il Presidente Giovanni Pezone conferma Biti alla guida tecnica mentre il Direttore Sportivo Bruno Ottaviani completa la rosa con un parco giocatori di tutto rispetto arrivarono: Lattuca e Pernarella dal Siena, Ghio dal Mantova, Caputo e Drago dalla primavera della Fiorentina, Bordin dal Monte Mario, Ciaralli dal Casalotti, Tuzi dal Cynthia Medvescek dai Pescatori Ostia e Boccetti dall'Aprilia che insieme a Fieni, Maurizio Bellucci ,Selitri, Micheletti, Fiore, Valeri, approdarono in Serie C2 . Dolori per la scomparsa del tecnico Biti colto da malore durante la partita Pro Cisterna- Fondi , la squadra fu affidata a Gianni Sanavia che porto\u2019 i biancazzurri nella storia , in C2\n1985-86 - 6\u00ba nel girone D di Serie C2. Presidente Gianni Pezone, Allenatore Antonio Trebiciani e questa la rosa del primo torneo professionistico del Pro Cisterna : dal Latina arrivarono Fatigati, Marcucci, De Angelis e Scaiola, Conti e Cardinali dal Tivoli, Olivari di ritorno da Firenze, Poli dal Taranto , Fornari da L\u2019Aquila , Prete dal vivaio,confermati\u00a0 Aureli , Maurizio Bellucci, Bordin, Caputo, Ciaralli, De Sibbi, Fiore, Fortuna, Ghio, Lattuga, Lo Pinto, Pernarella, Piacenza, Pietrosanti, Valeri Virgili, Vaselli.\n1986-87 - 11\u00ba nel girone D di Serie C2. Il presidente Gianni Pezone cambia allenatore, arriva Tamborini poi sostituito da Sanavia i nuovi a far parte della squadra furono :(l\u2019ex Roma Catanzaro in A )Vichi ,(l\u2019ex Spal Empoli Lazio ) Farinelli , l\u2019ex Roma Primavera D\u2019Emilia , Anzalone,Ambrogi, Bussu, Ciannavei, Mazzon, Medon, Oliviero, Pellegrini, Pellorca, Pes, Piacenza, Vaselli, Valenzi.\n1987-88 - 18\u00ba nel girone D di Serie C2. \u00a0\"Retrocesso in Interregionale\". Presidente Pes, Allenatore Pizzi poi Di Carlo e Melchiorri , vestono biancazzurro : Alleva, Andrea Bellucci, Fanti,Damiano Coletta, Bonventre, Cacciatore, Ferretti, Fanti, Cerullo, Botrini, Fornari, Fortuna, Possagno, Pugliatti, Vergari, Vincenzi, Vittiglio\n1988-89 - 6\u00ba nel girone I del Campionato Interregionale .Girone Sardo-Laziale-Campano\nNella stagione 1990-91 vi gioca, tra gli altri, un giovane Mauro Facci, poi Direttore Generale del , che avr\u00e0 una brillante carriera da difensore (giocher\u00e0 anche con e ).\nDopo il fallimento avvenuto nel 2003, venne fondata una nuova societ\u00e0 col nome \"Viribus Cisterna Montello\" dalla fusione della storica \"Pro\" (che ripart\u00ec dalla Prima Categoria) con la nuova societ\u00e0 \"Nuova Montello\" di Borgo Montello (militante in Eccellenza). Tuttavia, dopo alcuni campionati disputati nella massima serie regionale, il Presidente Lucio Bruno, a un anno di distanza dal fallimento del , decide di \"ridare\" al capoluogo pontino una squadra modificando il nome del club in \"Football Club Latina\" trasferendo la sede societaria allo Stadio Francioni.\nPer ovviare alla dipartita della prima squadra cittadina, venne fondata la \"Virtus Cisterna\", che nel 2009 cambier\u00e0 poi denominazione in \"Vigor Cisterna\" acquisendo il titolo sportivo dell\"'Aprilia Calcio\" nel campionato di Eccellenza.\nNella stagione 2009/10 si aggiudica la \"Coppa Italia d'Eccellenza\" (fase regionale) tenutasi nello Stadio Flaminio a Roma, battendo in finale la Lupa Frascati. Nella stagione seguente viene inaugurato il rinnovato stadio \"Domenico Bartolani\" che ospita le partite casalinghe della squadra.\nNel 2012 si ha uno storico ritorno, assumendo la denominazione di \"Pro Cisterna 1926\".\nL'ultima stagione del Pro Cisterna \u00e8 stata quella del 2013-14, dove ha ottenuto la salvezza ai playout di Eccellenza. Nel 2014-15, \u00e8 stata attiva solo a livello giovanile. A luglio 2015 non \u00e8 stata presentata alcuna domanda di iscrizione ai campionati regionali, decretando cos\u00ec la fine della societ\u00e0.\nNell'estate del 2019, l'appena retrocessa dall'Eccellenza Latina Scalo Sermoneta sposta il titolo della squadra a Cisterna e cede il titolo ad una cordata di imprenditori e ex calciatori della squadra cisternese. La nuova societ\u00e0, anche grazie al ripescaggio di numerose squadre laziali in Serie D, chiede ed ottiene il ripescaggio in Eccellenza e cambia denominazione in A.S.D. Latina Scalo Sermoneta Pro Cisterna 1926.\nNell'estate 2021 la societ\u00e0 non si iscrive al campionato, scioglendosi nuovamente."}
{"id": "2596114", "revid": "46291", "url": "https://it.wikipedia.org/wiki?curid=2596114", "title": "Photinia serrulata", "text": "Photinia serrulata (nome comune: \"fotinia\") \u00e8 una pianta perenne sempreverde appartenente alla famiglia delle Rosacee.\nLa pianta \u00e8 originaria della Cina e del Giappone; fu introdotta in Europa a scopi ornamentali.\nLa fotinia ha foglie a lamina lanceolata dal margine finemente seghettato che sono rossastre sia al momento di germogliare, sia quando invecchiano, mentre in piena vegetazione sono di normale colore verde lucido. \nIn primavera sbocciano piccoli fiori bianchi, a cui seguono piccole bacche dal colore rossastro (autunno). La fotinia si sviluppa come arbusto o alberello, e raggiunge i 4-5 metri d'altezza.\nSpesso \u00e8 condotta a siepe, dato che sopporta bene le potature.\nColtivazione: generalmente si esegue la propagazione di talea in estate in ambiente protetto, utilizzando i getti apicali della vegetazione dello stesso anno; successivamente pu\u00f2 essere coltivata con successo sia in vaso che in pieno campo.\nSono presenti numerosi ibridi orticoli.\nCome molte rosacee (pesco, mandorlo, ecc.) le foglie (soprattutto i giovani getti) e le bacche possono contenere precursori dell'acido cianidrico producenti Cianuro, che \u00e8 un notevole veleno a cui sono particolarmente esposti i bovini; la pianta quindi non pu\u00f2 essere usata come foraggio, o impiantata dove pu\u00f2 essere brucata dai bovini. Le varie cultivar selezionate per uso di giardinaggio ne contengono quantit\u00e0 molto diverse, da un minimo a valori piuttosto elevati."}
{"id": "2596128", "revid": "228587", "url": "https://it.wikipedia.org/wiki?curid=2596128", "title": "Aeroporto di Bonriki", "text": "L'aeroporto di Bonriki \u00e8 la maggior aviosuperficie di Kiribati. Sorge sull'omonima isola, nel territorio di Tarawa Sud (atollo di Tarawa, Isole Gilbert) ed \u00e8, insieme all'analoga infrastruttura dell'isola Christmas, la principale \"porta d'ingresso\" per la piccola nazione del Pacifico. \nL'aeroporto \u00e8 hub delle uniche due compagnie aeree di Kiribati, la compagnia di bandiera Air Kiribati e la Coral Sun Airways, che operano solo collegamenti interni fra le isole Gilbert e, indirettamente, da e per gli altri 16 aeroporti delle varie isole dell'arcipelago. I collegamenti internazionali sono assicurati, a momenti alterni, da Fiji Airways, che vola da e per Nadi, Solomon Airlines, operante servizi per Brisbane e Honiara, e Nauru Airlines, che vola su Nauru, Honiara, e Brisbane.\nStoria.\nL'aeroporto fu costruito nel dicembre del 1943 da un battaglione del genio militare (i \"Seabees\") della Marina degli Stati Uniti e fu chiamato \"Mullinix Field\" in onore del Contrammiraglio Henry M. Mullinix, morto il 24 novembre quando la sua nave fu silurata da un sottomarino giapponese al largo delle Gilbert.\nQuasi subito dopo il completamento della pista, divenne il fulcro delle operazioni dell'USAAF da Tarawa, dal momento che il vicino Hawkins Field su Betio aveva una pista troppo breve per i bombardieri.\nL'aeroporto divenne il quartier generale del VII Bomber Command, che diresse le operazioni contro le forze giapponesi nelle Isole Marshall. Inoltre l'USAAF vi insedi\u00f2 l'11th Bombardment Group, equipaggiato con B-24 Liberator, ed il 41st Bombardment Group, equipaggiato con B-25 Mitchell.\nNell'aprile del 1944 le unit\u00e0 di base a terra si spostarono nell'aeroporto di Kwajalein, nelle Isole Marshall, e subito dopo Mullinix fu relegato a pista di emergenza. Verso la fine della guerra gli americani abbandonarono la struttura, che divenne un aeroporto civile."}
{"id": "2596131", "revid": "419317", "url": "https://it.wikipedia.org/wiki?curid=2596131", "title": "Aeroporto Internazionale di Bonriki", "text": ""}
{"id": "2596134", "revid": "419317", "url": "https://it.wikipedia.org/wiki?curid=2596134", "title": "Aeroporto Bonriki International", "text": ""}
{"id": "2596136", "revid": "1442080", "url": "https://it.wikipedia.org/wiki?curid=2596136", "title": "Codex Regius (Nuovo Testamento)", "text": "Il Codex Regius (Gregory-Aland: Le o 019; Soden: \u03b5 56) \u00e8 un manoscritto onciale in greco datato all'VIII secolo. Contiene i vangeli canonici.\nDescrizione.\nIl codice contiene 257 spessi fogli di pergamena di 23,5 per 17\u00a0cm, contenenti un testo quasi completo dei quattro vangeli canonici, con cinque lacune: \"Vangelo secondo Matteo\" e , \"Vangelo secondo Marco\" e e \"Vangelo secondo Giovanni\" 21. Il testo \u00e8 disposto su due colonne per pagina, con 25 righe per colonna, in lettere onciali grandi e non arrotondate: la lettera phi \u00e8 enorme. Spesso gli spiriti aspri e dolci sono aggiunti in maniera errata. Fu scritto senza cura da uno scriba ignorante, probabilmente pi\u00f9 egiziano che greco, con una tendenza a scrivere in copto piuttosto che in greco (le due lingue si scrivono entrambe con l'alfabeto greco).\nContiene tavole dei \u03ba\u03b5\u03c6\u03b1\u03bb\u03b1\u03b9\u03b1, \u03c4\u03b9\u03c4\u03bb\u03bf\u03b9, sezioni ammoniane, canoni eusebiani, e segni da lezionario.\nCritica testuale.\nContiene due finali del \"Vangelo secondo Marco\" (come nei codici \u03a8, 099, 0112, 274mg, 579, \u2113 \"1602\") e \"Matteo\" 16,2b-3, mentre omette la pericope dell'adultera (\"Vangelo secondo Giovanni\" )."}
{"id": "2596143", "revid": "7969", "url": "https://it.wikipedia.org/wiki?curid=2596143", "title": "Dolphins Ancona", "text": ""}
{"id": "2596152", "revid": "419317", "url": "https://it.wikipedia.org/wiki?curid=2596152", "title": "Aeroporto BONRIKI INT'L", "text": ""}
{"id": "2596154", "revid": "1543377", "url": "https://it.wikipedia.org/wiki?curid=2596154", "title": "Arcadia (Tucum\u00e1n)", "text": "Arcadia \u00e8 una citt\u00e0 dell'Argentina, appartenente alla provincia di Tucum\u00e1n, nel dipartimento di Chicligasta. Essa \u00e8 situata a 66\u00a0km dalla capitale della provincia San Miguel de Tucum\u00e1n, e a 6\u00a0km dal capoluogo del dipartimento Concepci\u00f3n.\nLa giurisdizione del comune comprende la regione tra i fiumi r\u00edo Gastona e r\u00edo Seco."}
{"id": "2596158", "revid": "287204", "url": "https://it.wikipedia.org/wiki?curid=2596158", "title": "Associazione Calcio Carpenedolo 2009-2010", "text": "Questa voce raccoglie le informazioni relative all'Associazione Calcio Carpenedolo nella stagione 2009-2010.\nMaglie e sponsor.\nLo sponsor tecnico per la stagione 2008-2009 \u00e8 Erre\u00e0, mentre lo sponsor ufficiale \u00e8 \"La Leonessa\".\nRisultati.\nStatistiche di squadra.\n\"Aggiornata al 31 gennaio 2010\""}
{"id": "2596166", "revid": "337866", "url": "https://it.wikipedia.org/wiki?curid=2596166", "title": "Dolphins Falconara", "text": ""}
{"id": "2596167", "revid": "466539", "url": "https://it.wikipedia.org/wiki?curid=2596167", "title": "Erg (deserto)", "text": "L'erg (dall') \u00e8 un'area desertica costituita da sabbie disposte a dune. In genere gli erg sono situati ai margini di altre distese desertiche, in quanto formati da materiali fini trasportati dal vento."}
{"id": "2596181", "revid": "1543377", "url": "https://it.wikipedia.org/wiki?curid=2596181", "title": "Medinas", "text": "Medinas \u00e8 una citt\u00e0 dell'Argentina, appartenente alla provincia di Tucum\u00e1n, nel dipartimento di Chicligasta. Essa \u00e8 situata a 87\u00a0km dalla capitale della provincia San Miguel de Tucum\u00e1n, e a 12\u00a0km dal capoluogo del dipartimento Concepci\u00f3n.\nLa cittadina \u00e8 una dei pi\u00f9 antichi centri rurali della regione, fondata nel 1643, ed \u00e8 stata insignita nel 1999 del titolo di \"Pueblo Hist\u00f3rico Nacional\"."}
{"id": "2596182", "revid": "729019", "url": "https://it.wikipedia.org/wiki?curid=2596182", "title": "Stazione di Jungfraujoch", "text": "La stazione di Jungfraujoch, situata sul passo omonimo al confine fra i cantoni svizzeri di Berna e Vallese, \u00e8 la stazione capolinea della Ferrovia della Jungfrau.\nSituata ad un'altitudine di 3454 metri s.l.m., \u00e8 la stazione ferroviaria pi\u00f9 elevata d'Europa, tanto da meritarsi l'appellativo di \"Top of Europe\".\nVenne inaugurata il 1\u00ba agosto del 1912, dopo ben 14 anni di scavi, che permisero di collegare la stazione al capolinea di Kleine Scheidegg, lungo un tratto di 9,3 km, l'80% dei quali all'interno di tunnel."}
{"id": "2596184", "revid": "481349", "url": "https://it.wikipedia.org/wiki?curid=2596184", "title": "Magnus Konow", "text": "Vanta sei partecipazioni ai Giochi olimpici e 3 medaglie conquistate nella vela."}
{"id": "2596189", "revid": "339392", "url": "https://it.wikipedia.org/wiki?curid=2596189", "title": "Fiume Don", "text": ""}
{"id": "2596191", "revid": "1123310", "url": "https://it.wikipedia.org/wiki?curid=2596191", "title": "Aree protette del Nuovo Galles del Sud", "text": "Aree protette del Nuovo Galles del Sud\nLe aree protette del Nuovo Galles del Sud includono sia aree protette terrestri che marine.\nIl 30 giugno 2007 si contavano 776 aree protette terrestri per un totale di 66.412,56\u00a0km\u00b2, pari all'8,29% della superficie dello Stato.\n178 di queste aree protette sono parchi nazionali, per un totale di 49.758,69\u00a0km\u00b2.\nAree protette terrestri.\nParchi nazionali.\nI parchi nazionali sono gestiti dal \"National Parks and Wildlife Service\", un'agenzia del \"Department of Environment and Climate Change\" del Nuovo Galles del Sud.\nRiserve naturali.\nLe riserve naturali sono gestite dal \"National Parks and Wildlife Service\", un'agenzia del \"Department of Environment and Climate Change\" del Nuovo Galles del Sud.\nZone di Conservazione Statali.\nZone di Conservazione Statali, formalmente indicate come \"State Recreation Areas\", sono gestite dal \"Department of Environment and Climate Change\".\nParchi regionali.\nI parchi regionali sono gestiti dal \"Department of Environment and Climate Change\".\nZone degli aborigeni.\nAboriginal Areas are managed by local Aboriginal communities and the Department of Environment and Climate Change.\nSiti archeologici.\nUn certo numero di siti archeologici sono gestiti dal \"Department of Environment and Climate Change\", altri sono in gestione al \"New South Wales Historic Houses Trust\".\nParchi statali.\nParchi statali sono gestiti dal \"New South Wales Department of Lands\".\nZone carsiche protette.\nQuattro zone carsiche protette sono gestite dal \"Jenolan Caves Reserve Trust\".\nAree protette marine.\nParchi acquatici.\nI parchi acquatici sono gestiti dalla \"New South Wales Marine Parks Authority\".\nRiserve marine.\nLe riserve marine sono gestite dal \"New South Wales Department of Primary Industries\"."}
{"id": "2596193", "revid": "72396", "url": "https://it.wikipedia.org/wiki?curid=2596193", "title": "John Di Maggio", "text": ""}
{"id": "2596200", "revid": "38275", "url": "https://it.wikipedia.org/wiki?curid=2596200", "title": "Von Paulus", "text": ""}
{"id": "2596201", "revid": "124215502", "url": "https://it.wikipedia.org/wiki?curid=2596201", "title": "Scultura rinascimentale", "text": "La scultura rinascimentale viene inquadrata nel periodo tra i primi decenni del XV e la met\u00e0 del XV secolo circa.\nLa scultura fu, anche nel periodo rinascimentale, un'arte all'avanguardia, che spesso fece da apripista alla pittura e ad altre forme artistiche. Tra i \"pionieri\" fiorentini del Rinascimento ben due erano scultori (Filippo Brunelleschi e Donatello) e le loro conquiste furono una duratura fonte di ispirazione per le generazioni successive. Con il viaggio di Donatello a Padova (1443-1453) le conquiste rinascimentali iniziarono a diffondersi anche nell'Italia settentrionale. Verso la met\u00e0 del XV secolo Roma, polo di attrazione per le sue vestigia classiche e per il vasto programma di restauro e ricostruzione monumentale della citt\u00e0 promosso dai papi, divenne il principale punto di incontro e scambio delle esperienze artistiche, che culmin\u00f2 nei primi decenni del XVI secolo nel Rinascimento romano.\nElementi teorici.\nIl XV secolo \u00e8 caratterizzato da vasta letteratura circa il rango sociale che devono ricoprire i diversi artisti, siano essi architetti, pittori o scultori. Nel medioevo, infatti, scultura e pittura erano considerate semplici \"arti meccaniche\" asservite all'architettura. Nessuno scultore usava mai, salvo eccezioni, firmare o siglare le proprie opere.\nCon l'umanesimo inizi\u00f2 a svilupparsi un concetto di artista come figura intellettuale, che non esercita un'arte meramente \"meccanica\", ma un'\"arte liberale\", fondata sulla matematica, la geometria, la conoscenza storica, la letteratura e la filosofia. Il pi\u00f9 importante teorico di questo nuovo modo di pensare fu Leon Battista Alberti (\"De statua\", 1464). Nel XVI si ebbe un riassunto dell'intero dibattito nelle Vite di Giorgio Vasari (1550 e 1568).\nTra i differenti tipi di scultura (\"il porre\" o \"il levare\", come le definisce per la prima volta Leon Battista Alberti) coloro che creano \"levando\" (scultori di marmo, pietra) sono da considerarsi superiori rispetto agli altri (plasticatori) a causa della nobilt\u00e0 della materia prima e delle difficolt\u00e0 dell'operato.\nGli inizi.\nCome ai tempi di Nicola Pisano, la scultura era avvantaggiata sulle altre forme artistiche dalla ricchezza di opere antiche ancora esistenti, che formavano un vasto repertorio da cui trarre modelli e idee. In epoca gotica si era avuta una ripresa della scultura monumentale, anche se legata sempre a una determinata collocazione architettonica. Inimmaginabili senza una nicchia di contorno, le opere erano caratterizzate da un senso ancora in larga parte astratto, dove dominava il gusto per la linea, per le figure longilinee e ancheggianti, per gli atteggiamenti sognanti e fiabeschi.\nAll'alba del XV secolo, mentre l'Europa e parte dell'Italia erano dominate dal Gotico, a Firenze si viveva un dibattito artistico che verteva su due possibilit\u00e0 opposte: una legata all'accettazione, mai fino ad allora piena, delle eleganze sinuose e lineari del gotico, seppure filtrata dalla tradizione locale, e un'altra volta a un recupero pi\u00f9 rigoroso della maniera degli antichi, rinsaldando nuovamente il mai dimenticato legame con le origini romane di \"Florentia\".\nQueste due tendenze possono gi\u00e0 vedersi nel cantiere della Porta della Mandorla (dal 1391), dove, accanto alle spirali e agli ornamenti gotici, sugli stipiti si notano innesti di figure modellate solidamente secondo l'antico; ma fu soprattutto con il concorso indetto nel 1401 dall'Arte di Calimala, per scegliere l'artista a cui affidare la realizzazione della Porta Nord del Battistero, che le due tendenze si fecero pi\u00f9 chiare. Il saggio prevedeva la realizzazione di una formella con il \"Sacrificio di Isacco\" e al concorso presero parte fra gli altri Lorenzo Ghiberti e Filippo Brunelleschi, dei quali ci sono pervenute le due formelle finaliste. Nella formella del Ghiberti la figure sono modellate secondo un elegante e composto stile di eco ellenistica, ma sono vacue nell'espressione, prive di coinvolgimento; invece Brunelleschi, rifacendosi non solo all'antico ma anche alla lezione di Giovanni Pisano, costru\u00ec la sua scena in forma piramidale centrando l'attenzione nel punto focale del dramma, rappresentato dall'intreccio di linee perpendicolari delle mani di Abramo, dell'Angelo e del corpo di Isacco, secondo un'espressivit\u00e0 meno elegante ma molto pi\u00f9 dirompente. Il concorso fin\u00ec con una vittoria di stretta misura di Ghiberti, a testimonianza di come l'ambiente cittadino non fosse ancora pronto al rivoluzionario linguaggio brunelleschiano.\nLa prima fase a Firenze.\nLa prima fase del Rinascimento, che arriv\u00f2 all'incirca fino agli anni trenta/quaranta del XV secolo, fu un'epoca di grande sperimentazione spesso entusiastica, caratterizzata da un approccio tecnico e pratico dove le innovazioni e i nuovi traguardi non rimanevano isolati, ma venivano sempre ripresi e sviluppati dai giovani artisti, in uno straordinario crescendo che non aveva pari in nessun altro paese europeo.\nLa prima disciplina che svilupp\u00f2 un nuovo linguaggio fu la scultura, facilitata in parte dalla maggiore presenza di opere antiche a cui ispirarsi: entro i primi due decenni del Quattrocento Donatello aveva gi\u00e0 sviluppato un linguaggio originale rispetto al passato.\nDue \"Crocifissi\".\nBrunelleschi e Donatello furono i due artisti che per primi si posero il problema del rapporto tra gli ideali dell'umanesimo e una nuova forma espressiva, confrontandosi serratamente e sviluppando uno stile diverso, talvolta opposto. Brunelleschi era pi\u00f9 anziano circa dieci anni e fece da guida e stimolo per il collega pi\u00f9 giovane, con il quale si rec\u00f2 a Roma nel 1409, dove videro e studiarono le opere antiche superstiti, cercando di ricostruire soprattutto le tecniche per ottenere tali creazioni.\nLa loro comunanza di intenti non soffoc\u00f2 comunque le differenze di temperamento e degli esiti artistici. Esemplare in questo senso \u00e8 il confronto tra i due crocifissi lignei al centro di un animato aneddoto raccontato dal Vasari, che vede la critica di Brunelleschi contro il Cristo \"contadino\" di Donatello e la sua risposta nel Crocifisso di Santa Maria Novella, che lasci\u00f2 il collega sbigottito. In realt\u00e0 pare che le due opere siano state scolpite in un intervallo temporale pi\u00f9 ampio, di circa una decina d'anni, ma l'aneddoto resta comunque eloquente.\nLa Croce di Donatello \u00e8 incentrata sul dramma umano della sofferenza, che polemizza con l'eleganza ellenistica di Ghiberti, evitando qualsiasi concessione all'estetica: i lineamenti contratti sottolineano il momento dell'agonia ed il corpo \u00e8 pesante e sgraziato, ma di vibrante energia.\nIl Cristo di Brunelleschi invece \u00e8 pi\u00f9 idealizzato e misurato, dove la perfezione matematica delle forme \u00e8 eco della perfezione divina del soggetto.\nLe proporzioni sono studiate con cura (le braccia aperte misurano quanto l'altezza della figura, il filo del naso punta al baricentro dell'ombelico, ecc.), rielaborando la tipologia del Crocifisso di Giotto ma aggiungendovi una leggera torsione verso sinistra che crea pi\u00f9 punti di vista privilegiati e \"genera spazio\" attorno a s\u00e9, cio\u00e8 induce l'osservatore a un percorso semicircolare attorno alla figura.\nOrsanmichele.\nNel 1406 venne stabilito che le Arti di Firenze decorassero ciascuna delle nicchie esterne della chiesa di Orsanmichele con statue dei loro protettori. Il nuovo cantiere scultoreo si andava ad aggiungere all'altra grande officina, quella di Santa Maria del Fiore, che all'epoca era dominata dallo stile vicino a Lorenzo Ghiberti che mediava alcuni elementi gotici con citazioni dall'antico e una sciolta naturalezza nei gesti, con una moderata apertura alle sperimentazioni. In questo ambiente si form\u00f2 Donatello e con lui anche Nanni di Banco, leggermente pi\u00f9 giovane di lui, con il quale instaur\u00f2 una collaborazione e amicizia.\nTra il 1411 e il 1417 lavorarono entrambi a Orsanmichele e anche in questo caso un confronto tra le loro opere pi\u00f9 riuscite pu\u00f2 aiutare a mettere in luce le reciproche differenze e affinit\u00e0. Entrambi rifiutavano gli stilemi del tardogotico, ispirandosi piuttosto all'arte antica. Entrambi inoltre collocavano le figure nello spazio con libert\u00e0, evitando i modi tradizionali, e amplificando la forza plastica delle figure e la resa delle fisionomie.\nMa se Nanni di Banco nei \"Quattro Santi Coronati\" (1411-1414) cita la staticit\u00e0 solenne dei ritratti romani imperiali, Donatello nel \"San Giorgio\" (1415-1417) imposta una figura trattenuta, ma visibilmente energica e vitale, come se stesse per scattare da un momento all'altro. Questo effetto \u00e8 ottenuto tramite la composizione della figura tramite forme geometriche e compatte (il triangolo delle gambe aperte a compasso, gli ovali dello scudo e della corazza), dove il lieve scatto laterale della testa nella direzione apposta a quella del corpo acquista per contrasto la massima evidenza, grazie anche alle sottolineature dei tendini del collo, le sopracciglia aggrottate e il chiaroscuro degli occhi profondi.\nNel rilievo del \"San Giorgio libera la principessa\", alla base del tabernacolo, Donatello scolp\u00ec uno dei primi esempi di \"stiacciato\" e cre\u00f2 una delle pi\u00f9 antiche rappresentazioni di prospettiva lineare centrale. A differenza della teoria di Brunelleschi per\u00f2, che voleva la prospettiva come un modo per fissare a posteriori e oggettivamente la spazialit\u00e0, Donatello colloc\u00f2 il punto di fuga dietro al protagonista, in modo da evidenziare il nodo dell'azione, creando un effetto opposto, come se lo spazio si dipanasse dai protagonisti stessi.\nLe cantorie del Duomo.\nNegli anni trenta del Quattrocento un punto di arrivo e di svolta nella scultura \u00e8 rappresentato dalla realizzazione delle due cantorie per il Duomo di Firenze. Nel 1431 ne venne commissionata una a Luca della Robbia e nel 1433 una seconda di uguali dimensioni a Donatello.\nLuca, che all'epoca aveva circa trent'anni, scolp\u00ec una balconata dall'impianto classico dove si inserivano sei formelle e altre quattro erano collocate tra le mensole. I rilievi raffiguravano passo per passo il salmo 150, il cui testo corre a lettere maiuscole sulle fasce in basso, in alto e sotto le mensole, con gruppi di giovani che cantano, danzano e suonano, dalla composta bellezza classica, animata da un'efficace naturalezza, che esprime i sentimenti in maniera pacata e serena.\nDonatello, reduce da un secondo viaggio a Roma (1430-1432) fuse numerose suggestioni (dalle rovine imperiali alle opere paleocristiane e romaniche) creando un fregio continuo intervallato da colonnine dove una serie di putti danza freneticamente sullo sfondo mosaicato (una citazione della facciata di Arnolfo di Cambio del Duomo stesso). La costruzione con le colonnine a tutto tondo crea una sorta di palcoscenico arretrato per il fregio, che corre senza soluzione di continuit\u00e0 basandosi su linee diagonali, che contrastano con quelle dritte e perpendicolari dell'architettura della cantoria. Il senso di movimento \u00e8 accentuato dal vibrante sfavillio delle tessere vitree, colorate e a fondo oro, che incrostano lo sfondo e tutti gli elementi architettonici. Questa esaltazione del movimento fu il linguaggio nel percorso di Donatello che l'artista port\u00f2 poi a Padova, dove soggiorn\u00f2 dal 1443.\nFigure di mediazione.\nLa fase successiva, negli anni centrali del secolo, fu all'insegna di una sistemazione pi\u00f9 intellettualistica delle precedenti conquiste. Intorno agli anni quaranta del Quattrocento il quadro politico italiano si andava stabilizzando con la Pace di Lodi (1454), che spart\u00ec la penisola in cinque stati maggiori. \nMentre i ceti politici nelle citt\u00e0 andavano accentrando il potere nelle proprie mani, favorendo l'ascesa di singoli personaggi dominanti, dall'altra la borghesia diventa meno attiva, privilegiando gli investimenti agricoli e assumendo modelli di comportamento della vecchia aristocrazia, lontani dagli ideali tradizionali di sobriet\u00e0 e rifiuto dell'ostentazione. Il linguaggio figurativo di quegli anni si pu\u00f2 definire colto, ornato e flessibile.\nLorenzo Ghiberti fu uno dei primi artisti che, assieme a Masolino e Michelozzo, mantennero una valutazione positiva della tradizione precedente, correggendola e riordinandola secondo le novit\u00e0 della cultura umanistica e del rigore prospettico, in modo da aggiornarla senza sovvertirla. Dopo la lunghissima lavorazione della Porta Nord del Battistero, ancora legata all'impostazione della Porta Sud trecentesca di Andrea Pisano, nel 1425 ricevette la commissione per una nuova porta (oggi ad Est), che Michelangelo defin\u00ec poi \"Porta del Paradiso\". Tra opera \u00e8 emblematica della posizione \"mediatrice\" di Ghiberti, poich\u00e9 fonde un incredibile numero di temi didattico-religiosi, civili, politici e culturali con uno stile apparentemente chiaro e semplice, di grande eleganza formale, che ne decret\u00f2 la fortuna duratura.\nFilarete era uno degli allievi di Lorenzo Ghiberti durante la fusione della porta Nord del Battistero, per questo gli venne affidato l'importante commissione della fusione della porta di San Pietro da parte di Eugenio IV. Il Filarete fece proprio soprattutto lo studio e la rievocazione dell'antico. Fu uno dei primi artisti a sviluppare una conoscenza del mondo antico fine a s\u00e9 stessa, dettata cio\u00e8 da un gusto \"antiquario\", che mirava a ricreare opere in stile verosimilmente classico. Ma la sua riscoperta non fu filologica, ma piuttosto animata dalla fantasia e dal gusto per la rarit\u00e0, arrivando a produrre un'evocazione fantastica del passato. Con i suoi soggiorni a Roma e Milano fu un fondale diffusore della cultura rinascimentale in Italia.\nJacopo della Quercia.\nDel tutto originale nel panorama italiano fu la figura del senese Jacopo della Quercia. Il suo stile si svilupp\u00f2 a partire di un personalissimo rinnovamento dei modi della scultura gotica, utilizzando influenze e stimoli interni a quel linguaggio. La sua formazione si basava sul linguaggio del gotico senese, che sfrond\u00f2 dagli effetti pi\u00f9 aggraziati e, in certo senso, cerebrali. Assimil\u00f2 le pi\u00f9 avanzate ricerche fiorentine, della scultura borgognona e il retaggio classico, che reinterpret\u00f2 con originalit\u00e0, dando origine a opere virili e concrete, dove sotto le complicate pieghe del panneggio gotico si nascondono corpi robusti e solidi, percorsi da una vitalit\u00e0 prorompente.\nTra il 1406 e il 1407 realizz\u00f2 il monumento funebre di Ilaria del Carretto nella Duomo di Lucca, dove l'iconografia derivava dalla scultura borgognona, con il simulacro della morta, riccamente abbigliata, che giace disteso su un catafalco; le fiancate del catafalco sono decorate con putti reggifestone, motivo ripreso invece da sarcofagi classici. Nel 1409 gli venne commissionata la Fonte Gaia in piazza del Campo a Siena, a cui lavor\u00f2 dal 1414 fino al 1419. Nei rilievi, a fronte di un impianto generale consono alla tradizione, us\u00f2 una straordinaria libert\u00e0 compositiva, con i panneggi che, assieme alle pose ed ai gesti delle figure, creano un gioco di linee vorticose che rompono la tradizionale frontalit\u00e0, invitando lo spettatore a muoversi per scoprire vedute multiple delle opere a tutto tondo.\nDal 1425 al 1434 lavor\u00f2 alla decorazione del portale centrale della basilica di San Petronio a Bologna. Il ciclo comprendeva rilievi con \"Storie della Genesi\" e \"Storie della giovinezza di Cristo\" a incorniciare il portale. Nei nudi scolp\u00ec figure potenti e vigorose, dalla spiccata muscolatura e con un realismo che a volte appare persino rude. Al posto dello stiacciato donatelliano, dai fini sottosquadri, compresse le figure tra due piani invisibili, con linee nette e ombre ridotte al minimo. Le parti lisce e stondate delle figure si alternano cos\u00ec spesso fratture di piani e contorni rigidi, dal cui contrasto sprigiona un effetto di forza trattenuta, che non ha eguali nella scultura quattrocentesca. Il risultato \u00e8 quello di personaggi concentrati, energici ed espressivi.\nLa sua opera non trov\u00f2 continuatori immediati. Fu stilisticamente un isolato, che venne capito successivamente solamente da Michelangelo.\nI decenni centrali del XV secolo.\nFirenze.\nA Firenze la successiva generazione di artisti elabor\u00f2 l'eredit\u00e0 dei primi innovatori e dei loro diretti continuatori, in un clima che registrava un diverso orientamento dei committenti e un nuovo quadro politico.\nCosimo de' Medici dopo il ritorno all'esilio (1434) aveva avviato la commissione di importanti opere pubbliche, improntate alla moderazione, al rifiuto dell'ostentazione. Le opere di committenza privata invece erano informate da un gusto diverso, come il \"David-Mercurio\" di Donatello (1440-1443 circa), animato da un gusto intellettualisctico e raffinato, che soddisfacesse le esigenze di un ambiente colto e raffinato. Tra le citazioni classiche (Antinoo silvano, Prassitele) e gli omaggi ai committenti (il fregio dell'elmo di Golia ripreso da un cammeo antico), lo scultore impresse anche un acuto senso del reale, che evita la caduta nel puro compiacimento estetico: ne sono testimonianza le lievi asimmetrie della posa e l'espressione monellesca, che vivificano i riferimenti culturali in qualcosa di sostanzialmente energico e reale.\nGli scultori, nei decenni centrali del secolo si ispirarono spesso ai principi di \"Copia et Varietas\" teorizzati dall'Alberti, che prevedevano ripetizioni di modelli analoghi con leggere variazioni ed evoluzioni, in modo da soddisfare il gusto articolato della committenza. Esemplari in questo senso \u00e8 l'evoluzione dei monumenti funebri, da quello di Leonardo Bruni di Bernardo Rossellino (1446-1450), a quello di Carlo Marsuppini di Desiderio da Settignano (1450-1450) fino al sepolcro di Piero e Giovanni de' Medici di Andrea del Verrocchio (della prima epoca laurenziana, 1472). In queste opere, pur partendo da un modello comune (l'arcosolio) si arriva a risultati via via pi\u00f9 raffinati e preziosi. Ma la creazione pi\u00f9 importante fu la Cappella del Cardinale del Portogallo in San Miniato al Monte, dove varie discipline contribuirono a creare un insieme ricco e variato.\nDonatello a Padova.\nA Padova pot\u00e9 svilupparsi un rilevante e precoce collegamento tra umanesimo toscano e artisti settentrionali. Numerosi erano stati gli artisti toscani attivi nella citt\u00e0 veneta tra gli anni trenta e quaranta del Quattrocento: Filippo Lippi (dal 1434 al 1437), Paolo Uccello (1445) e lo scultore Niccol\u00f2 Baroncelli (1434-1443).\nFondamentale in questo senso fu per\u00f2 l'arrivo in citt\u00e0 di Donatello, che lasci\u00f2 opere memorabili quali il \"Monumento equestre al Gattamelata\" e l\"Altare del Santo\". Donatello soggiorn\u00f2 in citt\u00e0 dal 1443 al 1453, richiedendo anche l'allestimento di una bottega. I motivi per cui Donatello part\u00ec non sono chiari, forse legati a motivi contingenti, come la scadenza del contratto di affitto della sua bottega, forse connessi all'ambiente fiorentino che iniziava ad essere meno favorevole alla sua rigorosa arte. L'ipotesi che Donatello si fosse trasferito su invito del ricco banchiere fiorentino in esilio Palla Strozzi non \u00e8 suffragata da alcun riscontro.\nA Padova l'artista trov\u00f2 un ambiente aperto, fervido e pronto a ricevere le novit\u00e0 della sua opera all'interno di una cultura propria gi\u00e0 ben caratterizzata. Donatello assorb\u00ec infatti anche stimoli locali, come il gusto per la policromia, l'espressionismo lineare di origine germanica (presente in molta statuaria veneta) e la suggestione degli altari lignei o dei polittici misti di scultura e pittura, che probabilmente ispirarono l'altare del Santo.\nL'altare del Santo.\nForse grazie al riscontro positivo del \"Crocifisso della basilica del Santo\" (1444-1449), verso il 1446 Donatello ricevette una commissione ancora pi\u00f9 imponente e prestigiosa, la costruzione dell'intero altare della basilica del Santo, opera composta da quasi venti rilievi e sette statue bronzee a tutto tondo, al quale lavor\u00f2 fino alla partenza dalla citt\u00e0. Dell'importantissimo complesso si \u00e8 persa la struttura architettonica originaria, smantellata nel 1591, e conoscendo l'estrema attenzione con cui Donatello definiva i rapporti tra le figure, lo spazio e il punto di vista dell'osservatore, \u00e8 chiaro che si tratta di una perdita notevole. La sistemazione attuale risale a un'arbitraria ricomposizione del 1895.\nL'aspetto originario doveva ricordare una \"sacra conversazione\" tridimensionale, con le figure dei sei santi a tutto tondo disposte attorno a una \"Madonna col Bambino\" sotto una sorta di baldacchino poco profondo scandito da otto colonne o pilastri, posto a ridosso degli archi del deambulatorio, non all'inizio del presbiterio come oggi. Il basamento, ornato da rilievi su tutti i lati, era una sorta di predella.\nL'effetto generale doveva essere quello di un propagarsi del moto a onde successive sempre pi\u00f9 intense, partendo dalla \"Vergine\" al centro, che era ritratta nell'atto bloccato di alzarsi dal trono per mostrare il Bambino ai fedeli. Le altre statue a tutto tondo (i santi \"Francesco, Antonio, Giustina, Daniele, Ludovico\" e \"Prosdocimo\") hanno gesti naturali e pacati, improntati a una statica solennit\u00e0, con un'economia di gesti ed espressioni che evita tensioni espressive troppo forti e che contrastano con le drammatiche scene dei rilievi con i miracoli del santo, i quali sono circondati da alcuni rilievi minori, cio\u00e8 le formelle dei quattro simboli degli Evangelisti e i dodici putti.\nI quattro grandi pannelli che illustrano i \"Miracoli di Sant'Antonio\" sono composti in scene affollate, dove l'evento miracoloso \u00e8 mescolato alla vita quotidiana, ma sempre immediatamente individuabile grazie all'uso di linee di forza. Sullo sfondo si aprono maestosi fondali di architetture straordinariamente profonde, nonostante il bassissimo rilievo stiacciato. Numerosi temi sono desunti da monumenti antichi, ma quello che pi\u00f9 colpisce \u00e8 la folla, che per la prima volta diventa parte integrante della rappresentazione. Il \"Miracolo dell'asina\" \u00e8 tripartito da archi in scorcio, non proporzionati con le dimensioni dei gruppi delle figure, che amplificano la solennit\u00e0 del momento. Il \"Miracolo del figlio pentito\" \u00e8 ambientato in una sorta di circo, con le linee oblique delle scalinate che direzionano lo sguardo dello spettatore verso il centro. Il \"Miracolo del cuore dell'avaro\" vanta una serrata narrazione che mostra in contemporanea gli eventi chiave della storia facendo compiere all'occhio dell'osservatore un moto circolare guidato dalle braccia delle figure. Nel \"Miracolo del neonato che parla\" infine alcune figure in primissimo piano, poste davanti ai pilastri, sono di dimensioni maggiori poich\u00e9 proiettate illusionisticamente verso lo spettatore. In generale la linea \u00e8 articolata e vibrante, con balenii di luce esaltati dalle dorature e dalle argentature (oggi ossidate) delle parti architettoniche.\nNella \"Deposizione\" in pietra, forse per il lato posteriore dell'altare, Donatello rielabor\u00f2 il modello antico della morte di Melagro; lo spazio viene annullato e della composizione rimangono solo il sarcofago e uno schermo unitario di figure dolenti, sconvolte nei lineamenti grazie alla mimica facciale e alla gestualit\u00e0 esasperate, con un dinamismo accentuato dai contrasti delle linee che generano soprattutto angoli acuti. Spicca quindi la linea dinamica, esaltata dalla policromia. In quest'opera, di impatto fondamentale per l'arte dell'Italia settentrionale, Donatello rinunci\u00f2 ai principi di razionalit\u00e0 e fiducia nell'individuo tipicamente umanistica, che negli stessi anni ribadiva invece nel \"Gattamelata\". Si tratta dei primi sintomi, colti con estrema prontezza dall'artista, della crisi degli ideali del primo Rinascimento che matur\u00f2 nei decenni successivi.\nIl monumento equestre al Gattamelata.\nRisale probabilmente al 1446 la commissione da parte degli eredi del capitano di ventura Erasmo da Narni, detto il Gattamelata (morto nel 1443), per realizzare il monumento equestre del condottiero nella piazza antistante la basilica del Santo. L'opera in bronzo, che permise all'artista di cimentarsi nella tipologia squisitamente classica del monumento equestre, venne completata nel 1453.\nConcepito come un cenotafio, sorge in quella che all'epoca era un'area cimiteriale, in una collocazione attentamente studiata rispetto alla vicina basilica, ossia lievemente scostata rispetto alla facciata e al fianco, in asse con un importante accesso viario, garantendo la visibilit\u00e0 da molteplici punti di vista.\nNon si hanno precedenti recenti per questo tipo di scultura: le statue equestri del Trecento, nessuna in bronzo, sormontavano di solito le tombe (come le arche scaligere); si hanno precedenti in pittura, tra questi il \"Guidoriccio da Fogliano\" di Simone Martini e il \"Giovanni Acuto\" di Paolo Uccello, ma Donatello probabilmente pi\u00f9 che a questi si ispir\u00f2 ai modelli classici: la \"statua equestre di Marco Aurelio\" a Roma, il \"Regisole\" di Pavia e i \"Cavalli di San Marco\", da cui riprese il modo del cavallo che avanza al passo col muso rivolto verso il basso.\nIn ogni caso Donatello cre\u00f2 un'espressione originale, basata sull'umanistico culto dell'individuo, dove l'azione umana appare guidata dal pensiero. Nell'opera, posta su un alto basamento, la figura dell'uomo \u00e8 idealizzata: non \u00e8 un ritratto dal vero dell'uomo vecchio e malato prima della morte, ma una ricostruzione ideale, ispirata alla ritrattistica romana, con una precisa individuazione fisionomica, sicuramente non casuale. Il cavallo ha una posa bloccata, grazie all'espediente della palla sotto lo zoccolo, che fa anche da punto di scarico delle forze statiche. Il condottiero, con le gambe tese sulle staffe, fissa un punto lontano e tiene in mano il bastone del comando in posizione obliqua che con la spada nel fodero, sempre in posizione obliqua: questi elementi fanno da contrappunto alle linee orizzontali del cavallo e alla verticale del condottiero accentuandone il movimento in avanti, enfatizzato anche dal leggero scarto della testa. Il monumento fece da prototipo per tutti i successivi monumenti equestri.\nRimini.\nSigismondo Pandolfo Malatesta fu l'attivo promotore a Rimini di un'importante serie di lavori in glorificazione di s\u00e9 stesso e della sua casata. Culmine dell'ambizioso progetto fu la ristrutturazione della chiesa di San Francesco, da decenni luogo di sepoltura dei Malatesta, in un nuovo edificio rinascimentale, il Tempio Malatestiano (dal 1450 circa), dove lavorarono Leon Battista Alberti, Piero della Francesca e altri. All'interno spiccava una ricca decorazione plastica, che arriva a mettere in secondo piano la struttura architettonica. I pilastri all'ingresso di ciascuna cappella sono coperti infatti da rilievi allegorici o narrativi, scolpiti sotto la direzione di Agostino di Duccio. Lo scultore di origine fiorentina aveva sviluppato un proprio stile fluido a partire dallo stiacciato donatelliano, di una grazie un po' fredda, \"neoattica\". I temi sono soprattutto profani e intrecciano complesse allegorie decise probabilmente dallo stesso Sigismondo, che fece della chiesa una sorta di tempio umanistico, in contrasto con papa Pio II Piccolomini che l'aveva scomunicato nel 1460.\nL'ultimo quarto del XV secolo.\nNiccol\u00f2 dell'Arca.\nIl \"Compianto sul Cristo morto\" di Niccol\u00f2 dell'Arca a Bologna (1485 circa) \u00e8 senz'altro un'opera senza paragoni apparente nel panorama della scultura italiana del XV secolo. Le figure sono estremamente realistiche, con una forte resa espressiva del dolore, che in un paio di soggetti diventa un grido incontenibile di strazio, esasperato dal panneggio gonfiato dal vento contrario. Le radici di questa rappresentazione si possono trovare nella scultura borgognona e nell'ultima produzione di Donatello, ma la connessione pi\u00f9 diretta riguarda l'attivit\u00e0 dei pittori ferraresi attivi in quegli anni a Bologna, in particolare Ercole de' Roberti ai perduti affreschi della Cappella Garganelli.\nL'opera non ebbe un reale seguito nella scultura emiliana: i successivi e diffusissimi gruppi scultorei del \"Compianto\" del modenese Guido Mazzoni ne smorzarono i toni di frenesia \"dionisiaca\" verso modi pi\u00f9 pacati e convenzionali.\nLombardia.\nAnche in Lombardia la scultura mostr\u00f2 un'influenza da parte della scuola ferrarese di pittura. Il pi\u00f9 importante cantiere dell'epoca, oltre alla decorazione del Duomo di Milano che proseguiva con numerose maestranze seguendo uno stile piuttosto convenzioanle, fu la decorazione scultorea della facciata della Certosa di Pavia. Tra gli artisti attivi nell'impresa si contano Cristoforo Mantegazza, a cui \u00e8 attribuita la \"Cacciata dei progenitori\" (1475 circa), dove le figure si contorgono in un balletto innatulae, con un forte chiaroiscuro dato dal segno grafico, dalla forte linea di contorno e dal panneggio frastagliato che arriva ad assomigliare a carta accartocciata.\nNella \"Risurrezione di Lazzaro\" (1474 circa) di Giovanni Antonio Amadeo invece l'impostazione sottilinea maggiormente la profondit\u00e0 dell'architettura in prospettiva, derivata dalla lezione di Bramante, con figure pi\u00f9 composte ma ancora incise da contorni profondi e bruschi, che rivelano una certa ruvidit\u00e0 tipicamente lombarda.\nIl Regno di Napoli.\nNel Regno di Napoli sotto Alfonso V d'Aragona l'arco di Castel Nuovo fu un episodio fondamentale. Vi lavor\u00f2 un gruppo eterogeneo di scultori, che fu all'origine della disorganicit\u00e0 dell'insieme. A un primo \"team\" di artisti legati ai modi catalano-borgognoni ne successe uno pi\u00f9 composito, in cui spiccavano le personalit\u00e0 di Domenico Gaggini e Francesco Laurana, che dopo il termine dei lavori restarono a lungo nel regno.\nGaggini fu il capostipite di un'autentica dinastia, attiva soprattutto in Sicilia, dove fuse spunti locali con la ricchezza decorativa di matrice lombarda; Laurana invece si specializz\u00f2 in forme pi\u00f9 sintetiche, soprattutto nei ritratti di suggestiva e levigata bellezza che furono la sua specialit\u00e0 pi\u00f9 apprezzata. Ad esempio nel \"Ritratto di Eleonora d'Aragona\" (1468, Palermo, Palazzo Abatellis), l'effigie \u00e8 caratterizzata da una bellezza rarefatta, dove i tratti somatici sono ridotti all'essenziale, sviluppando il senso di sintesi e purezza geometrica delle forme. Questa idealizzazione si avvicina alle opere di Piero della Francesca, che lo scultore dovette probabilmente vedere a Urbino.\nVerso la fine del XV secolo la presenza diretta di opere e maestranze fiorentine, favorite dall'alleanza con Lorenzo il Magnifico, permise una selezione degli indirizzi disomogenei presenti nel regno in favore dell'adorzione di formule pi\u00f9 strettamente rinascimentali. Fondamentale fu l'opera di Antonio Rossellino e Benedetto da Maiano. A quest'ultimo spett\u00f2 la decorazione della Cappella Piccolomini nella chiesa di Sant'Anna dei Lombardi, dove riprese lo schema della fiorentina cappella del Cardinale del Portogallo aggiornato per\u00f2 a una pi\u00f9 ricca esuberanza decorativa secondo il gusto della committenza locale.\nIl Veneto.\nTra il 1479 e il 1496 i modi fiorentini penetrarono in maniera diretta con la commissione del monumento equestre a Bartolomeo Colleoni, commissionato ad Andrea del Verrocchio. La sua opera si discosta dall'illustre precedente di Donatello anche per i valori stilistici dell'opera. Al concentrato e sereno incedere del Gattamelata, Verrocchio contrappose un condottiero impostato secondo un inedito rigore dinamico, con il busto impettito ed energicamente ruotato, la testa saldamente puntata verso il nemico, le gambe rigidamente divaricate a compasso, la gestualit\u00e0 grintosa e vitale.\nNella seconda met\u00e0 del XV secolo gli scultori attivi a Venezia erano soprattutto architetti o figure comunque legate ai loro cantieri, che si formavano nelle loro botteghe. Fu il caso ad esempio dei due figli di Pietro Lombardo, Tullio e Antonio, che ricevettero le commissioni per grandiosi monumenti fuenbri dei dogi, statue e complessi scultorei. Gli indirizzi espressi dalla scultura di quel periodo non erano omogenei e spaziavano dal vigoroso ed espressivo realismo di Antonio Rizzo (statue di \"Adamo\" e di \"Eva\" nell'Arco Foscari), al maturo classicismo di Tullio Lombardo (\"Bacco e Arianna\").\nAlla bottega di Tullio Lombardo in particolare vennero affidati alcuni monumenti funebri di stato, che rappresentato tra i pi\u00f9 compiuti esempi di questa tipologia. Il \"monumento funebre al doge Pietro Mocenigo\" (1477-1480 circa) ha una serie di statue e rilievi legati alla figura di \"capitano da mar\", nella celebrazione di una sua vittoria, seppur modesta, contro gli Ottomani nell'Egeo. Il monumento venne impostato come il conferimento di un trionfo, rievocando dall'antico alcuni miti simbolici, come quello delle fatiche di Ercole.\nAncora pi\u00f9 legato a modelli antichi fu il \"monumento funebre al doge Andrea Vendramin\" (1493-1499), con una struttura architettonica derivata dall'arco di Costantino, che venne ampiamente ripresa negli anni successivi. Il defunto \u00e8 rappresentato al centro, sdraiato sul sarcofago, che \u00e8 decorato da personificazioni di \"Virt\u00f9\", di sapore ellenistico. Nella lunetta il doge \u00e8 ritratto, su un bassorilievo, mentre adora la Vergine che assomiglia a una dea classica. Anche lo zoccolo, dove si trova l'elegante iscrizione in carattere lapidario romano, \u00e8 ricco di rilievi simbolici in stile che imita l'antico, anche quando rappresenta personaggi biblici come \"Giuditta\". Nelle nicchie laterali si trovavano originariamente delle statue anticheggianti, oggi nel Bode Museum (\"Paggi reggiscudo\"), nel Metropolitan Museum (\"Adamo\") e a Palazzo Vendramin Calergi (\"Eva\"), sostituite secoli dopo da opere di altri artisti.\nIl diffondersi della moda antiquaria stimol\u00f2 poi la nascita di una vera e propria moda dei bronzetti all'antica, che ebbe in Padova il suo centro. Il pi\u00f9 fortunato interprete di questo genere fu Andrea Briosco detto il Riccio, che avvi\u00f2 una produzione in grado di competere con le botteghe fiorentine.\nFirenze.\nA Firenze il divario che si era andato nel frattempo creando tra gli artisti del primo umanesimo e quelli di nuova generazione, legati a un gusto pi\u00f9 vario e ornato, fu evidente quando Donatello torn\u00f2 dal decennale soggiorno a Padova nel 1453. La sua straziante \"Maddalena penitente\" (1453-1455) non potrebbe essere pi\u00f9 diversa da \"quella\" coeva di Desiderio da Settignano, molto pi\u00f9 composta.\nDonatello si trov\u00f2 cos\u00ec isolato nella sua stessa citt\u00e0 e ricevette l'ultima commissione (i due pulpiti per San Lorenzo) grazie all'intervento diretto di Cosimo de' Medici, che era un suo estimatore di vecchia data. Nel \"Pulpito della Passione\" (1460-1466) scene come il \"Compianto e deposizione\" mostrano un rifiuto delle regole prospettiche, dell'ordine e dell'armonia, al\u00f2l'insegna di espressionismo ancora pi\u00f9 vivo che nei rilievi a Padova. L'occhio fatica a distinguere i protagonisti nella massa plapitante di personaggi, mentre la composizione taglia senza alcuno scrupolo interi brani, come i ladroni sulla croce di cui si vedono solo i piedi, dando l'effetto di una spazio infinitamente indeterminato, che amplifica, con lo squilibrio, il \"pathos\" drammatico della scena.\nNiente di pi\u00f9 diverso dalla misurata idealizzazione, calibrata con le giuste dosi di naturalismo e virtuosismo, di artisti allora in voga presso la committenza quali Benedetto da Maiano, autore ad esempio di una serie di busti dalla lavorazione morbida e ricchi di dettagli descrittivi.\nProtagonisti dell'ultimo quarto del secolo furono le botteghe dei fratelli del Pollaiolo e di Verrocchio. I primi, soprattutto Antonio, cre\u00f2 alcuni bronzetti a soggetto mitologico per la committenza legata all'accademia neoplatonica, come l'\"Ercole e Anteo\" del Bargello (1475 circa), dove il motivo mitologico \u00e8 rappresentato con un gioco di linee spezzate che si incastrano l'una con l'altra, generando tensioni di inaudita violenza. Nelle sue opere le ricerche sull'anatomia umana e sulla resa del movimento si infittiscono e giungono a un'elaborazione nitida anche dei minimi dettagli, derivata dalla sua formazione come orafo.\nAndrea del Verrocchio arriv\u00f2 nel corso degli anni settanta del secolo a forme di grande eleganza a cui impresse una crescente monumentalit\u00e0, come nel \"David\", un tema dei precedenti illustri, che venne risolto secondo canoni \"cortesi\", con l'effigie di un giovane sfuggente e spavaldo, in cui si legge un'inedita attenzione alle sottigliezze psicologiche. L'opera, che sollecita molteplici punti di vista, \u00e8 caratterizzata da un modellato dolce e da un soffuso psicologismo.\nMichelangelo.\nL'attivit\u00e0 di Michelangelo Buonarroti come scultore, svoltasi principalmente tra Roma e Firenze, segn\u00f2 il culmine delle esperienze precedenti nonch\u00e9 un punto di non ritorno, diventando un modello imprescindibile (da imitare o da negare, verso nuovi sviluppi) per le generazioni successive, ponendo le basi per la nascita della scultura manierista.\nGiovanissimo, entrato sotto la protezione di Lorenzo il Magnifico, studi\u00f2 i modelli classici messi a disposizione dal Medici nel giardino di San Marco, dove l'artista fu presto consapevole dell'indissolubile unit\u00e0 tra le immagini dei miti e le passioni che le hanno animate, rendendosi presto in grado di far rivivere lo stile classico senza esserne un interprete passivo che copia un repertorio. In questo senso sono da intendere la \"Battaglia dei centauri\" (1492 circa), dove il movimento vorticoso e il forte chiaroscuro richiamano i sarcofagi romani e i rilievi di Giovanni Pisano, e il perduto \"Cupido dormiente\", spacciato per opera classica che ingann\u00f2 a Roma il cardinale Riario, che passata l'arrabbiatura dopo la scoperta della truffa, volle incontrare il promettente artefice dandogli l'occasione di recarsi a Roma, dove produsse i suoi primi capolavori.\nMa accanto a queste opere animate e vigorose, Michelangelo dimostr\u00f2 anche di saper adottare linguaggi diversi, come nella \"Madonna della Scala\" (1490-1492), di tono pi\u00f9 raccolto. Ispirata allo stiacciato donatelliano, mostra, oltre a un certo virtuosismo, la capacit\u00e0 di trasmettere un senso di energia bloccata, dato dall'insolita posizione della Vergine e del Bambino che sembrano cercare di dare le spalle allo spettatore.\nNel 1498, a Roma, il cardinale Jean de Bilh\u00e8res gli commission\u00f2 un'opera a soggetto cristiano, la celeberrima \"Piet\u00e0 vaticana\" completata nel 1499. Rinnovando la tradizione iconografica delle \"Vesperbild\" lignee dell'Europa del Nord, Michelangelo concep\u00ec il corpo di Cristo come mollemente adagiato sulle gambe di Maria con straordinaria naturalezza, privo della rigidit\u00e0 delle rappresentazioni precedenti e con un'inedita compostezza di sentimenti. Le due figure sono raccordate dal panneggio delle gambe di Maria, dalle pieghe pensanti e frastagliate, generanti profondi effetti di chiaroscuro. Estremamente curata \u00e8 la finitura dei dettagli, soprattutto nel modellato anatomico del corpo di Cristo, con effetti di morbidezza degni della statuaria in cera, come il dettaglio della carne tra il braccio e il costato, modificata dalla salda presa di Maria opposta al peso del corpo abbandonato.\nTornato a Firenze nella primavera del 1501, Michelangelo colse una sfida esaltante quando i consoli dell'Arte della Lana e gli Operai del Duomo gli affidarono un enrome blocco di marmo per scolpire un \"David\", al quale l'artista lavor\u00f2 alacremenete per tutto il 1503, procedendo alle rifiniture all'inizio dell'anno successivo. Il \"colosso\", come veniva chiamato all'epoca, fu un trionfo di ostentato virtuosismo anatomico, allontanandosi con forza dall'iconografia tradizionale dell'eroe biblico in senso atletico, con un giovane nel pieno delle forze che si appresta alla battaglia, piuttosto che come un adolescente trasognato e gi\u00e0 vincitore. Le membra del \"David\" sono tutte in tensione e il volto \u00e8 concentrato, manifestando quindi la massima concentrazione sia fisica che psicologica. La nudit\u00e0, la bellezza, il senso di dominio delle passioni per battere il nemico ne fecero presto un simbolo delle virt\u00f9 della Repubblica, nonch\u00e9 l'incarnazione perfetta dell'ideale fisico e morale dell'uomo del Rinascimento: non a caso l'originaria destinazione sui contrafforti del Duomo venne presto mutata, piazzandola davanti al Palazzo dei Priori.\nL'opera svilupp\u00f2 un forte entusiasmo, che consacr\u00f2 la fama dell'artista e gli garant\u00ec un numero cospicuo di commissioni, tra cui una serie di apostoli per il Duomo (sbozz\u00f2 solo un \"San Matteo\"), una \"Madonna\" per una famiglia di mercanti di Bruges e una serie di tondi, scolpiti o dipinti. La sua repentina partenza per Roma nel marzo 1505 lasci\u00f2 molti di questi progetti incompiuti.\nSi nota comunque come anche Michelangelo venne influenzato dal cartone della \"Sant'Anna\" di Leonardo, riprendendo il tema anche in alcuni disegni, come uno all'Ashmolean Museum, in cui per\u00f2 moto circolare del gruppo \u00e8 bloccato da effetti chiaroscurali pi\u00f9 profondi, quasi scultorei. Nella \"Madonna di Bruges\" si assiste al contrasto tra la fredda compostezza di Maria e il dinamismo del Bambino, che tende a proiettarsi verso lo spettatore, caricandosi anche di significati simbolici. Le loro figure sono inscrivibili entro un'ellissi, di grande purezza e apparente semplicit\u00e0, che ne esalta la monumentalit\u00e0 pur nelle dimensioni contenute.\nDifficile \u00e8 stabilire in che misura il non finito di alcuni tondi, come il \"Tondo Pitti\" e il \"Tondo Taddei\", sia legato alla volont\u00e0 di emulare lo sfumato atmosferico leonardesco.\nFu probabilmente Giuliano da Sangallo a raccontare a papa Giulio II, nel 1505, gli strabilianti successi fiorentini di Michelangelo, tra cui la scultura del colossale \"David\".. Convocato a Roma, Michelangelo si vide affidare il compito di una monumentale sepoltura per il papa, da collocarsi nella tribuna della nuova basilica di San Pietro.\nIl primo progetto prevedeva una colossale struttura architettonica isolata nello spazio, composta da tre ordini che, dalla base rettangolare, andavano restringendosi gradualmente in una forma pressoch\u00e9 piramidale. Attorno al catafalco del papa, in posizione sopraelevata, si trovava una quarantina di statue, dimensionate in scala superiore al naturale, alcune libere nello spazio, altre addossate a nicchie o ai pilastri, all'insegna di un gusto per la grandiosit\u00e0 e l'articolazione complessa, su tutte e quattro le facciate dell'architettura. Il tema della decorazione statuaria era il transito dalla morte terrena alla vita eterna dell'anima, con un processo di liberazione dalla prigionia della materia e dalla schiavit\u00f9 della carne.\nPartito per Carrara per scegliere i marmi, Michelangelo sub\u00ec per\u00f2, stando alle fonti antiche, una sorta di complotto ai suoi danni da parte degli artisti della corte pontificia, tra ui soprattutto Bramante, che distolse l'attenzione del papa dal progetto della sepoltura, giudicata di cattivo auspicio per una persona ancora in vita e nel pieno di ambiziosi progetti.\nFu cos\u00ec che nella primavera del 1506 Michelangelo, mentre tornava carico di marmi e di aspettative dopo estenuanti mesi di lavoro, fece l'amara scoperta che il suo progetto mastodontico non era pi\u00f9 al centro degli interessi del pontefice, accantonato in favore dell'impresa della basilica e di nuovi piani bellici contro Perugia e Bologna.\nIl Buonarroti, non riuscendo a ricevere nemmeno un'udienza chiarificatrice, fugg\u00ec in tutta fretta a Firenze, dove riprese alcuni progetti sospesi prima della sua partenza. Ci vollero le ripetute e minacciose richieste del papa perch\u00e9 Michelangelo prendesse infine in considerazione l'ipotesi della riconciliazione. L'occasione venne data dalla presenza del papa a Bologna nel 1507: qui l'artista fuse per il papa una statua in bronzo e pochi anni dopo, a Roma, ottenne la commissione \"riparatrice\" per la decorazione della volta della Cappella Sistina. I lavori alla tomba si protrassero per quasi quarant'anni, con alti e bassi. Tra i capolavori creati per l'impresa ci sono lo \"Schiavo morente\" e lo \"Schiavo che si ridesta\" al Louvre, i \"Prigioni\" e il \"Mos\u00e8\". Negli anni successivi il maestro si dedic\u00f2 sempre pi\u00f9 alla pittura e all'architettura, relegando la scultura a commissioni occasionali e, soprattutto in vecchiaia, per s\u00e9 stesso, con la serie delle \"Piet\u00e0\" incompiute dedistinate forse alla sua sepoltura, come la \"Piet\u00e0 Bandini\" e la \"Piet\u00e0 Rondanini\": opere tormentate e dotate di una profonda carica religiosa, non esente da notazioni pessimistiche."}
{"id": "2596202", "revid": "287204", "url": "https://it.wikipedia.org/wiki?curid=2596202", "title": "Coppa del Brasile 1991", "text": "La Coppa del Brasile 1991 (ufficialmente in portoghese Copa do Brasil 1991) \u00e8 stata la 3\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nRisultati.\nSedicesimi di finale.\n\"Andata 9, 14, 20, 21 e 27 febbraio 1991, ritorno 21, 27, 28 febbraio e 4 marzo 1991.\"\nOttavi di finale.\n\"Andata 10, 13, 14 e 22 marzo 1991, ritorno 17, 20, 21, 27 marzo e 11 aprile 1991.\"\nQuarti di finale.\n\"Andata 18 aprile 1991, ritorno 25 aprile 1991.\"\nSemifinali.\n\"Andata 12 e 22 maggio 1991, ritorno 19 e 25 maggio 1991.\"\nFinale.\nRitorno.\nCrici\u00fama vincitore della Coppa del Brasile 1991 e qualificato per la Coppa Libertadores 1992."}
{"id": "2596203", "revid": "1501558", "url": "https://it.wikipedia.org/wiki?curid=2596203", "title": "La notte pi\u00f9 profonda", "text": "La notte pi\u00f9 profonda (\"Blackest Night\") \u00e8 un \"crossover\" a fumetti pubblicato negli Stati Uniti d'America dalla DC Comics tra il 2009 e il 2010. Venne scritto da Geoff Johns e disegnato da Ivan Reis e forma la terza parte della trilogia cominciata con \"Green Lantern: Rebirth\" e proseguita con \"Sinestro Corps War\". Sebbene incentrato sui personaggi e gli eventi della mitologia di Lanterna Verde, la storia contiene alcuni cameo da parte degli altri personaggi dell'universo DC e la trama \u00e8 incentrata su una controparte della batteria del potere centrale viene trovata e attivata dal criminale Mano Nera riportando in vita i supereroi morti in anni precedenti.\nStoria editoriale.\nLa serie crossover di storie venne pubblicata da giugno 2009 per otto mesi nella miniserie con lo stesso titolo e nelle collane \"Green Lantern\" e \"Green Lantern Corps\", con collegamenti ad altre miniserie e serie.\nTrama.\nPremessa.\nLa storia fu inizialmente menzionata alla conclusione della guerra contro i Sinestro Corps in \"Green Lantern\" (vol. 4) n. 25. Non appena la guerra tra i Sinestro Corps e il Corpo delle Lanterne Verdi raggiunse l'apice, alle quattro Lanterne Verdi della Terra (Hal Jordan, Kyle Rayner, John Stewart e Guy Gardner) viene detto dai Guardiani Ganthet e Sayd, della profezia della \"Notte pi\u00f9 Oscura\". Secondo la profezia, ai due Corpi esistenti se ne sarebbero aggiunti altri cinque, ognuno guidato da una determinata emozione e potenziato da un determinato colore dello Spettro emozionale, che li avrebbe condotti ad una \"Guerra di Luce\" che avrebbe portato alla distruzione di tutto l'universo.\nPrologo.\nSin dall'inizio della continuity di Lanterna Verde si \u00e8 spesso sentito parlare della profezia della Notte pi\u00f9 profonda, secondo la quale sarebbe arrivato il giorno in cui i colori dello Spettro emozionale si sarebbero dati guerra e nuova vita sarebbe stata data all'ultimo colore dello spettro, il nero della morte. I Guardiani dell'Universo si sono sempre rifiutati di dare credito a tale profezia, formulata da creature maligne del pianeta Ysmault, arrivando persino a cancellarne l'esistenza dal Libro di Oa e a bandire Ganthet e Sayd, i Guardiani che hanno continuato a crederci ed a temerla.\nAlla fine della guerra contro i Sinestro Corps, una delle Guardiane dell'Universo venne sfregiata in volto dall'Anti Monitor. Vista l'evidente cicatrice lasciata sul suo volto dalla creatura, essa assunse il nome di Scar. Ma in breve tempo, la sua personalit\u00e0 inizi\u00f2 a mutare, e la sua mente entr\u00f2 in contatto con un'entit\u00e0 oscura legata al potere della luce nera. Da quel momento in poi, tutte le sue azioni furono mirate unicamente a far s\u00ec che la profezia della Notte pi\u00f9 profonda e della guerra della luce si avverasse, tramando in segreto contro i Guardiani e l'intero Corpo delle Lanterne Verdi. In pi\u00f9, il corpo martoriato dell'Anti Monitor atterr\u00f2 nel settore 666 dello spazio, dove un'oscura entit\u00e0 lo rinchiuse dentro la Batteria centrale del potere delle Lanterne Nere.\nDa tempo ormai il criminale conosciuto come Mano Nera, alias William Hand, sente nella sua testa una voce oscura che gli ordina di commettere atti orribili. Vista la sua necrofilia, il criminale pensa che si tratti della voce della morte che lo reclama come suo messaggero. Con questa convinzione, William torna alla vecchia casa di famiglia nella quale ha passato la sua difficile infanzia ed uccide tutti i suoi familiari per poi suicidarsi. Accanto al suo cadavere compare Scar, che vomita dalla bocca un anello nero. Questo anello resuscita il criminale dando vita alla prima Lanterna Nera. Questo avvera quanto profetizzato dall'alieno Atrocitus, una Lanterna Rossa, all'inizio della saga di Lanterna Verde: la Notte pi\u00f9 profonda \u00e8 iniziata, e William Hand \u00e8 il vascello dell'imminente fine del mondo.\nLa notte pi\u00f9 profonda.\nIl giorno in cui Superman venne dato per morto fu dichiarato giorno di commemorazione nazionale in onore di tutti i supereroi caduti. In questa occasione, tutti gli eroi del mondo si incontrano al cimitero Valhalla per commemorare i propri colleghi. Anche i supercriminali si incontrano in segreto in questa giornata per salutare i loro caduti. Dopo la parata in onore di questo evento, Hal Jordan si incontra con il suo vecchio amico Barry Allen, alias Flash, che era stato dato per morto per molti anni. Barry \u00e8 confuso in una realt\u00e0 che non riconosce pi\u00f9, e rimane basito quando Hal gli mostra quanti orrori e morti hanno vessato l'universo supereroistico in sua assenza. Ma una telefonata li interrompe: \u00e8 Alfred, il maggiordomo di Bruce Wayne, che gli porta una notizia sconvolgente: qualcuno ha profanato la tomba del suo padrone e ne ha sottratto il teschio. Si tratta di Mano Nera, che nel frattempo d\u00e0 inizio alla Notte pi\u00f9 profonda facendo scendere sulla terra uno sciame di anelli neri, che anelli iniziano ad impossessarsi dei corpi dei defunti e a ridargli vita sotto forma di Lanterne Nere. Ma a resuscitare non sono tutti i morti, ma solo quelli che hanno avuto un qualche legame con i supereroi della Terra, in quanto la voce che Mano Nera e Scar sentono nelle loro menti, ossia quella della morte, sostiene che gli eroi della Terra, nel loro continuo sfuggire alla morte, hanno un debito con essa. Ma i piani di questa misteriosa entit\u00e0 vanno ben oltre.\nNel frattempo, su Oa i Guardiani dell'Universo si rendono conto di aver fallito nell'evitare l'avvento di questa catastrofe, e sono in procinto di far partire un allarme che richiami tutte le Lanterne Verdi dell'universo per combattere, ma Scar interviene attaccando i Guardiani ed imprigionandoli, lasciando gli anelli neri liberi di invadere il pianeta, resuscitando tutte le Lanterne Verdi defunte.\nLe Lanterne Nere iniziano a divorare i cuori degli esseri umani e soprattutto dei supereroi. In questo modo assorbono le loro energie emozionali (corrispondenti ai vari colori dello spettro del potere) trasformandole in energia per ricaricare la loro batteria del potere centrale, nascosta nel settore spaziale 666. Il vero attacco potr\u00e0 cominciare solo quando questo processo sar\u00e0 completato. Ignari di tutto questo, Hawkman e Atom (alias Ray Palmer) litigano al telefono: Atom-Ray, infatti, desidera visitare la tomba di sua moglie Jean Loring, e chiede la compagnia dell'amico che gliela rifiuta, non sopportando l'idea di onorare la memoria di un'assassina come lei (dopo ci\u00f2 che era successo nella saga \"Crisi d'identit\u00e0\"). Vicino a lui, Hawkgirl cerca di farlo ragionare, perch\u00e9 da quando hanno appreso della loro maledizione, Hawkgirl si rifiuta di cedere all'amore che prova per il suo uomo. In questa difficile circostanza, per\u00f2, non riesce a trattenersi, e confessa ad Hawkman il suo amore per lui, ma appena si dichiara a lui viene trafitta da una lancia e muore, per mano di Elongated Man e sua moglie Sue Dibny, resuscitati sotto forma di Lanterne Nere, che in breve tempo uccidono anche Hawkman e resuscitano entrambi assoldandoli nel loro corpo.\nA Gotham City, Barry e Hal investigano sulla profanazione della tomba di Bruce, e vengono attaccati da un loro vecchio amico: Martian Manhunter. Ovunque nello spazio, gli scontri tra i vari corpi di Lanterne vengono interrotti dall'arrivo delle Lanterne Nere. A vedersela brutta \u00e8 soprattutto Larfleeze, signore dell'Agente Arancione dell'avidit\u00e0, la cui base sorge sulle ossa di coloro che hanno tentato di sottrargli il suo potere e che lui ha sterminato. Intanto, John Stewart assiste alla resurrezione di Xanshi (il pianeta che distrusse per errore) per mano di uno sciame di anelli neri.\nAnche in ogni luogo della Terra le Lanterne Nere seminano terrore e morte entrando in contatto con i supereroi dell'universo ed assorbendo sempre pi\u00f9 cuori ed energia. In particolare, Mera si trova ad affrontare il suo defunto sposo Aquaman, che riesce ad uccidere ed estirpare il cuore di Aqualad. Alla torre di guardia della JLA si incontrano i supereroi che per ora stanno riuscendo a far fronte all'invasione, ovvero Hal Jordan, Barry Allen, Mera e anche Atom (scampato ad un agguato tesogli dalla Lanterna Nera di Hawkman), a cui si aggiunge anche il nuovo Firestorm, alias Jason Rusch, braccato dal suo defunto predecessore Ronnie Raymond.\nTutti insieme cercano di venire a capo della situazione, ma presto il pericolo torna a circondarli, e le Lanterne Nere di alcuni supereroi li attaccano. La sconfitta sembrerebbe inevitabile se non fosse per l'intervento dei membri della Trib\u00f9 Indigo, l'ultimo corpo dello spettro emozionale, possessori della luce Indaco della Compassione. Il loro capo, Indaco-1, spiega come pi\u00f9 colori dello spettro emozionale insieme possano generare un potere sufficiente ad interrompere il legame tra l'anello nero ed il corpo che gli fa da ospite, uccidendo cos\u00ec la Lanterna Nera. Insieme riescono ad uccidere Sue Dibny, Jean Loring ed Elongated man, ma ben presto Hal Jordan si vede obbligato lasciare i suoi amici per andare con Indaco-1 alla ricerca dei capi degli altri corpi di lanterne: solo unendo tutti i colori dello spettro emozionale, infatti, si potr\u00e0 dare vita al Corpo delle Lanterne Bianche, detentrici della luce bianca della Creazione, in grado di osteggiare il potere nero. Cos\u00ec, Hal parte e lascia i suoi amici a cavarsela da soli. Invero, il gruppo viene di nuovo attaccato, e la Lanterna Nera del primo Firestorm uccide la ragazza del suo successore, Gehenna Hewitt. Furioso, Jason si scaglia contro il mostro, attivando per\u00f2 la sua reazione di fusione: come conseguenza, Jason \u00e8 ora fuso col cadavere di Raymond e lotta con lui per il controllo del corpo.\nOrmai in tutta la Terra i supereroi di ogni dove sono impegnati con le sempre pi\u00f9 numerose Lanterne Nere, mentre la loro batteria centrale \u00e8 vicina all'essere carica al 100%. Sicura della vittoria, Scar attiva quindi un processo di teletrasporto che materializza se stessa, i Guardiani prigionieri e la batteria del potere degli anelli neri sulla Terra, e pi\u00f9 precisamente a Coast City. Raggiunto il massimo del potere, Mano Nera attiva la batteria e d\u00e0 vita al suo signore, l'entit\u00e0 che ha controllato le menti sua e di Scar, il signore della morte: Nekron. Questi si trova davanti Flash e gli dice che gli \u00e8 debitore come molti altri eroi, e, con un gesto della mano, evoca altri milioni di anelli neri che danno vita ai morti della passata nuclearizzazione di Coast City.\nContemporaneamente, Hal inizia il suo viaggio al fianco di Indaco-1 per il reclutamento degli altri leader dei vari corpi di Lanterne, a cominciare da Zamaron, sede degli Star Sapphire (padroni della luce viola dell'Amore) dove rincontra la sua amata Carol (di recente divenuta membro di questo corpo) e la sua nemesi Sinestro detentore della luce gialla della Paura. Ormai le Lanterne Nere hanno distrutto questo pianeta, e Indaco-1 teletrasporta Hal, Carol e Sinestro su Korugar, il pianeta natale di quest'ultimo. Qui Sinestro ha l'occasione di sconfiggere il traditore che gli ha sottratto la leadership del suo corpo, Mongul, riappropriandosi del posto che gli spetta, ma una sfida ancora pi\u00f9 grande per Sinestro \u00e8 dover fronteggiare e sconfiggere le Lanterne Nere del suo fraterno amico Abin Sur e la sua amata Arin.\nSulla Terra, i morti di Coast City sono ormai un'orda feroce ed implacabile. Fortunatamente in breve tempo tutti i principali supereroi del pianeta accorrono sul luogo ingaggiando una battaglia di proporzioni titaniche. Barry viene raggiunto dagli altri Flash, Wally West e Bart Allen, ed insieme tentano di liberare i Guardiani dell'Universo dalla loro prigionia. Scar per\u00f2 interviene, e tenta di ucciderli, ma all'improvviso Hal e tutti gli altri leader dei corpi dello Spettro emozionale irrompono facendo convergere il loro potere sul guardiano rinnegato, uccidendolo. Subito dopo, essi tentano insieme di unire i loro poteri contro la batteria del potere delle Lanterne Nere per distruggerla con la luce bianca, ma sembra non funzionare, perch\u00e9 i loro poteri non si fondono. Nekron decide di passare all'azione e spiega come tutti i supereroi che pensano di essere sfuggiti alla morte in realt\u00e0 non lo sono, e anzi, sono ancora legati ad essa e quindi a lui: questo perch\u00e9 \u00e8 stato proprio lui, nel corso di tutti questi anni, a rendere possibili le loro numerose \"resurrezioni\", e lo ha fatto per averne il controllo ed usarli per svelare \"l'ultima grande menzogna dei Guardiani dell'Universo\". Quindi Mano Nera impugna di nuovo il teschio di Bruce Wayne e gli rid\u00e0 vita. Vedere il pi\u00f9 fiero combattente della Terra ridotto ad uno zombie senza volont\u00e0 causa una forte reazione emotiva in tutti i supereroi. Questa reazione emozionale costituisce un legame di cui Nekron si serve per inviare loro degli anelli neri. Tutti i supereroi che in passato sono morti e poi tornati (e quindi Wonder Woman, Superman, Superboy, Freccia Verde, Donna Troy e Bart Allen) si trasformano cos\u00ec anche loro in Lanterne Nere.\nBench\u00e9 spetterebbe loro lo stesso destino, Hal Jordan e Barry Allen riescono a scampare, in quanto Flash trascina Hal in una corsa cos\u00ec veloce da far interrompere la connessione tra loro e gli anelli neri che li reclamano. Affrontare Lanterne Nere cos\u00ec potenti come quelle di Superman e Wonder Woman diventa una missione impossibile, e in pi\u00f9 sembra che i leader dei vari corpi di Lanterne non abbiano realmente il potere di generare la Luce Bianca. Per raddoppiare le possibilit\u00e0 di sopravvivere in attesa dei rinforzi da tutti i settori dell'universo, Ganthet duplica gli anelli dei leader presenti, anelli che vanno subito alla ricerca di un sostituto sulla Terra creando un nuovo gruppo di signori dello spettro emozionale. L'anello verde della forza di Volont\u00e0 viene indossato da Ganthet stesso, quello giallo della Paura da Spaventapasseri, quello rosso dell'Ira da Mera, quello viola dell'Amore, sorprendentemente, da Wonder Woman (che si libera cos\u00ec del giogo dell'anello nero), quello blu della Speranza da Barry Allen, quello Arancione dell'Avidit\u00e0 da Lex Luthor e quello Indaco della compassione da Ray Palmer/Atom.\nGrazie a questo espediente, il gruppo riesce a respingere temporaneamente le nuove Lanterne Nere, ma combatterle senza ucciderle si rivela un compito decisamente arduo. Inoltre il nuovo potere della luce arancione fa impazzire Luthor che inizia a cercare di derubare i suoi compagni dei loro anelli. Nel frattempo i rinforzi stanno per arrivare: John Stewart continua ad essere braccato dai miliardi di morti del pianeta Xanshi, finch\u00e9 qualcuno non gli viene in soccorso. Guy Gardner, Kyle Rayner e tutti i membri di tutti i Corpi di Lanterne dell'universo convergono su di lui ingaggiando una titanica battaglia contro le Lanterne Nere di Xanshi (in un rapporto di 1000 a 1). Sulla Terra, Nekron approfitta della confusione degli scontri per attuare il suo piano: prende uno dei Guardiani e lo uccide estrapolandone le viscere, le quali risplendono della luce di tutti i colori dello spettro emozionale, dimostrando che i Guardiani dell'Universo hanno ripudiato le emozioni seppellendole e cristallizzandole nel loro organismo. Questo d\u00e0 a Nekron dei cristalli puri di energia emozionale che sprigionano abbastanza potere da rivelare il grande segreto dei Guardiani. Dal cuore della Terra fuoriesce una creatura di luce bianca: \u00e8 l'Entit\u00e0, lo spirito vivente della luce bianca della Creazione (cos\u00ec come Parallax lo \u00e8 per il giallo della Paura o Ion per il verde della Volont\u00e0), l'unica in grado di opporsi all'oscurit\u00e0 della Morte. I Guardiani hanno sempre legittimato il loro potere in quanto prime creature senzienti dell'universo originarie del pianeta Oa, il primo su cui la luce della vita ha fatto nascere degli esseri, ma era una menzogna: la vita \u00e8 iniziata sulla Terra. I Guardiani hanno preso arbitrariamente il potere ed hanno cercato di proteggere l'Entit\u00e0 e la sua luce dall'oscurit\u00e0 e dalle altre forme di vita nascondendola sul pianeta Terra (cos\u00ec come avevano cercato di occultare le altre luci dello spettro emozionale). Per questo hanno sempre evitato che esistessero delle Lanterne Verdi terrestri: per evitare che l'attenzione dei predatori dell'universo fosse attratta da questo pianeta. Nekron sferra il suo attacco e con la sua falce trafigge l'Entit\u00e0, ferendola in modo grave: se essa dovesse morire tutto sarebbe perduto, e pertanto, qualcuno deve offrire il proprio corpo come ospite per la sua essenza prima che sia troppo tardi. Hal Jordan si fa avanti, ma Sinestro lo blocca, furioso in quanto i Guardiani hanno mentito e cos\u00ec facendo hanno schiavizzato le Lanterne, condotto alla follia il suo amico Abin Sur, distrutto l'amore tra lui e Arin Sur e portato lui stesso all'esilio. Ora Sinestro vuole portare una volta per tutte l'ordine nell'universo e distruggere la falsa autorit\u00e0 dei Guardiani, e cos\u00ec si fonde con l'Entit\u00e0 diventando la prima Lanterna Bianca.\nPieno di furia e potere, Sinestro si scaglia contro Nekron e lo distrugge, ma egli si rigenera, e dimostra che a nulla serve attaccarlo: Nekron \u00e8 l'essenza stessa della morte e si rigenera continuamente, riuscendo sempre ad attaccare il suo avversario. In pi\u00f9 sembra che la luce bianca della Vita faccia di tutto per abbandonare il suo corpo ospite. Nel frattempo ha luogo lo scontro finale: i vari Corpi di Lanterne hanno finalmente raggiunto la Terra ed insieme ai suoi ultimi eroi ingaggiano una lotta senza quartiere contro le Lanterne Nere e gli eroi controllati dagli anelli neri. In questo caos, Boston Brand alias Deadman (un eroe spettro proveniente dalla morte) rivela l'unico modo di sconfiggere Nekron. Proveniente da un universo di morte antitetico a quello della vita, ha avuto bisogno di un portale sul nostro mondo, un veicolo: Mano Nera. Se il cuore di Mano Nera riprender\u00e0 a battere, Nekron e tutto il suo potere saranno distrutti.\nNekron riesce intanto a scindere Sinestro dall'Entit\u00e0, ma Hal Jordan si fa avanti, e viene fuori che ha trovato il punto debole del suo nemico: egli ha effettivamente consentito agli eroi della Terra di risorgere creando con essi un legame ed un debito, ma li ha messi cos\u00ec in condizione di scegliere tra la morte e la vita, e loro hanno scelto sempre la vita. Se c'\u00e8 una connessione tra tutti gli eroi \u00e8 con la vita, non con la morte. E in quanto eroe risorto e connesso con tutti gli altri eroi, Hal Jordan si fonde con l'Entit\u00e0, assorbendone pienamente il potere e tramutando tutti gli eroi risorti come lui in Lanterne Bianche. Con questo nuovo potere, Hal Jordan ha le capacit\u00e0 di un Dio e riporta in vita Mano Nera, riducendo Nekron a essere solo un mostro mortale. Con lo stesso potere viene riportato in vita l'Anti-Monitor che, imprigionato nella Batteria del potere delle Lanterne Nere, dava loro il potere. Questa creatura si dissolve nell'universo di antimateria da cui proviene, lasciando il suo aguzzino Nekron senza pi\u00f9 poteri. Privo di tutto, senza il suo corpo di risorti, senza la sua energia, senza la sua immortalit\u00e0, ormai incapace di opporsi alla sconfitta, Nekron viene spazzato via dall'attacco congiunto di tutti i corpi di lanterne. L'esplosione di luce bianca che ne scaturisce si estende per tutta la Terra. In preda allo stupore, gli eroi vittoriosi assistono alla resurrezione di molti dei loro compagni morti da anni.\nEpilogo.\nLa resurrezione di tanti supereroi porta gioia, ma anche sgomento fra i presenti, perch\u00e9 non si capisce come mai siano tornati in vita solo alcuni di loro. Quel che \u00e8 certo \u00e8 che, con la distruzione di Nekron, nessun eroe potr\u00e0 pi\u00f9 tornare in vita: d'ora in poi la morte torner\u00e0 ad essere la fine. Nel rivedere il suo amato Aquaman risorto, Mera abbandona l'ira che la muoveva e l'anello rosso si distacca da lei arrestandone il cuore. Carol Ferris col potere zaffiro dell'amore interviene rianimandola e restituendola ad una vita accanto al suo sposo. Anche Hawkman ed Hawkgirl si ritrovano, ora liberi dalla maledizione che ne impediva l'amore. L'unico distrutto \u00e8 proprio Deadman, ormai ritornato a essere Boston Brand, un semplice acrobata senza poteri. Per\u00f2, se molti eroi come Martian Manhunter sono tornati in vita, lo sono anche molti criminali come Maxwell Lord. Finita la battaglia, i veri Corpi di Lanterne si disgregano ognuno per seguire i propri scopi. Larfleeze pretende l'adempimento della promessa fattagli dalla Guardiana Sayd che ora dovr\u00e0 diventare sua schiava. Ganthet cerca di dissuaderla, ma lei vuole andare fino in fondo, forse nella speranza di redimere la creatura. La Trib\u00f9 indaco torna invece sul suo mondo originario e porta con s\u00e9 Mano Nera ridotto ad un prigioniero senza intelletto n\u00e9 volont\u00e0. La Notte pi\u00f9 profonda si \u00e8 conclusa.\nSulla Terra, tempo dopo, viene scoperto un cratere al cui interno vi \u00e8 un oggetto misterioso: \u00e8 una lanterna del potere bianca.\nSequel.\nLa DC annunci\u00f2 che agli inizi di gennaio dopo la conclusione della serie, avrebbe lanciato \"Brightest Day\" (tradotto in italiano \"Nel giorno pi\u00f9 splendente\"), un fumetto quattordicinale di 26 numeri scritto da Geoff Johns e Peter Tomasi, che \u00e8 stato pubblicato anche in italiano a partire dai primi mesi del 2011 da Planeta DeAgostini.\nQuesta serie approfondir\u00e0 le conseguenze che \"La notte pi\u00f9 profonda\" ha avuto sull'Universo DC e risponder\u00e0 ad alcune domande aperte dal finale del \"crossover\", come la ragione per cui solo alcuni personaggi del DC Universe sono stati resuscitati e che vita potranno condurre i risorti."}
{"id": "2596205", "revid": "729019", "url": "https://it.wikipedia.org/wiki?curid=2596205", "title": "Banca centrale del Manciuku\u00f2", "text": "La Banca centrale del Manciuku\u00f2 (in cinese \"\u6eff\u6d32\u4e2d\u592e\u9280\u884c\" e traslitterato \"Mansh\u016b Ch\u016b\u014d Gink\u014d\") era la banca centrale dello Stato del Manciuku\u00f2, aveva 140 filiali tra cui alcune in Cina (quella fantoccio occupata dai giapponesi) e Giappone. Venne creata con apposito atto legislativo l'11 giugno 1932 ad Hsinking. Era una societ\u00e0 per azioni con un capitale di 30.000.000 yuan, nella quale il governo doveva detenere un minimo del 25% delle azioni che poteva fare salire in qualsiasi momento sino ad un massimo del 50%. La banca ha ufficialmente aperto i battenti il primo luglio 1932, come fusione delle quattro principali banche di emissione monetaria allora presenti in Manciuria ovvero la Banca delle tre provincie orientali, la Banca di Kirin, la Banca dell'Heilungkiang, e Banca della frontiera.\nLa banca centrale del Manciuku\u00f2 funzionava sia da banca centrale per lo Stato del Manciuku\u00f2 ma operava anche come normale banca finanziando attivit\u00e0 economiche. La banca tramite le sue partecipazioni azionarie era anche uno strumento di controllo giapponese sull'economia del Paese.\nAi sensi delle normative economiche che avevano portato alla sua fondazione la Banca centrale del Manciuku\u00f2 emetteva lo yuan del Manciuku\u00f2 che si basava sul classico sistema valutario cinese basato sull'argento, nel caso specifico 1 yuan del Manciuku\u00f2 equivaleva a 23,91 grammi di argento. Per statuto la banca doveva detenere nella propria sede centrale argento o oro o valuta pregiata pari al 30% della valuta emessa, oppure possedere depositi in oro e argento presso banche estere per lo stesso importo percentuale. Nonostante ci\u00f2 non era possibile il cambio della valuta in metallo pregiato come invece avveniva in altre banche centrali. La politica monetaria della Banca centrale Manch\u00f9 fall\u00ec a causa delle fluttuazioni che sub\u00ec l'argento nel corso degli anni trenta, lo yuan del Manciuku\u00f2 venne quindi ancorato allo Yen giapponese sino a raggiungerne la parit\u00e0. Alla fine del periodo di attivit\u00e0 della Banca centrale Mancch\u00f9 nel 1945 erano stati emessi 12\u00a0miliardi di yuan riscattati nel 1948 dalla Banca Pei Tung"}
{"id": "2596208", "revid": "729019", "url": "https://it.wikipedia.org/wiki?curid=2596208", "title": "Cleodoro", "text": "Nella mitologia greca, Cleodoro \u00e8 un combattente acheo al tempo della guerra di Troia, figlio di Lerno e di Anfiale. \u00c8 citato tra le vittime del conflitto nel libro X della \"Posthomerica\" poema di Quinto Smirneo.\nIl mito.\nOrigini.\nCleodoro \u00e8 descritto come uomo dal temperamento mansueto, frutto dell'unione di Lerno e della moglie Anfiale. Sin dalla nascita, avvenuta sull'isola di Rodi, in cui Cleodoro stabilmente risiedeva, il Destino gli aveva riservato una tragica sorte in terra straniera.\nMorte.\nAllo scoppio della guerra di Troia, Cleodoro vi partecip\u00f2, arruolandosi nel possente esercito che Tlepolemo, re di Rodi, condusse a Troia allo scopo di ottenere la liberazione di Elena. Nei combattimenti finali, avvenuti nel decimo anno del conflitto, il guerriero si scontr\u00f2 con Polidamante che con un colpo di lancia mozz\u00f2 i lacci che gli sostenevano lo scudo, adattato solidamante al busto come protezione. Privato cos\u00ec dell'unico strumento di difesa, Cleodoro fugg\u00ec nelle file achee per evitare il colpo di grazia che l'aggressore avrebbe immancabilmente vibrato; ci\u00f2 nonostante, spinto da un estremo atto di coraggio, egli avanz\u00f2 nuovamente attaccando i nemici con la sola lancia.\nNel pieno del combattimento, Cleodoro venne colpito a morte da un dardo scagliato erroneamente da Paride, poich\u00e9 indirizzato a Filottete. La freccia trapass\u00f2 la mammella del guerriero, traforandone la carne fino ad uscire dalla spalla stessa. Filottete, adirato alla vista della sua morte, reag\u00ec scagliando su Paride feroci insulti."}
{"id": "2596224", "revid": "287204", "url": "https://it.wikipedia.org/wiki?curid=2596224", "title": "Hallstahammar", "text": "Hallstahammar \u00e8 una localit\u00e0 della Svezia capoluogo dell'omonimo comune, conta 10.300 abitanti e si trova nella contea di V\u00e4stmanland.\nStoria.\nRe Gustavo I di Svezia costru\u00ec il Castello di Str\u00f6msholm, che ospita oggi un interessante museo, lungo le sponde del lago M\u00e4laren intorno al 1558 mentre il suo attuale aspetto risale al 1680.\nLe prime tracce della citt\u00e0 risalgono al 1628 quando fu costruita la prima fucina non lontano dal castello; mentre il Canale di Str\u00f6msholm, che miglior\u00f2 sensibilmente il trasporto delle merci, risale al 1795. La citt\u00e0 divenne, grazie al vicino canale, presto un importante centro per il trasporto e il commercio e nel 1930 fu ridisegnata come una tipica citt\u00e0 industriale svedese, con stretti legami con l'industria meccanica. Dal 1970 in poi, tuttavia, l'industria ha progressivamente perso il suo peso nell'economia cittadina.\nLa citt\u00e0 \u00e8 situata vicino al piccolo fiume di Kolb\u00e4cks\u00e5n lungo le cui rive si insediarono le numerose industrie del territorio.\nLe locali linee di autobus sono completamente gratuite, portando avanti una delle poche sperimentazioni in tal senso in tutta la Svezia."}
{"id": "2596225", "revid": "27124499", "url": "https://it.wikipedia.org/wiki?curid=2596225", "title": "Harlem River", "text": ""}
{"id": "2596230", "revid": "767487", "url": "https://it.wikipedia.org/wiki?curid=2596230", "title": "Fundo de quintal", "text": "Il Fundo de Quintal - \u00e8 un gruppo di samba e pagode fondato alla fine degli anni '70.\nFormato partendo dal Blocco Carnevalesco Cacique de Ramos, di Rio de Janeiro, il gruppo \u00e8 diventato un punto di riferimento dello stile musicale pagode.\nComposto principalmente da sambisti della Scuola di Samba Imperatriz Leopoldinense, il Fundo de Quintal si caratterizza per l'uso di strumenti (finora poco diffusi nelle \"rodas de samba\") come il banjo, o il tam-tam, o come il repique de m\u00e3o e il repique de anel.-\nIl gruppo, che ebbe Beth Carvalho come madrina, incise vari album, alcuni dei quali Disco d'Oro e di Platino. Alcuni del maggiori successi sono \"A Batucada Dos Nossos Tant\u00e3s\", \"E Eu N\u00e3o Fui Convidado\", \"Boca sem Dente\", \"\u00d4, Irene\", \"O Show Tem Que Continuar\", \"Do Fundo do Nosso Quintal\", \"S\u00f3 pra Contrariar\", \"Miudinho\", \"Bebeto Loteria\", \"N\u00e3o Vai na Conversa Dela\", \"Vai L\u00e1 Vai L\u00e1\", \"Parab\u00e9ns pra Voc\u00ea\", \"Andei, Andei\", \"Malandro Sou Eu\", \"T\u00f4 Que T\u00f4\", tra gli altri.\nComponenti.\nComponenti precedenti.\nIl gruppo era composto inizialmente da Almir Guineto, Bira Presidente, Jorge Arag\u00e3o, Neoci, Sereno, Sombrina e Ubirany (morto nel 2020 per complicazioni da Covid-19). Pi\u00f9 tardi si aggiunsero al gruppo Arlindo Cruz e Walter Sete Cordas.\nComponenti attuali.\nAttualmente il gruppo \u00e8 composto da Ademir Batera, Cleber Augusto, M\u00e1rio S\u00e9rgio, Ronaldinho do Banjo, Sereno, Bira Presidente.\nStoria.\nPrimi anni: Cacique de Ramos.\nI Fundo de Quintal nascono alla fine degli anni '70 all'interno del \"Blocco Carnevalesco\" Cacique de Ramos, nel quartiere \"Ramos\" nel sobborgo della \"Zona Nord della Regione di Leopoldina, nella citt\u00e0 di Rio de Janeiro.\"\nLa prima formazione della serie di Samba era composta da \"Almir Guineto\", \"Bira Presidente\", \"Jorge Arag\u00e3o\", \"Noeci\", \"Sereno\", \"Sombrinha\" e \"Ubirany\". I componenti si riunivano tutti i gioved\u00ec per suonare canzoni che iniziarono a attrarre l'attenzione di gente importante nel mondo del Samba. Il gruppo suonava musica di sambista famosi e composizioni proprie, con innovazione nel modo di parlare del quotidiano e sempre con ritmi diversi, con l'utilizzo di strumenti non comuni per quel genere di musica, come il banjo, cavaquinho (creato da Guineto), il tamburo \"tant\u00e0\" (creato da Sereno), il \"requipe-de-m\u00e3o\" e il \"requipe de anel\". Cos\u00ec furono considerato i creatori di uno stile di musica che pi\u00f9 tardi influenz\u00f2 praticamente tutti i gruppi di \"Pagode\", stile musicale derivato dal samba che emerse in quell'epoca.\nNel 1978, Beth Carvalho invit\u00f2 i componenti del gruppo per partecipare al suo disco \"P\u00e9 no Ch\u00e3o\", prodotto da \"Rildo Hora\",che pi\u00f9 tardi produsse vari lavori dei Fundo de Quintal. Nel 1980, la casa discografica RGE pubblico il primo disco del gruppo, \"Samba \u00e9 No Fundo de Quintal\", lavoro che fu ben accettato dalla critica musicale dell'epoca.\nPrimi avvicendamenti.\nNel 1981 Almir Guineto, Jorge Arag\u00e3o e Neoci lasciarono il gruppo per seguire la carriera da solisti, Lascio il gruppo anche Neocy. Nel frattempo il gruppo duadagno 2 nuovi componenti: Arlindo Cruz e Walter Sete Cordas. Nello stesso anno fu pubblicato il secondo album \"Samba \u00e9 No Fundo de Quintal - Volume 2\", che ebbe successo grazie a canzoni come \"Bebeto Loteria\" (di Gelcy do Cavaco e Pedrinho da Flor), \"Voc\u00ea Quer Voltar\" (Pedrinho da Flor e Gelcy do Cavaco), \"Sou Flamengo, Cacique e Mangueira\" (Luiz Carlos), \"Prazer da Serrinha\" (H\u00e9lio dos Santos e Rubens da Silva), \"Z\u00e9 da Ral\u00e9\" (Almir Baixinho e Diogo) e \"Gama\u00e7\u00e3o Danada\" (Almir e Neguinho da Beija-Flor).\n\"Nos Pagodes da Vida\" fu il terzo album messo in commercio, nel quale si distinsero i successi \"Caciqueando\" (Noca da Portela), \"Encrespou o mar, Clementina\" (Walmir Lima e Roque Ferreira), \"Enredo do meu samba\" (Dona Ivone Lara e Jorge Arag\u00e3o) e \"Te gosto\" (Mauro Diniz e Adilson Victor). L'anno seguente, fu lanciato l'LP \"Seja Sambista Tamb\u00e9m\", che ebbe come grande successo \"Castelo e Cera\" (de Arlindo Cruz e Zeca Pagodinho). Altri brani notevoli furono \"Cabe\u00e7a Fria\" (Sereno), \"Cantei pra distrair\" (Tio H\u00e9lio), \"Toda minha verdade\" (Wilson Moreira) e \"Canto maior\" (Arlindo Cruz, Sombrinha e Ded\u00e9 da Portela).\nNel 1985, pubblicarono \"Divina Luz\", quinto album del gruppo, nel quale fu incluso \"Minha alegria\" (Luiz Grande), \"Chega de padecer\" (Mijinha), \"Parab\u00e9ns pra voc\u00ea\" (Mauro Diniz, Sereno e Ratinho) e il successo \"Eu n\u00e3o fui convidado\" (Z\u00e9 Luiz e Nei Lopes).\nDue anni dopo, fu pubblicato l'album \"Do Fundo do Nosso Quintal\", con la partecipazione speciale di Beth Carvalho, nella canzone \"Pra Que Viver Assim\" (Sombrinha e Adilson Victor), e Martinho da Vila, nella canzone \"Mama Lala\" (cantiga popular de Angola) e \"Clube Mar\u00edtimo Africano\" (degli angolani Felipe Mukenga e Felipe Zau).\nMaggiori successi e primo LP dal vivo.\nAbbastanza conosciuti nel mercato musicale, il gruppo ottiene maggior successo con l'album \"Ciranda do Povo\", del 1989, con le canzoni: \"Miudinho, Meu Bem, Miudinho\" (Franco e Arlindo Cruz), \"N\u00e3o valeu\" (Franco, Arlindo Cruz e Marquinhos PQD), \"Cora\u00e7\u00e3o andorinha\" (Beto Sem Bra\u00e7o e Luiz Carlos da Vila) e \"Folha de zinco\" (Jurandir da Mangueira e Ratinho).\nL'anno successivo pubblicarono \"Ao Vivo\", primo lavoro registrato in concerto. Nel 1991 il gruppo pubblic\u00f2 l'album \"\u00c9 A\u00ed Que Quebra A Rocha do Fundo de Quintal\", che ebbe successo con le canzoni \"Pagodeando\" (Sereno e Noca da Portela), \"Quantos Morros J\u00e1 Subi\" (Arlindo Cruz e M\u00e1rio Sergio e Pedrinho da Flor) e \"Aquela Dama\" (Arlindo Cruz e Jorge David e Acyr Marques). Con la pubblicazione dell'LP \"A Batucada dos Nossos Tant\u00e3s\" nel 1993, il gruppo ottenne il successo con la canzone che d\u00e0 il titolo all'album (Adilson Gavi\u00e3o, Sereno e Robson Guimar\u00e3es), \"Um Lindo Sonho\" (Arlindo Cruz e M\u00e1rio Sergio) e \"Coisas Do Passado\" (Cleber Augusto e Djalma Falc\u00e3o).\nL'anno dopo, pubblicarono \"Carta Musicada\" che ebbe come successi \"Vai L\u00e1 Vai L\u00e1\" (Mois\u00e9s Santiago, Alexandre Silva e Andr\u00e9 Rocha), \"O N\u00f3 Da Gravata\"(M\u00e1rcia Martins e Carlos Colla) e \"Nos Quintais Do Mundo\" (Luizinho e M\u00e1rio Sergio).\nRetrospettiva.\nNell'album \"Palco Iluminado\", del 1995, il gruppo fece un disco in retrospettiva sulla loro carriera con alcuni dei loro successi e qualche inedito come \"Juras\" (Noca da Portela, Darcy de Paulo e Toninho Nascimento), \"Mistura de pele\" (Sereno), \"Amor dos deuses\" (Ronaldinho do Banjo e M\u00e1rio S\u00e9rgio), \"Por todos os santos\" (N\u00e9lson Rufino e Carlinhos Santana) e un brano che d\u00e0 il nome all'album, (Cl\u00e9ber Augusto e Djalma Falc\u00e3o).\nL'anno dopo fu pubblicato l'album \"Ondas Do Partido\", con un accento sui brani \"Vem Sambar, Vem Sambar\", \"Felicidade Pede Bis\" e \"Testemunhas Do Amor\". Il 1997 \u00e8 la volta dell'album \"Livre Pra Sonhar\" e, l'anno dopo, \"Fundo de Quintal e Convidados\", con brani di rilievo come \"Nem L\u00e1 Nem Ca\", \"Merece Respeito\" e \"Amor Dos Deuses\". Nel 1999 fu la volta dell'album \"Chega Pra Sambar\".\nNel 2000 la casa discografica BMG lanci\u00f2 l'album dal vivo \"Simplicidade\", nel quale il gruppo interpret\u00f2 alcuni dei suoi successi. Nello stesso anno la casa discografica RGE mette sul mercato in Compact disc tutti gli album precedentemente pubblicati in vinile. (LP). Nel 2001 la BMG e con la produzione di Rildo Hora, il gruppo pubblica il disco \"Papo de Samba\", il 21\u00ba della loro carriera. In quest'album furono inclusi brani dei partecipanti del gruppo, come \"Numa Casa V\u00e9ia\" (M\u00e1rio S\u00e9rghio, Sereno e Ronaldinho do Banjo), cos\u00ec come altri compositori importanti, \"Peregrina\u00e7\u00e3o\" (Monarco e Mauro Diniz).\nNel 2002, il gruppo registro dal vivo nel \"Blocco Carnevalesco\" \"Cacique de Ramos\" l'album \"Fundo de Quintal - Cacique de Ramos\" che ebbe molte partecipazioni speciali, tra cui alcuni ex-componenti del gruppo, Almir Guineto, Sombrinha, Arlindo Cruz e Jorge Arag\u00e3o, in pi\u00f9 i sambisti e amici Zeca Pagodinho e Beth Carvalho. Nello stesso anno i Fundo de Quintal parteciparono alla registrazione del CD/DVD \"Jorge Arag\u00e3o Ao Vivo Convida\".\nAnni recenti.\nNel 2003, assieme a Beth Carvalho, Zeca Pagodinho e Dudu Nobre i Fundo de Quintal furono una delle attrazioni speciali del \"Festival Fabbrica di Samba\" (Festival F\u00e1brica do Samba) presentato nel \"Maracan\u00e3zinho\" a Rio de Janeiro. Ancora in quell'anno fu pubblicato l'album \"Festa pra comunidade\" e il chitarrista Cleber Augusto lasci\u00f2 il gruppo per seguire la carriera di solista.\nLa nuova formazione dei Fundo de Quintal \u00e8 composta da Ademir Batera (batteria), M\u00e1rio S\u00e9rghio (cavaquinho e voce), Ronaldinho (cavaquinho e banjo), Sereno (voce e tan-tan), Bira Presidente (Pandeiro e voce) e Ubirany (voce, repique e caizinha)."}
{"id": "2596234", "revid": "165193", "url": "https://it.wikipedia.org/wiki?curid=2596234", "title": "Fundo do quintal", "text": ""}
{"id": "2596235", "revid": "1226", "url": "https://it.wikipedia.org/wiki?curid=2596235", "title": "Vicetia", "text": ""}
{"id": "2596237", "revid": "729019", "url": "https://it.wikipedia.org/wiki?curid=2596237", "title": "Luisa Amalia di Brunswick-Wolfenb\u00fcttel", "text": "Ella era figlia di Ferdinando Alberto II, principe di Brunswick-Wolfenb\u00fcttel-Bevern (1680 \u2013 1735) e di sua moglie, Antonietta Amalia di Brunswick-Wolfenb\u00fcttel (1696 \u2013 1762).\nBiografia.\nLa corte del padre era assai modesta per le usanze di quei tempi, tuttavia Luisa Amalia trascorse una felice infanzia nel castello di Salzdahlum. La sorella Elisabetta Cristina spos\u00f2 nel 1733 il principe ereditario Federico, destinato a divenire poi Federico II di Prussia, detto \"il Grande\", mentre lei ne spos\u00f2 nel 1742 il fratello Augusto Guglielmo (1722 \u2013 1758).\nCon questo doppio matrimonio il re soldato Federico Guglielmo I (1688 \u2013 1740) aveva cercato di provare la sua fedelt\u00e0 alla casa degli Asburgo di Vienna. Dato che Federico II di Prussia non ebbe figli, il marito era successore designato del re, cosa che la rese principessa della corona di Prussia.\nCome tale la coppia dal 1744 assunse il titolo, rispettivamente, di principessa e principe di Prussia.\nIl 25 settembre 1744 venne al mondo il primo figlio di Luisa Amalia, Federico Guglielmo, che fu dichiarato principe ereditario e che gi\u00e0 a tre anni di et\u00e0 fu separato dai genitori per essere preparato, presso la corte di Federico II a Berlino, allo status di re, dopo che fossero deceduti lo zio ed il padre. Lo sposo di Luisa Amalia era un uomo di carattere buono ma debole, il che lo aveva reso un buon marito, ma un cattivo soldato. Egli combatt\u00e9 con il fratello con il grado di generale nella prima e nella seconda guerra di Slesia ma nella battaglia di Kol\u00edn del 18 giugno 1757 sub\u00ec una cocente sconfitta. Il fratello re lo umili\u00f2 per questo cos\u00ec duramente che egli si depresse per la vergogna e ne mor\u00ec il 12 giugno 1758.\nLuisa Amalia visse da allora sola, con la sua servit\u00f9, nel castello di Oranienburg fino alla sua morte, avvenuta a Berlino. Il figlio Federico Guglielmo, dopo la morte di Federico il Grande, avvenuta nel 1786, sal\u00ec al trono di Prussia con il nome di Federico Guglielmo II, cosa che non videro n\u00e9 il padre n\u00e9 la madre.\nDiscendenti.\nAugusto Guglielmo e Luisa Amalia ebbero quattro figli:"}
{"id": "2596250", "revid": "337866", "url": "https://it.wikipedia.org/wiki?curid=2596250", "title": "Serie A FIAF 2001", "text": ""}
{"id": "2596251", "revid": "729019", "url": "https://it.wikipedia.org/wiki?curid=2596251", "title": "Santa Cruz (Rio de Janeiro)", "text": "Santa Cruz \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nSanta Cruz fu istituito come \"bairro\" a s\u00e9 stante il 23 luglio 1981 come parte della omonima Regione Amministrativa XIX del municipio di Rio de Janeiro."}
{"id": "2596253", "revid": "647919", "url": "https://it.wikipedia.org/wiki?curid=2596253", "title": "Luisa Amalia di Brunswick-L\u00fcneburg", "text": ""}
{"id": "2596254", "revid": "337866", "url": "https://it.wikipedia.org/wiki?curid=2596254", "title": "Serie A FIAF 2002", "text": ""}
{"id": "2596256", "revid": "8660", "url": "https://it.wikipedia.org/wiki?curid=2596256", "title": "Serie A FIAF 2003", "text": ""}
{"id": "2596257", "revid": "110157", "url": "https://it.wikipedia.org/wiki?curid=2596257", "title": "G22", "text": "Il Gruppo dei 22 o 'Willard Group' fu annunciato dai leader dell'APEC nel 1997. \nL'intenzione era preparare un certo numero di incontri tra i ministri delle finanze e i governatori delle banche centrali per fare proposte di riforma del sistema finanziario globale. Il Gruppo dei 22 comprendeva membri del G8 e di altri 14 Stati. Essi si incontrarono per la prima volta nel 1998 a Washington, D.C. per valutare la stabilit\u00e0 del sistema finanziario internazionale e dei principali mercati. Il G22 fu sostituito prima dal Gruppo dei 33 (G-33) nel 1999 e dopo dal Gruppo dei 20 (G-20).\nMembri.\nStati membri del G8:\nGli altri 14 Stati:"}
{"id": "2596258", "revid": "1226", "url": "https://it.wikipedia.org/wiki?curid=2596258", "title": "Xenolinguistica", "text": ""}
{"id": "2596261", "revid": "287204", "url": "https://it.wikipedia.org/wiki?curid=2596261", "title": "Svein di Norvegia", "text": "Biografia.\nNel 1029, H\u00e5kon Eiriksson, vassallo di re Canuto in Norvegia, venne dato per disperso in mare e Olav Haraldsson, il re di Norvegia deposto da Canuto, tent\u00f2 di recuperare il suo regno, ma venne sconfitto ed ucciso nella battaglia di Stiklestad.\nCanuto invi\u00f2 quindi il figlio Svein e la moglie \u00c6lfgifu in Norvegia, dove essa govern\u00f2 in qualit\u00e0 di reggente del quattordicenne Svein. Questa situazione provoc\u00f2 numerose proteste tra i norvegesi pi\u00f9 eminenti, che avrebbero preferito prendere personalmente il posto dei Conti di Lade (\"Ladejarls\"), la dinastia che aveva funto da reggente della corona durante i recenti anni di dominazione straniera. Alcuni nobili come Einar Tambarskjelve e Kalf Arnason, erano in particolare contrari in quanto affermavano che Canuto aveva promesso loro il potere.\nGli anni 1030 furono un periodo particolarmente difficile nella storia europea: la politica danese in Norvegia cambi\u00f2, crebbero il coinvolgimento reale e la regolamentazione in numerose aree. Secondo le saghe tramandate fino ad oggi, la tassazione imposta da \u00c6lfgifu e Svein e le nuove leggi emanate contribuirono ad accrescere il risentimento verso di essi.\nSnorri Sturluson scrive che:\nQuesta situazione cre\u00f2 le condizioni per il formarsi di una base di resistenza popolare contro il nuovo regime che aveva le stesse caratteristiche del sommovimento che, in precedenza, Sant'Olav aveva domato.\nNel 1033 ci fu una battaglia a Soknasund, nel Ryfylke. Tryggve Olavsson giunse con un esercito dall'Inghilterra: egli affermava di essere il figlio di Olav Tryggvason, re di Norvegia e quindi reclamava il regno per s\u00e9 stesso. Svein e la sua armata, probabilmente composta delle truppe scelte danesi, si scontrarono con il pretendente e vinsero la schermaglia, durante la quale Tryggve venne ucciso.\nPi\u00f9 tardi, durante lo stesso inverno, Kalf Arnason ed Einar Tambarskjelve decisero di recarsi a Gardarike per incontrarsi con Magnus, figlio di Olav Haraldsson, e portarlo con loro in Norvegia. il popolo si schier\u00f2 dalla parte di Magnus e contro i danesi; Svein dovette fuggire in Danimarca, dove mor\u00ec poco tempo dopo.\nDa quel momento i Re di Danimarca dovettero abbandonare le proprie pretese sul trono di Norvegia, e fu solo molti secoli pi\u00f9 tardi che i danesi riuscirono a reimporsi in Norvegia.\nSvein in Shakespeare.\nSvein \u00e8 un importante personaggio dello sfondo storico del primo atto del \"Macbeth\" di Shakespeare, in cui \u00e8 chiamato Sweno:"}
{"id": "2596266", "revid": "767487", "url": "https://it.wikipedia.org/wiki?curid=2596266", "title": "Keith Newton", "text": "Carriera.\nClub.\nHa disputato oltre 300 partite di campionato fra il 1960 ed il 1969 con la maglia del .\nPassa all'Everton nel 1969, vincendo la Premier League nel 1970 e rimanendovi poi un'altra stagione: nella seconda squadra di Liverpool disput\u00f2 in tutto 58 incontri con una rete.\nNel 1971 viene ceduto al Burnley, squadra dove rimane fino al 1978, quando conclude la propria carriera.\nNazionale.\nHa debuttato nella Nazionale maggiore inglese nel 1966.\nHa fatto parte della spedizione agli Europei del 1968, dove gli inglesi arrivarono terzi, e poi ai Mondiali messicani del 1970 dove scese in campo in tre incontri.\nHa collezionato complessivamente 27 presenze.\nDopo il ritiro.\n\u00c8 morto, dopo aver lottato per anni contro il cancro, a 56 anni."}
{"id": "2596267", "revid": "767487", "url": "https://it.wikipedia.org/wiki?curid=2596267", "title": "Jackie Robinson (musicista)", "text": "Dal 1967 \u00e8 membro del gruppo reggae The Pioneers, durante la sua carriera ha pubblicato anche album da solista usando il suo nome reale oppure il suo pseudonimo."}
{"id": "2596268", "revid": "729019", "url": "https://it.wikipedia.org/wiki?curid=2596268", "title": "Trnavsk\u00e9 automobilov\u00e9 z\u00e1vody", "text": "La Trnavsk\u00e9 automobilov\u00e9 z\u00e1vody (slovacco per \"Fabbrica di automobili di Trnava\") o TAZ \u00e8 stata una delle imprese produttrici di automobili uscite dal gruppo \u0160koda. Si \u00e8 sciolta nel 2008.\nStoria.\nLe origini della TAZ risalgono a una fabbrica metallurgica e di utensileria domestica fondata nel 1917 e impegnata, fra l'altro, nella realizzazione di lavatrici. La produzione automobilistica fu intrapresa nel 1964 per riallocazione produttiva parziale della Praga e della Tatra.\nNel 1973 furono trasferite a Trnava le prime produzioni di componenti per lo \u0160koda 1203, un furgoncino che dal 1968 veniva fabbricato nello stabilimento di Vrchlab\u00ed. L'intera produzione dello \u0160koda 1203 fu affidata a TAZ nel 1981 e continu\u00f2 fino al 1999. Dopo la dissoluzione della Cecoslovacchia l'automezzo fu ribattezzato \u0160koda TAZ 1203, infine semplicemente TAZ 1203."}
{"id": "2596271", "revid": "110157", "url": "https://it.wikipedia.org/wiki?curid=2596271", "title": "Here Comes That Weird Chill", "text": "Here Comes That Weird Chill \u00e8 un EP di Mark Lanegan, pubblicato nel 2003 come anticipazione dell'album Bubblegum."}
{"id": "2596288", "revid": "438678", "url": "https://it.wikipedia.org/wiki?curid=2596288", "title": "Esoteric", "text": ""}
{"id": "2596290", "revid": "1522738", "url": "https://it.wikipedia.org/wiki?curid=2596290", "title": "Calembel", "text": ""}
{"id": "2596293", "revid": "547034", "url": "https://it.wikipedia.org/wiki?curid=2596293", "title": "Mauro Severino", "text": "Biografia.\nEntra nel mondo del cinema come attore in piccole parti, per iniziare nel 1960 l'attivit\u00e0 di aiuto regista per Renato Pacini, Damiano Damiani, Fernando Cerchio e Nino Manfredi per approdare alla direzione di pellicole con il film \"Chi \u00e8 di scena\", per passare anche alla regia di lavori per la televisione, sia con documentari che con sceneggiati."}
{"id": "2596299", "revid": "37401", "url": "https://it.wikipedia.org/wiki?curid=2596299", "title": "Periodo di Uruk", "text": "Il periodo di Uruk (IV millennio a.C.) \u00e8 una fase culturale del Vicino Oriente antico, che prende il nome dalla citt\u00e0 di Uruk. La fase di Uruk \u00e8 preceduta dal periodo di Ubaid (con cui viene fatto tradizionalmente iniziare il calcolitico relativo all'area mesopotamica) e precede il periodo di Gemdet Nasr.\nQuesto periodo \u00e8 caratterizzato dall'emergere dell'urbanizzazione e precede la storia dei Sumeri propriamente detta. La scansione cronologica di Uruk \u00e8 individuata in base ai livelli dell'Eanna, il tempio di Uruk che successivamente, in epoca tardo-Uruk, sar\u00e0 ormai sviluppato in un vasto complesso. Quindi, alla fase Ubaid appartengono i livelli 18-15 di Uruk, mentre quelli dal 14 al 6 appartengono alla fase antico-Uruk.\nLa fase antica di Uruk al nord viene spesso denominata ancora in base alla sequenza di Gawra.\nIl tardo periodo di Uruk (3400-3000 a.C.) \u00e8 caratterizzato dall'emergere della scrittura cuneiforme, che traduce in forma scritta la lingua sumerica. Uruk 3 corrisponde al periodo di Gemdet Nasr, intorno al 3000 a.C. Complessivamente, queste fasi tardo-Uruk e di Gemdet Nasr vengono dette anche \"fase proto-letterata\". A quest'ultima, segue poi la cosiddetta \"fase protodinastica\".\nCaratteristiche.\nLa cultura di Uruk segu\u00ec, per preminenza nella Bassa Mesopotamia, la precedente cultura di Ubaid. Il cambio della citt\u00e0 egemone non comport\u00f2 una rottura nell'evoluzione storica degli eventi perch\u00e9 il progresso tecnologico ed urbanistico prosegu\u00ec secondo le linee gi\u00e0 tracciate. La scansione nella periodizzazione \u00e8 evidenziata da un cambio di stile nella produzione ceramica, che con Uruk diviene lustrata, sia in grigio che in rosso. Si avvertono anche importanti passi verso una gestione centralizzata del potere. Mancano dati certi per ricostruire con precisione il ritmo di crescita degli insediamenti: \u00e8 possibile per\u00f2 seguire lo sviluppo delle tecnologie e dei complessi templari.\nSul piano demografico, il periodo di Uruk \u00e8 caratterizzato da una tendenza allo svuotamento delle campagne per lo spostamento progressivo della popolazione all'interno dei centri urbani, come avviene per lo stesso insediamento di Uruk. Nella fase antica, corrispondente ai livelli 14-6 dell'Eanna (3800-3400 a.C. ca.), in un raggio di diversi chilometri scompaiono i villaggi e la popolazione si addensa nel sito principale (che in quel periodo copriva un'area di 70 ettari). Al nord, nella zona di Nippur-Adab, il processo di urbanizzazione fu meno intenso e determin\u00f2 la formazione di piccoli insediamenti sparsi piuttosto che di poche aree di grande concentrazione demografica. Nella fase tardo Uruk, corrispondente ai livelli 5-3 dell'Eanna (3400-3000 a.C. ca.) si assiste ad un processo inverso, con una crisi progressiva dell'urbanizzazione in tutta l'Alta Mesopotamia e le zone limitrofe, con un ripopolarsi dei villaggi, crisi che sar\u00e0 meno evidente nella zona di Uruk.\nIl lavoro.\nNella fase del tardo-Uruk il processo di urbanizzazione mostra alcune novit\u00e0. A fianco dell'originario nucleo templare cittadino comincia a svilupparsi un polo \"laico\" palatino. Prosegue la specializzazione artigianale, come testimoniano le numerose e dettagliate liste di professioni rinvenute negli archivi templari. Si nota anche una progressiva standardizzazione dei manufatti: la ceramica viene prodotta al tornio o anche a stampo; anche la metallurgia adotta la tecnica a stampo; la tessitura passa dal contesto domestico a quello dei laboratori templari, che impiegano fondamentalmente mano d'opera composta di donne e di minori.\nUn'importante conseguenza del processo di urbanizzazione consiste nella trasformazione dei rapporti sociali tipici della cultura del villaggio basata sui rapporti famigliari ed il lavoro domestico. Si consolida progressivamente una stratificazione sociale che vede al suo apice la classe sacerdotale ed amministrativa poi quella degli artigiani specializzati dei laboratori (maestri e apprendisti) ed infine quella dei contadini (soggetti a tributi e corv\u00e9e). Il giovane apprendista cos\u00ec si trover\u00e0 pi\u00f9 legato al suo maestro che non al padre e sar\u00e0 attratto da nuovi stimoli, come la possibilit\u00e0 di carriera. Alla collocazione prestabilita e familiare dei ruoli nell'economia di villaggio viene sostituita l'affermazione personale. Conseguenza di questo processo sar\u00e0 anche l'emergere del concetto di propriet\u00e0 privata e personale che sostituir\u00e0 progressivamente quello di propriet\u00e0 familiare (tutti i membri della famiglia erano parimenti proprietari della terra che costituiva un bene quasi inalienabile). Ancora conseguenza di queste trasformazioni sar\u00e0 la ricerca del prestigio sociale, che distingue le diverse categorie in base alle loro specializzazioni lavorative. \"La societ\u00e0 di specialisti diventa automaticamente una societ\u00e0 stratificata in classi\".\nLe \"bevelled-rim bowls\".\nA partire dallo strato 12 di Uruk appaiono delle scodelle dette \"a bordo tagliato di sbieco\" (in inglese \"bevelled-rim bowls\", spesso abbreviato in BRB). Erano prodotte a stampo (quindi non con il tornio) in quantitativi molto grossi, tanto che \u00e8 diffusa la convinzione (Hans Nissen, Greg Johnson) che si trattasse di recipienti per le razioni di pasti \"di ambito extra-familiare\", da destinare agli \"operai\" occupati a realizzare le grosse costruzioni coordinate da un potere centrale (le organizzazioni templari, che si raccolgono attorno a centri di un culto destinato ormai a divinit\u00e0 personali, come sembra suggerire il fatto che nei singoli insediamenti compaiono diversi templi).\nFasi successive.\nSuccessivamente, con l'affermarsi della scrittura, comincia il periodo pi\u00f9 strettamente storico della storia sumera, con il periodo detto di Gemdet Nasr (3000 a.C. - 2900 a.C.) e poi il Periodo Protodinastico I (2900-2750 a.C.), che vede il progressivo affermarsi delle varie citt\u00e0-stato sumere."}
{"id": "2596303", "revid": "1305772", "url": "https://it.wikipedia.org/wiki?curid=2596303", "title": "Spontaneous Combustion", "text": "Spontaneous Combustion (combustione spontanea in lingua inglese) pu\u00f2 riferirsi a:"}
{"id": "2596304", "revid": "1522738", "url": "https://it.wikipedia.org/wiki?curid=2596304", "title": "Ethring", "text": ""}
{"id": "2596306", "revid": "767487", "url": "https://it.wikipedia.org/wiki?curid=2596306", "title": "Vergogna schifosi", "text": "Vergogna schifosi \u00e8 un film del 1969, diretto dal regista Mauro Severino.\nTrama.\nSei anni dopo aver commesso un omicidio, tre giovani milanesi Lea, Andrea e Vanni ricevono una foto compromettente accompagnata da una precisa richiesta di denaro. Nonostante cedano subito al ricatto, continuano a ricevere nuovi messaggi."}
{"id": "2596308", "revid": "1543377", "url": "https://it.wikipedia.org/wiki?curid=2596308", "title": "Federico Francesco di Brunswick-Wolfenb\u00fcttel", "text": "Biografia.\nEgli era figlio di Ferdinando Alberto II, principe di Brunswick-Wolfenb\u00fcttel-Bevern (1680 \u2013 1735) e della di lui consorte, Antonietta Amalia di Brunswick-Wolfenb\u00fcttel (1696 \u2013 1762).\nCome il fratello Alberto entr\u00f2 molto presto nell'esercito prussiano e si mise in luce durante la guerra dei sette anni. Cadde combattendo come maggior generale e comandante di un reggimento di fanteria nella battaglia di Hochkirch. La sua salma fu tumulata nel duomo di Braunschweig."}
{"id": "2596311", "revid": "287204", "url": "https://it.wikipedia.org/wiki?curid=2596311", "title": "Fendimetrazina", "text": "La fendimetrazina \u00e8 un farmaco stimolante con azione anoressizzante, vale a dire in grado di diminuire l'appetito agendo sui centri nervosi della fame, della classe chimica delle morfoline.\n\u00c8 conosciuta anche coi nomi commerciali di Bontril, Adipost, Anorex-SR, Appecon, Melfiat, Obezine, Phendiet, Plegine, Prelu-2, Statobex.\nFarmacologia.\nLa fendimetrazina agisce come un precursore della fenmetrazina: circa il 30% di ogni dose orale assunta \u00e8 metabolizzato in essa. La fendimetrazina pu\u00f2 essenzialmente essere pensata come una versione della fenmetrazina a lento rilascio e meno abusabile. La fenmetrazina (e perci\u00f2 anche la fendimetrazina) agisce come agente di rilascio della noradrenalina-dopamina (cosiddetti NDRA).\nLa sua struttura comprende ma non si esaurisce nella struttura della metanfetamina che \u00e8 un potente stimolante del sistema nervoso centrale. Alla struttura della metanfetamina \u00e8 aggiunto un gruppo \"N\"-metile che da una parte aumenta significativamente la sua potenza e biodisponibilit\u00e0 e dall'altra virtualmente inattiva il composto fino a che il gruppo aggiunto non \u00e8 rimosso dal metabolismo del corpo umano. La rimozione metabolica del gruppo \"N\"-metile determina un costante e continuo rilascio della droga nel corpo, diminuendo la probabilit\u00e0 che la droga sia abusata e consentendone la somministrazione univoca su base giornaliera.\nDiritto.\nLa fendimetrazina \u00e8 potente come l'anfetamina ed \u00e8 elencata nella Tabella II della Convenzione sulle sostanze psicotrope dell'ONU del 1971.\nNegli Stati Uniti d'America la fendimetrazina \u00e8 una sostanza regolamentata sulla base della legge Controlled Substances Act del 1970, come in parte di alcuni paesi baltici\nNella cultura di massa.\nI CCCP nella canzone \"Emilia paranoica\" citano il Plegine in riferimento al loro uso \"ricreativo\".\nIl terzo capitolo del romanzo Gli interessi in comune di Vanni Santoni \u00e8 dedicato al Plegine, con i protagonisti che ne abusano restando vari giorni senza dormire.\nNel corso degli anni '90, le pastiglie contenenti questo farmaco, erano chiamate \"play\".\nUna traccia hardcore techno dell'artista Plegine \u00e8 chiamata \"Phendimetrazine\"."}
{"id": "2596315", "revid": "1305772", "url": "https://it.wikipedia.org/wiki?curid=2596315", "title": "Spring", "text": "Spring (\"primavera\" in lingua inglese) pu\u00f2 riferirsi a:"}
{"id": "2596319", "revid": "536103", "url": "https://it.wikipedia.org/wiki?curid=2596319", "title": "Trevor Steven", "text": "Carriera.\nClub.\nAla, ha giocato per tre anni al , prima di passare all'Everton nel 1983, entrando poi nel giro della Nazionale. Con la seconda squadra di Liverpool ha vinto la FA Cup 1983-1984, la Coppa delle Coppe 1984-1985 e due edizioni della Premier League.\nSuccessivamente ha giocato con gli scozzesi dei Rangers Glasgow con i quali ha conquistato numerosi allori nazionali e poi nell'Olympique Marsiglia, con cui ha vinto il campionato francese nel 1992.\nNazionale.\nHa debuttato nella Nazionale maggiore inglese nel 1985.\nHa fatto parte della spedizione al Mondiale del 1986, all'Europeo del 1988, al Mondiale del 1990 ed infine all'Europeo del 1992. Complessivamente ha segnato 4 reti in 36 partite.\nDopo il ritiro.\nDopo aver chiuso con il calcio giocato ha iniziato a lavorare come commentatore e come procuratore sportivo. Nel 2004 \u00e8 stato inserito, dopo un sondaggio fra i sostenitori del club, nella formazione ideale di sempre dell'Everton."}
{"id": "2596326", "revid": "1048993", "url": "https://it.wikipedia.org/wiki?curid=2596326", "title": "Mar\u00edlia Branco", "text": ""}
{"id": "2596327", "revid": "110157", "url": "https://it.wikipedia.org/wiki?curid=2596327", "title": "Kolb\u00e4cks\u00e5n", "text": "Il Kolb\u00e4cks\u00e5n \u00e8 un fiume situato nel Bergslagen nel mezzo della Svezia. Lungo all'incirca 180 chilometri, ha la sua fonte nella provincia di Dalarna, attraversa la citt\u00e0 Fagersta di e tutta la provincia di V\u00e4stmanland per poi sfociare nel M\u00e4laren. Il Canale di Str\u00f6msholm segue il percorso del fiume a circa 100 chilometri."}
{"id": "2596335", "revid": "661526", "url": "https://it.wikipedia.org/wiki?curid=2596335", "title": "Widowmaker", "text": ""}
{"id": "2596336", "revid": "486946", "url": "https://it.wikipedia.org/wiki?curid=2596336", "title": "Hyarastorni", "text": ""}
{"id": "2596337", "revid": "287204", "url": "https://it.wikipedia.org/wiki?curid=2596337", "title": "Club Deportivo D\u00e9nia", "text": "Il Club Deportivo Denia \u00e8 una societ\u00e0 calcistica con sede a D\u00e9nia, nella Comunit\u00e0 Valenzana, in Spagna. \nGioca nella \"Tercera Divisi\u00f3n\", la quarta serie del campionato spagnolo."}
{"id": "2596338", "revid": "336009", "url": "https://it.wikipedia.org/wiki?curid=2596338", "title": "Hyundai Grandeur XG", "text": ""}
{"id": "2596340", "revid": "834", "url": "https://it.wikipedia.org/wiki?curid=2596340", "title": "The Widowmaker", "text": ""}
{"id": "2596341", "revid": "1522738", "url": "https://it.wikipedia.org/wiki?curid=2596341", "title": "Linhir", "text": ""}
{"id": "2596342", "revid": "834", "url": "https://it.wikipedia.org/wiki?curid=2596342", "title": "The Widow Maker", "text": ""}
{"id": "2596344", "revid": "834", "url": "https://it.wikipedia.org/wiki?curid=2596344", "title": "Widow Maker", "text": ""}
{"id": "2596346", "revid": "486946", "url": "https://it.wikipedia.org/wiki?curid=2596346", "title": "Nindamos", "text": ""}
{"id": "2596351", "revid": "486946", "url": "https://it.wikipedia.org/wiki?curid=2596351", "title": "Ondosto", "text": ""}
{"id": "2596353", "revid": "3808", "url": "https://it.wikipedia.org/wiki?curid=2596353", "title": "Node 1 (ISS)", "text": ""}
{"id": "2596362", "revid": "729019", "url": "https://it.wikipedia.org/wiki?curid=2596362", "title": "Massicci di Bassa Provenza", "text": "Con il termine Massicci di Bassa Provenza (in francese \"Cha\u00eenons de Basse Provence\") si intendono i gruppi montuosi e collinari che si trovano nella parte pi\u00f9 meridionale della Provenza francese.\nCollocazione.\nConfinano:\nClassificazione.\nLa Partizione delle Alpi includeva questi gruppi montuosi nella sezione alpina Prealpi di Provenza.\nLa pi\u00f9 moderna letteratura esclude, per motivi orografici, queste montagne dal sistema alpino. In questa direzione si muove la classificazione della SOIUSA.\nMassicci principali.\nI Massicci di Bassa Provenza non sono un insieme omogeneo ma sono fatti da un insieme alquanto diversificato di massicci montuosi particolari. Tra questi si ricordano principalmente:"}
{"id": "2596364", "revid": "1305772", "url": "https://it.wikipedia.org/wiki?curid=2596364", "title": "Cement", "text": ""}
{"id": "2596365", "revid": "1543377", "url": "https://it.wikipedia.org/wiki?curid=2596365", "title": "Alexis Rhodes (ciclista)", "text": "Carriera.\nIl 18 luglio 2005 sub\u00ec un grave trauma in un incidente con un'auto vicino a Zeulenroda, in Germania, in cui perse la vita la compagna di squadra Amy Gillett.\nNei campionati oceaniani di ciclismo su strada del 2009 vinse la medaglia d'oro nella gara in linea e d'argento a cronometro nella prima edizione svolta a febbraio. A novembre vinse invece la medaglia d'oro nella cronometro."}
{"id": "2596369", "revid": "1305772", "url": "https://it.wikipedia.org/wiki?curid=2596369", "title": "Steps", "text": ""}
{"id": "2596371", "revid": "585241", "url": "https://it.wikipedia.org/wiki?curid=2596371", "title": "Diocesi di Haarlem (vetero-cattolica)", "text": "La diocesi di Haarlem \u00e8 una delle tre diocesi della Chiesa vetero-cattolica dei Paesi Bassi. \u00c8 l'unica sede suffraganea dell'arcidiocesi di Utrecht ad avere un vescovo, mentre il titolo di vescovo di Deventer \u00e8 permanentemente vacante. La diocesi di Haarlem \u00e8 attualmente retta da Dirk Schoon, che ha ricevuto la consacrazione episcopale il 29 giugno 2008 nella chiesa di San Bavo di Haarlem.\nLa chiesa madre della diocesi \u00e8 la Cattedrale delle Sante Maria e Anna, ad Haarlem.\nTerritorio.\nLa diocesi comprende la provincia dell'Olanda Settentrionale, ad eccezione del comune di Hilversum. Il territorio \u00e8 suddiviso in 2 regioni pastorali, a loro volta suddivise in 9 parrocchie.\nStoria.\nNel 1559 Papa Paolo IV eresse su suggerimento di Filippo II di Spagna cinque nuove diocesi nei Paesi Bassi, tra cui la diocesi di Haarlem, come suffraganee dell'Arcidiocesi di Utrecht. Gi\u00e0 nel 1578, con l'affermarsi della Riforma, la diocesi croll\u00f2 e il vescovo Godfried van Mierlo dovette lasciare la citt\u00e0.\nNominalmente, tuttavia, la diocesi continu\u00f2 ad esistere fino alla sospensione del vicario arcivescovile Peter Codde nel 1702. Quando la Chiesa vetero-cattolica dei Paesi Bassi nel 1723 ruppe con Roma, la sede di Haarlem rimase vacante. Nel 1727 Martin Doncker fu eletto vescovo, ma mor\u00ec prima della consacrazione. Solo con l'elezione e la consacrazione di Johannes Stiphout nel 1742 la cattedra di Haarlem \u00e8 stata rioccupata. Da allora \u00e8 sede suffraganea dell'arcidiocesi vetero-cattolica di Utrecht.\nVescovi.\nFino al 1705 la cronologia \u00e8 perfettamente coincidente con quella cattolica"}
{"id": "2596378", "revid": "439724", "url": "https://it.wikipedia.org/wiki?curid=2596378", "title": "Live at Madison Square Garden 1978", "text": "Live at Madison Square Garden 1978 \u00e8 un album dal vivo pubblicato nel 2009 dal gruppo rock progressivo inglese Jethro Tull. L'album presenta il concerto del 9 ottobre 1978 al Madison Square Garden di New York, il secondo dei tre spettacoli che la band tenne a New York nel corso del suo tour negli Stati Uniti iniziato il 1\u00ba ottobre al Coliseum di Hampton, Virginia. L'esibizione prevista per il giorno 11 venne cancellata per rispettare la ricorrenza religiosa ebraica dello Yom Kippur. Lo show della band qui raccolto venne ripreso e trasmesso in diretta televisiva mondiale transoceanica, passando alla storia come il primo concerto dal vivo made in U.S.A. mandato in onda in diretta dalla tv britannica. Un evento che Ian Anderson minacci\u00f2 di far saltare quando la prima esibizione al Madison Square Garden di domenica 8 ottobre fu fastidiosamente disturbata da un assurdo scoppio di fuochi d'artificio e dal lancio di bulloni da parte del pubblico dietro il palco.\nNel CD e nel video si ripercorre la serata di trentuno anni prima dove la classica formazione degli anni settanta, Anderson, Barre, Evan, Palmer e Barlow, con l'aggiunta del bassista Tony Williams in sostituzione dello sfortunato John Glascock, deceduto l'anno successivo, ripropose il classico repertorio presente anche nel primo live del gruppo \"Bursting Out\" (1978)."}
{"id": "2596382", "revid": "36426", "url": "https://it.wikipedia.org/wiki?curid=2596382", "title": "Arte liberale", "text": ""}
{"id": "2596389", "revid": "287204", "url": "https://it.wikipedia.org/wiki?curid=2596389", "title": "Dolores Del Rio", "text": ""}
{"id": "2596392", "revid": "122079994", "url": "https://it.wikipedia.org/wiki?curid=2596392", "title": "Arma d'assedio", "text": "Un'arma d'assedio (o macchina d'assedio) \u00e8 un meccanismo destinato ad essere usato durante un assedio per distruggere delle fortificazioni come mura o porte. Le armi d'assedio possono essere in una gran variet\u00e0 di tipi: esempi sono le torri d'assedio (che permettono ai soldati di passare oltre le mura), gli arieti (per distruggere mura e porte) e le catapulte per lanciare proiettili a distanza.\nLe armi d'assedio sono spesso grandi, e possono raggiungere le dimensioni di un edificio. Dall'antichit\u00e0 fino allo sviluppo della polvere da sparo, erano costruite generalmente in legno, usando corde e cuoio con alcuni pezzi di metallo; accumulavano energia attraverso la torsione di materiali elastici o il sollevamento di contrappesi, sfruttando anche il guadagno meccanico. Con l'avvento della polvere da sparo e miglioramenti nella metallurgia, le principali armi d'assedio sono diventate le bombarde e l'artiglieria pesante."}
{"id": "2596393", "revid": "834", "url": "https://it.wikipedia.org/wiki?curid=2596393", "title": "Stop Drop and Roll", "text": ""}
{"id": "2596395", "revid": "287204", "url": "https://it.wikipedia.org/wiki?curid=2596395", "title": "Lupe Velez", "text": ""}
{"id": "2596396", "revid": "79968", "url": "https://it.wikipedia.org/wiki?curid=2596396", "title": "Armi d'assedio (antica Grecia)", "text": ""}
{"id": "2596404", "revid": "1305772", "url": "https://it.wikipedia.org/wiki?curid=2596404", "title": "Strange World", "text": "Strange World (\"strano mondo\" in lingua inglese) pu\u00f2 riferirsi a:"}
{"id": "2596407", "revid": "599013", "url": "https://it.wikipedia.org/wiki?curid=2596407", "title": "Tribunali della Curia romana", "text": "I tribunali della Curia Romana sono gli organi giudiziari dello Stato della Citt\u00e0 del Vaticano. \nCaratteristiche.\nQuesti tribunali sono regolati innanzitutto dalla costituzione apostolica Pastor Bonus, in secondo luogo dai rispettivi regolamenti interni, e solo in terza battuta dal Codice di diritto canonico, il quale esplicitamente prevede che tali norme pi\u00f9 specifiche possono derogare a quanto previsto nello stesso Codice: \"tutti i tribunali della Chiesa sono retti dai canoni seguenti, salve le norme dei tribunali della Sede Apostolica\" (canone 1402).\nGli organi.\nI tribunali sono tre:\nLe fonti.\nPastor Bonus.\nQuesta costituzione apostolica dedica la sezione quarta alla trattazione dei tribunali. Alla Penitenzieria Apostolica sono dedicati gli articoli 117-120; al Supremo Tribunale della Segnatura Apostolica gli articoli 121-125; al Tribunale della Rota Romana gli articoli 126-130.\nCodice di diritto canonico.\nOltre al gi\u00e0 citato canone 1402, il Codice stabilisce due principi generali:\nInoltre alla Penitenzieria Apostolica sono dedicati i canoni 64, 1048, 1082; al Supremo Tribunale della Segnatura Apostolica i canoni 1416, 1445, 1629; al Tribunale della Rota Romana i canoni 1405, 1443, 1444."}
{"id": "2596408", "revid": "122291396", "url": "https://it.wikipedia.org/wiki?curid=2596408", "title": "Erik Lincar", "text": "Carriera.\nClub.\nDebutt\u00f2 in Divisione A romena nel 1997 con lo Steaua Bucarest, Con lo Steaua vinse il titolo nell'anno del debutto e, nel 1999 e nel 2001, vinse la Coppa nazionale. Nel 2002 pass\u00f2 in Grecia, dove rimase per due stagioni, giocando il primo anno per il e il secondo per l'Akratitos. Nel 2004 pass\u00f2 ai russi dell' e, l'anno dopo, Lincar torn\u00f2 in Romania.\nNazionale.\nCon la Nazionale romena ottenne 5 presenze tra il 1999 e il 2000, partecipando anche all'Europeo 2000."}
{"id": "2596409", "revid": "27126738", "url": "https://it.wikipedia.org/wiki?curid=2596409", "title": "Armi d'assedio moderne", "text": ""}
{"id": "2596411", "revid": "1305772", "url": "https://it.wikipedia.org/wiki?curid=2596411", "title": "Let Me In", "text": ""}
{"id": "2596418", "revid": "110157", "url": "https://it.wikipedia.org/wiki?curid=2596418", "title": "Comitato Olimpico Ungherese", "text": "Il Comitato Olimpico Ungherese (noto anche come \"Magyar Olimpiai Bizotts\u00e1g\" in ungherese) \u00e8 un'organizzazione sportiva ungherese, fondata nel 1896 a Budapest, Ungheria.\nRappresenta questa nazione presso il Comitato Olimpico Internazionale (CIO) dal 1895 ed ha lo scopo di curare l'organizzazione ed il potenziamento dello sport in Ungheria e, in particolare, la preparazione degli atleti ungheresi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Zsolt Borkai, mentre la carica di segretario generale \u00e8 occupata da Bence Szab\u00f3."}
{"id": "2596419", "revid": "101175", "url": "https://it.wikipedia.org/wiki?curid=2596419", "title": "Aprilia RSV 4", "text": ""}
{"id": "2596421", "revid": "287204", "url": "https://it.wikipedia.org/wiki?curid=2596421", "title": "Rebel Rebel", "text": "Rebel Rebel \u00e8 un brano musicale scritto dall'artista inglese David Bowie e pubblicato come 45 giri il 15 febbraio 1974.\nSesta traccia e primo singolo estratto dall'album \"Diamond Dogs\", il brano divenne in breve tempo un inno del movimento glam, nonch\u00e9 un classico del cantante e la sua prima hit dal 1969 senza la chitarra di Mick Ronson.\n\"Rebel Rebel\" condensa in pochi versi la velocit\u00e0, il desiderio di ribellione e il bisogno di dare libero sfogo alla propria individualit\u00e0 tipici dei movimenti giovanili e proprio per questo alla sua uscita non dette molte indicazioni sull'oscura e complessa intensit\u00e0 di un album apocalittico come \"Diamond Dogs\" che avrebbe visto la luce due mesi dopo.\nIl 24 luglio 2016, \"Rebel Rebel\" \u00e8 stata eseguita all'Orogel Stadium-Dino Manuzzi di Cesena durante il primo concerto ufficiale del progetto Rockin'1000, formato da 250 chitarristi, 250 cantanti, 250 batteristi e 250 bassisti diretti da Marco Sabiu.\nIl brano.\nPensata in origine per un musical su Ziggy Stardust previsto per la fine del 1973, \"Rebel Rebel\" rappresent\u00f2 l'addio ufficiale di David Bowie ad un movimento musicale ormai in declino come il glam rock, che lui stesso aveva contribuito a lanciare qualche anno prima e che dalla fine del 1973, ma soprattutto dall'inizio del 1974, aveva cominciato a riempire le classifiche di imitatori della seconda generazione come Suzi Quatro, Alvin Stardust e i Bay City Rollers.\nIl cantante non era comunque l'unico ad essersi accorto che il glam rock stava inevitabilmente confluendo nel pop e che ci\u00f2 ne avrebbe decretato la fine. Nel novembre 1973 l'album \"Stranded\" dei Roxy Music, il primo senza Brian Eno, segn\u00f2 il loro saluto alle sonorit\u00e0 glam e altrettanto fecero i Mott the Hoople, con il loro ultimo brano di successo \"Saturday Gigs\", e i T. Rex con un singolo che iniziava con il verso significativo \u00abWhatever happened to the teenage dream?\u00bb.\nStilisticamente la canzone evidenziava un debito nei confronti dei Rolling Stones, sia nell'interpretazione vocale di Bowie in puro stile Mick Jagger sia per l'inconfondibile riff di chitarra che seguiva la struttura tipica degli Stones di met\u00e0 anni sessanta. \u00ab\u00c8 un riff favoloso!\u00bb, ricordava Bowie nel 1997 in un'intervista con Joe Gore di \"Guitar Player\", \u00absemplicemente fantastico! Quando sono inciampato in quel riff ho pensato \"Oh! Grazie!\"\u00bb\nSecondo il biografo Nicholas Pegg non troverebbe fondamento l'ipotesi secondo cui il ruolo di chitarrista solista fu affidato ad Alan Parker, ex componente dei Blue Mink. Bowie stesso suon\u00f2 la chitarra in \"Rebel Rebel\" mentre Parker dette il suo contributo per il brano \"1984\", come riportato anche nelle note di \"Diamond Dogs\".\nOltre a quella degli Stones, un'altra possibile influenza pu\u00f2 essere individuata nell'artista transessuale Wayne County (conosciuto anche come Jayne County), che aveva partecipato a \"Pork\" di Andy Warhol a teatro e che da un paio d'anni faceva parte dell'entourage di David Bowie. L'artista newyorkese ha affermato che Bowie trasse in parte l'ispirazione per \"Rebel Rebel\" dalla sua canzone \"Queenage Baby\", registrata nel gennaio 1974 dalla MainMan del manager Tony Defries e pubblicata solo nel 2006 su \"Wayne County at the Trucks\". Tra l'altro uno dei versi del brano di County recita \u00abcan't tell whether she's a boy or a girl\u00bb.\nIl lato B.\nRegistrata nel 1971, \"Queen Bitch\" \u00e8 forse la traccia di \"Hunky Dory\" che pi\u00f9 delle altre rivel\u00f2 gli orientamenti futuri di David Bowie, un pastiche del materiale dei Velvet Underground in cui prese spunto direttamente dallo stile di Lou Reed e che deve molto alla poesia urbana e alle immagini di strada di molti testi dell'artista newyorkese (il termine \"queen\" viene qui usato nel significato \"slang\" di \"checca\").\nRegistrazione.\n\"Rebel Rebel\" venne registrata nel gennaio 1974 agli L. Ludolf Studios di Nederhorst den Berg nei Paesi Bassi, durante le sessioni di \"Diamond Dogs\", e la versione del 45 giri venne mixata nel Regno Unito in maniera leggermente diversa da quella dell'album.\nPer il mercato americano fu effettuata un'incisione alternativa ad aprile, pi\u00f9 veloce e pi\u00f9 breve dell'originale, nella quale Bowie suon\u00f2 chitarra, basso e batteria e in cui la sonorit\u00e0 garage dell'incisione pi\u00f9 conosciuta lasci\u00f2 il posto a effetti phaser, vigorose percussioni e voci d'accompagnamento aggiuntive. Anche se venne ritirata dopo una settimana e sostituita da quella originale, sarebbe stata questa la versione utilizzata come base di partenza per ogni successiva esecuzione dal vivo.\nUna nuova versione di \"Rebel Rebel\" registrata nel 2003 con l'arrangiamento di Mark Plati \u00e8 stata oggetto di un mash-up con \"Never Get Old\", traccia dell'album \"Reality\", e l'anno successivo il risultato intitolato \"Rebel Never Gets Old\" \u00e8 stato pubblicato come 45 giri.\nUscita e accoglienza.\nIl singolo usc\u00ec il 15 febbraio 1974 in Europa, Brasile (con \"Diamond Dogs\" come lato B), Sud Africa, Giappone, Australia e Nuova Zelanda. A maggio venne distribuito negli Stati Uniti, con \"Lady Grinning Soul\" come lato B, e in Australia venne pubblicato anche un EP con altre due tracce, \"Sorrow\" e \"Amsterdam\".\nNel giro di una settimana il disco entr\u00f2 nella classifica britannica dei 45 giri direttamente in 6\u00aa posizione, diventando subito un inno del movimento glam cos\u00ec come lo era diventata \"All the Young Dudes\" due anni prima. Nonostante le premesse la scalata si ferm\u00f2 quasi subito e \"Rebel Rebel\" non and\u00f2 oltre la 5\u00aa posizione, rimanendo in classifica per sette settimane mentre negli Stati Uniti raggiunse il 64\u00ba posto della Billboard Hot 100.\nUna performance pre-registrata del brano venne programmata per il 24 febbraio nel programma della BBC \"Top of the Pops\", ma dal momento che il promo non arriv\u00f2 in tempo non venne mandata in onda e al suo posto fece la sua prima apparizione un quartetto emergente chiamato Queen con \"Seven Seas of Rhye\", che sarebbe presto diventata la loro prima hit.\nNel gennaio 2016, dopo la morte di David Bowie la canzone ha guadagnato nuova popolarit\u00e0 ed ha nuovamente fatto ingresso nella Official Singles Chart, oltre a raggiungere il 16\u00ba posto nella Billboard Hot Rock Songs e il 70\u00ba su iTunes l'11 gennaio.\n\"Rebel Rebel\" dal vivo.\n\"Rebel Rebel\" ha sempre costituito un classico nei concerti di David Bowie dal Diamond Dogs Tour 1974 fino al Reality Tour 2003-04, durante il quale venne usata come pezzo di apertura. Venne esclusa dalle scalette solo nell'Outside Tour 1995-96 e nell'Earthling Tour 1997.\nTra le occasioni \"estemporanee\" in cui \"Rebel Rebel\" \u00e8 stata eseguita dal vivo:\nPubblicazioni successive.\nIl 45 giri \u00e8 stato pubblicato di nuovo nel 1982 all'interno della serie \"Fashions\", in versione picture disc, e nel 1983 nella serie \"Lifetimes\". Nel 2014, in occasione del 40\u00ba anniversario \u00e8 uscito un nuovo picture disc con la versione del singolo statunitense come lato B.\n\"Rebel Rebel\" \u00e8 presente nelle seguenti raccolte di greatest hits:\nLa registrazione del 2003 si trova nei bonus disc dell'edizione limitata di \"Reality\" (2003) e della riedizione del 2004 di \"Diamond Dogs\", in cui \u00e8 presente anche quella del 45 giri statunitense.\nVersioni dal vivo del brano si trovano in:\n\"Rebel Rebel\" \u00e8 inoltre inclusa nella colonna sonora dei film \"Radiofreccia\" (1998), \"Detroit Rock City\" (1999), \"Charlie's Angels - Pi\u00f9 che mai\" (2003), \"Bandslam - High School Band\" (2009) e \"The Runaways\" (2010).\nIl videoclip.\nIl 7 febbraio 1974, nello show televisivo \"TopPop\" del canale olandese AVRO venne mandata in onda una performance in playback di \"Rebel Rebel\" nella quale Bowie si stagliava su uno sfondo di scintillanti luci da discoteca grazie alla tecnica del chroma key.\nIn quello che sarebbe diventato il videoclip promozionale della canzone fu presentata per la prima ed unica volta l'immagine del \"Bowie-pirata\", con un fazzoletto a pois al collo e una benda nera sull'occhio, che come avrebbe ricordato in seguito fu adottata facendo di necessit\u00e0 virt\u00f9: \u00abAvevo la congiuntivite, quindi ho sfruttato la situazione e mi sono vestito da pirata. Ci mancava solo il pappagallo!\u00bb\nIl nuovo look e l'acconciatura in stile Ziggy Stardust, una delle ultime immagini glam del cantante, sarebbero stati presto sostituiti dal doppiopetto e dalla pettinatura all'indietro del Diamond Dogs Tour.\nCover.\nOltre ad essere stata oggetto di numerose cover, \"Rebel Rebel\" \u00e8 stata eseguita in lingua svedese da Niels nel 1982 (con il titolo \"Punkj\u00e4vel\") e in portoghese da Seu Jorge nel 2004, nella colonna sonora di \"Le avventure acquatiche di Steve Zissou\".\nTra gli artisti che hanno inciso una cover:\nAltre cover che si trovano in album tributo includono quelle di:\nIn alcune occasioni \"Rebel Rebel\" \u00e8 stata eseguita anche dal vivo da:\nInfine una versione strumentalizzata del brano fa da colonna sonora al teaser della nuova serie Netflix di Matt Groening Disincanto.\nRiferimenti nella cultura di massa.\nIl brano \u00e8 stato utilizzato nella prima stagione di Lucifer."}
{"id": "2596423", "revid": "6923", "url": "https://it.wikipedia.org/wiki?curid=2596423", "title": "Alfredo Zitarrosa", "text": "Biografia.\nZitarrosa nacque Alfredo Iribarne, figlio naturale della diciannovenne Jesusa Blanca Nieve Iribarne (Blanca), all'ospedale Pereira Rossell di Montevideo.\nBlanca affid\u00f2 il bambino alle cure di Carlos Dur\u00e1n, uomo che esercitava svariati mestieri, e alla moglie di lui Doraisella Carbajal, impiegata al Consiglio per l'infanzia. Il neonato assunse allora il nome di Alfredo Dur\u00e1n, detto \"Pocho\". La famiglia visse in diversi quartieri di Montevideo, per trasferirsi poi nella cittadina di Santiago V\u00e1zquez (tra il 1944 e la fine del 1947), con frequenti visite nella campagna di Trinidad, capoluogo del dipartimento di Flores, di cui era originaria la madre adottiva di Alfredo. Quest'esperienza infantile segn\u00f2 per sempre Zitarrosa e il suo repertorio musicale, la maggior parte del quale consiste di ritmi e canzoni d'origine contadina, principalmente milonghe.\nAlfredo poco dopo torn\u00f2, con la sua famiglia adottiva, a Montevideo e, nei primi anni della sua adolescenza, si trasfer\u00ec a vivere con la sua mamma biologica e il marito, che in seguito gli avrebbe dato il cognome, l'argentino Alfredo Nicol\u00e1s Zitarrosa. Insieme alla sorella, vissero nell'area ora nota come Rinc\u00f3n de la Bolsa, al km 29.50 della vecchia strada per Colonia, nel Dipartimento di San Jos\u00e9. Pur vivendo l\u00ec, Alfredo continu\u00f2 a fare il pendolare per studiare a Montevideo, dove aveva cominciato la scuola superiore. Abit\u00f2 prima con i signori Duran, quindi nella Mrs. Ema's Pension, che si trovava tra le strade Colonia e Medanos (oggi Barrios Amor\u00edn); dopo si trasfer\u00ec nella famosa soffitta della casa che \u00e8 stata utilizzata come una pensione di cui era proprietaria la madre Blanca Iribarne, e si trovava a Yaguar\u00f3n 1021 (oggi Aquiles Lanza), di fronte alla piazza a lui oggi dedicata.\nEgli lavor\u00f2, tra le altre mansioni, come venditore di mobili, abbonamenti di una societ\u00e0 medica, segretario e in un negozio di stampa. Successivamente, egli ricorder\u00e0 con particolare affetto il suo primo datore di lavoro, un certo Pachelo, a cui fu presentato da uno dei suoi colleghi per le spedizioni giornaliere a Montevideo, poich\u00e9 durante gli anni di scuola superiore faceva il pendolare.\nCominci\u00f2 la sua carriera artistica nel 1954, come giornalista radiofonico, entrando come presentatore e intrattenitore, librettista e informatore, alle volte anche attore. Fu anche scrittore, poeta e giornalista, lavorando per il settimanale \"Marcha\".\nMentre si era spostato in Per\u00f9, spinto dalle circostanze in qualche modo fortuite, fece il suo debutto come cantante. Accadde il 20 febbraio del 1964, in un programma di Channel 13, Panamericana Television, cos\u00ec cominci\u00f2 una ininterrotta carriera. Zitarrosa una volta ricord\u00f2 quest'esperienza: \"No ten\u00eda ni un peso, pero s\u00ed muchos amigos. Uno de ellos, C\u00e9sar Durand, regenteaba una agencia de publicidad y por sorpresa me incluy\u00f3 en un programa de TV, y me oblig\u00f3 a cantar. Cant\u00e9 dos temas y cobr\u00e9 50 d\u00f3lares. Fue una sorpresa para m\u00ed, que me permiti\u00f3 reunir algunos pesos\u2026\" (\"Non avevo soldi, ma avevo molti amici. Uno di loro, Cesar Durand, ha dovuto gestire un'agenzia pubblicitaria e io fui incluso in un programma televisivo e costretto a cantare. Fui pagato 50 dollari per due canzoni. Fu una sorpresa per me e mi permise di guadagnare un po' di denaro...\")\nPoco dopo, tornando dalla Bolivia in Uruguay, present\u00f2 alcuni programmi radiofonici a Radio Altiplano di La Paz, debuttando pi\u00f9 tardi a Montevideo, nel 1965, nell'audotorium SODRE (Radio Broadcasting ServiceOfficer). La sua partecipazione in questo frangente fu un passaggio fondamentale per la sua carriera che lo port\u00f2 ad essere invitato, nel 1966, alla premiazione del Festival of Cosqu\u00edn, in Argentina, e ancora nel 1985.\nDall'inizio, fu considerato una delle pi\u00f9 grandi voci della canzone popolare Latino-Americana, con chiare radici di sinistra e folkloriche. Egli coltiv\u00f2 uno stile sprezzante e virile, e lo spessore della sua voce e il tipico accompagnamento con la chitarra erano i suoi marchi di fabbrica.\nDagli inizi degli anni Sessanta fu un sostenitore del Fronte Ampio, che raccoglieva gran parte della sinistra uruguaiana, e questo gli valse l'ostracismo e l'esilio definitivo durante gli anni della dittatura. Le sue canzoni erano bandite in Argentina, Cile e Uruguay durante la dittatura che dominava in questi paesi. Dal 9 febbraio 1976 visse in Argentina, in Spagna e in Messico. In Italia cant\u00f2 al Festival della canzone popolare \"Victor Jara\", a Torino, il 3 aprile 1977.\nQuando, dopo la Guerra delle Falkland, in Argentina cadde la dittatura (e fu revocato il divieto sulla sua musica), si stabil\u00ec a Buenos Aires, dove si esib\u00ec in tre memorabili concerti nell'Arena Obras Sanitarias i primi giorni del luglio 1983. Dopo nemmeno un anno, nella fase in cui in Uruguay i militari trattavano con le forze politiche la restituzione del potere ai civili e le modalit\u00e0 di elezioni politiche annunciate per novembre 1985, Zitarrosa annunci\u00f2 il proprio ritorno nella sua terra natale. La notizia, accolta con grande entusiasmo popolare, fu ulteriore occasione di manifestazioni - pur ritenute illegali - contro la dittatura. Gi\u00e0 da giorni le stazioni radio avevano iniziato a trasmettere sue canzoni, fino ad allora severamente proibite. Al suo arrivo una striscia di folla lunga 11 kilometri, dall'aeroporto alla citt\u00e0 lo accolse esultante, e storico fu il suo concerto del 31 marzo 1984, descritto da lui stesso come \"la experiencia m\u00e1s importante de mi vida\" (\"l'esperienza pi\u00f9 importante della mia vita\").\nOpera.\nTra le canzoni di maggior successo figurano \"Do\u00f1a Soledad\" (Signora Soledad), \"Crece desde el pie\" (Cresce dal piede), \"Record\u00e1ndote\" (Ricordandoti), \"St\u00e9fanie\", \"Adagio en mi pa\u00eds\" (Adagio tra il mio paese), \"Zamba por vos\" (Zamba per te), \"El viol\u00edn de Becho\" (Il violino di Becho) e il poema per milonga \"Guitarra negra\" (Chitarra nera).\nCome poeta, ricevette l'omaggio dell'Intendenza di Montevideo con il Premio municipale di poesia del 1959 per il libro \"Explicaciones\" (Spiegazioni), che non aveva mai voluto pubblicare. Nel 1988 usc\u00ec il libro di racconti \"Por si el recuerdo\" (Nel caso che il ricordo), con storie scritte in vari periodi della sua vita.\nL'impronta autobiografica.\nCome ogni autore, Alfredo Zitarrosa \u00e8 ispirato da molte fonti, ma anche cos\u00ec, nel suo caso una particolare enfasi va data alla natura fortemente autobiografica delle sue composizioni. Cos\u00ec troviamo, ad esempio, nel soggetto di \"P\u00e1jaro rival\", dove egli riflette una profonda preoccupazione esistenziale e ha anche una premonizione sull'avvicinarsi della sua morte, che avverr\u00e0 poco dopo la fine delle registrazioni del disco. Il disco fu pubblicato postumo nel 1989:\nQuella ferita di cui parla sta al di l\u00e0 del dubbio esistenziale comune ad ogni essere umano, ha a che fare con la sua particolare storia personale, che si riflette in \"Explicaci\u00f3n de mi amor\" (Spiegazione del mio amore), una canzone che mette insieme gli elementi dei tre padri che ha avuto, prima quello biologico che l'ha rifiutato, e dalla cui ombra fu perseguitato per tutta la vita:\nPoi quello con cui ha vissuto, il padre adottivo Carlos Duran, che accompagn\u00f2 nei suoi ultimi giorni. Anni dopo, ricord\u00f2 l'episodio: \"Carlos no era mi padre y yo lo sab\u00eda. Era muy viejo para ser mi mejor amigo, pero cuando ya viudo me pidi\u00f3 que no lo abandonara, sent\u00ed que m\u00e1s que mi padrastro era mi hermano, y lo acompa\u00f1\u00e9 hasta el final, y lo enterr\u00e9, con la ayuda de sus sobrinos aut\u00e9nticos, despu\u00e9s de rescatarlo, desnudo, de la morgue del Hospital Militar. Su ata\u00fad son\u00f3 como un bramido al dar un tumbo en el fondo del Pante\u00f3n Policial del Buceo\".\nDedic\u00f2 un altro tributo a Carlos Duran, che fu, tra gli altri impieghi, un poliziotto per necessit\u00e0, dedicandogli una delle sue pi\u00f9 emblematiche canzoni \"Chamarrita de los milicos\" (Canzone chamarrita sui soldati). Egli la spieg\u00f2 in questi termini: \"[...] \" \"[...] fu scritta di getto in un tavolo di un bar all'angolo di Bvar. Artigas e 18 de julio, il 27 gennaio del 1970. Quel giorno mia figlia Carla Moriana nacque e sentii che stavo scrivendo qualcosa riguardante suo nonno, il mio padre adottivo Carlos Duran, che \u00e8 il figlio di un Colonnello 'Colorado', e aveva finito per essere un poliziotto negli anni quaranta. Poveri come eravamo, mi ricordo il grande revolver scarico di mio padre, che conservava in un cassetto del 'trinchante', dopo aver spento le sue 'cinghie' ogni notte e ogni mattina, a seconda del turno. Le pallottole, sempre separate, avevano l'odore di tutte le cose che conservava mia madre. Non potevo immaginare come si aprissero o cosa contenessero di cos\u00ec pericoloso. Ma quelle pallottole e quella pistola, un lusso per quella umile casa, una propriet\u00e0 del governo - cos\u00ec mi avevano detto - che mio padre portava come una punizione, non esente da un certo orgoglio.\"\nMolte delle sue canzoni riflettono anche la sua conoscenza della campagna e delle aree rurali, acquisita durante la sua giovinezza nelle frequenti visite ai fratelli della madre adottiva, specialmente suo zio Jose Pepe Carbajal. Una volta disse: \"\"\". \" Nelle mie vacanze, durante il periodo estivo, andavo sempre nel cuore della campagna, nella citt\u00e0 di Trinidad, capitale del Dipartimento di Flores, che forse \u00e8 il pi\u00f9 interno dei dipartimenti del paese, un'area che dipende per la maggior parte dall'allevamento dei bovini e nella coltivazione dei latifondi [\u2026] Il ricordo pi\u00f9 lontano riguarda i tre mesi estivi che passavo l\u00e0, dalla giovinezza fino ai miei 12 anni. Naturalmente l\u00e0 ho imparato tutto quello che so riguardo alle faccende di campagna, sebbene in seguito vivetti in campagna, ma come teenager. Ho imparato a cavalcare, a mungere; roba da campagna... come cacciare\".\nQuesto spiega le sue particolari copertine, ed \u00e8 evidenziato dalla sua personalit\u00e0 a tratti campesina, che spiegano pi\u00f9 elementi delle sue creazioni. La milonga \"Mi tierra en invierno\" (La mia terra in inverno) \u00e8 una di queste, che mostra la sua conoscenza delle varie sfaccettature della vita rurale.\nL'affetto per il cavallo e le sue particolari cure sono una delle attivit\u00e0 quotidiane:\nLe faccende con il bestiame:\nIl problema dei parassiti:\nO il tempo della raccolta:\nNei primi anni di giovent\u00f9, e come stanco annumciatore radiofonico, a Montevideo, la sua vena artistica cominci\u00f2 a svegliarsi come la passione per la \"Boh\u00e8me\", per la notte e i suoi fantasmi. Ci furono vari esperimenti per testare le sue abilit\u00e0 in diversi campi artistici. Il cuore di questo momento della sua vita avvenne nel \"Barrio Sur\", dove viveva in una casa di fronte ad una piazza e in fianco ad un cimitero; quel cupo luogo vicino a casa, il carnevale, i richiami, le persone sommesse, lasciarono il segno nell'animo sensibile del giovane Alfredo, che aveva, storicamente, un carattere particolare: apparentemente voleva di pi\u00f9, si mostrava come una persona seria e circospetta, per il gusto di farlo e anche, forse, fingere sempre a causa della sua giovinezza. Questo diede inizio ad un'ossessione, che lo port\u00f2 ad indossare degli occhiali, di cui non aveva bisogno, ma che lo facevano sembrare pi\u00f9 vecchio. Nel corso del tempo, e nella sua professione i cantante, si presentava sempre per le sue esibizioni, alle volte all'aperto, indossando abiti classici, un completo e cravatta per avere un aspetto fortemente formale.\nIn molte canzoni si trovano gli elementi e le circostanze relative a questa fase della sua vita, una di queste \u00e8 \"Coplas del canto\" (Poema di una canzone), dove dice: \nE in una delle sue canzoni pi\u00f9 famose, \"Candombe del olvido\" (Candombe dell'oblio), scritta molti anni dopo, che \u00e8 basata interamente sulla rievocazione di quegli elementi:\nAltri testi.\nFrammento di \"Guitarra Negra\" (Chitarra Nera):\nEstratto da \"El Viol\u00edn de Becho\" (Il violino di Becho):"}
{"id": "2596429", "revid": "767487", "url": "https://it.wikipedia.org/wiki?curid=2596429", "title": "N\u00edlton Ferreira J\u00fanior", "text": ""}
{"id": "2596430", "revid": "767487", "url": "https://it.wikipedia.org/wiki?curid=2596430", "title": "Federazione Islandese Olimpico-Sportiva", "text": "La Federazione Islandese Olimpico-Sportiva (isl. \"\u00cd\u00fer\u00f3tta-og \u00d3lymp\u00edusamband \u00cdslands\" ) \u00e8 l'organismo di coordinamento dello sport islandese; fondata nel 1921 ha sede a Reykjav\u00edk.\nEssa rappresenta l'Islanda in seno al Comitato Olimpico Internazionale dal 1935 e ha lo scopo di curare l'organizzazione e il potenziamento dello sport in Islanda e, in particolare, la preparazione degli atleti islandesi, per consentire loro la partecipazione ai Giochi olimpici.\nL'associazione, inoltre, fa parte dei Comitati Olimpici Europei.\nL'attuale presidente dell'organizzazione \u00e8 \u00d3lafur Rafbsson, mentre la carica di segretario generale \u00e8 occupata da \u00d3lafur Rafnsson."}
{"id": "2596433", "revid": "729019", "url": "https://it.wikipedia.org/wiki?curid=2596433", "title": "Christilot Hanson-Boylen", "text": "Vanta sei partecipazioni ai Giochi olimpici."}
{"id": "2596436", "revid": "767487", "url": "https://it.wikipedia.org/wiki?curid=2596436", "title": "Hagar Schon Aaronson Shrieve", "text": "Gli Hagar Schon Aaronson Shrieve (abbreviati in HSAS) sono stati un supergruppo statunitense hard rock composto da Sammy Hagar (futuro Van Halen), Neal Schon (Journey), Kenny Aaronson e Michael Shrieve. Pubblicarono un solo album in studio, comprendente registrazioni risalenti alle due esibizioni dal vivo al Warfield di San Francisco. Su \"Through the Fire\" sono state escluse le voci del pubblico durante il missaggio. L'album comprende una cover di \"A Whiter Shade of Pale\" dei Procol Harum.\nCollegamenti esterni.\nDiscografia di Sammy Hagar"}
{"id": "2596439", "revid": "216538", "url": "https://it.wikipedia.org/wiki?curid=2596439", "title": "Christilot Hanson", "text": ""}
{"id": "2596442", "revid": "216538", "url": "https://it.wikipedia.org/wiki?curid=2596442", "title": "Christilot Hanson Boylen", "text": ""}
{"id": "2596444", "revid": "216538", "url": "https://it.wikipedia.org/wiki?curid=2596444", "title": "Christilot Boylen", "text": ""}
{"id": "2596450", "revid": "913245", "url": "https://it.wikipedia.org/wiki?curid=2596450", "title": "Hanna Mari\u00ebn", "text": "Biografia.\nBob.\nCompete nel bob dal 2012 come frenatrice per la squadra nazionale belga. Debutt\u00f2 in Coppa Europa a novembre di quello stesso anno ed esord\u00ec in Coppa del Mondo all'avvio della stagione 2012/13, l'8 dicembre 2012 a Winterberg, dove si piazz\u00f2 in sedicesima posizione nel bob a due in coppia con Elfje Willemsen.\nHa partecipato ai Giochi olimpici invernali di , piazzandosi in sesta posizione nel bob a due sempre con Elfje Willemsen. In quella stessa rassegna olimpica ebbe inoltre l'onore di sfilare in qualit\u00e0 di portabandiera della delegazione belga ai Giochi.\nPrese inoltre parte ai campionati mondiali di Sankt Moritz 2013, ove giunse diciannovesima nella gara biposto. Agli europei giunse invece quarta nel bob a due nella rassegna continentale di Sch\u00f6nau am K\u00f6nigssee 2014.\nDisput\u00f2 l'ultima gara della sua carriera agonistica il 15 dicembre 2018 a Winterberg, prima tappa della Coppa del Mondo 2018/19."}
{"id": "2596452", "revid": "287204", "url": "https://it.wikipedia.org/wiki?curid=2596452", "title": "Hanna Marien", "text": ""}
{"id": "2596453", "revid": "1566286", "url": "https://it.wikipedia.org/wiki?curid=2596453", "title": "Diana Dors", "text": "Il suo volto compare sulla celebre copertina dell'album discografico dei Beatles \"Sgt. Pepper's Lonely Hearts Club Band\".\nBiografia.\nAttiva sia in cinema che in televisione, fu un \"sex symbol\" e una \"pin-up\" biondo platino degli anni cinquanta. La sua immagine fu costruita sul modello delle \"blonde bombshell\" hollywoodiane impersonato negli Stati Uniti da attrici come Jayne Mansfield, Mamie Van Doren e soprattutto Marilyn Monroe.\nNonostante l'aspetto vistoso e il \"battage\" pubblicitario che spesso accompagn\u00f2 la sua carriera, non godette mai negli Stati Uniti della medesima popolarit\u00e0 avuta in Europa, e ci\u00f2 nonostante diversi suoi film siano stati trasmessi da canali televisivi satellitari come il Turner Classic Movies.\nCarriera.\nDiana Dors - che studi\u00f2 alla Colville House di Swindon e al LAMDA - all'et\u00e0 di sedici anni fu scritturata dalla Rank Organisation che la impieg\u00f2 in diversi suoi film come \"alter ego\" di una celebre \"star\" statunitense, Marilyn Monroe. Recit\u00f2 spesso ruoli drammatici di innamorata delusa. \nA 17 anni interpret\u00f2 \"Le avventure di Oliver Twist\". Spesso posta in competizione con la collega Belinda Lee, non fu quasi mai adeguatamente utilizzata in rapporto alle sue qualit\u00e0 recitative e buona parte dei suoi lavori, specialmente quelli pi\u00f9 tardivi, \u00e8 costituita da \"b-movie\" come il \"western\" di produzione britannica \"La texana e i fratelli Penitenza\" (1971) e i \"film horror\" \"Il cervello dei morti viventi\" (1972), \"Oscar insanguinato\" (1973) e \"La bottega che vendeva la morte\" (1973).\nSuccessivamente interpret\u00f2 commedie su temi \"sexy\" spesso al limite del \"softcore\", come \"La ragazza del bagno pubblico\" (1971). Il suo successo fu comunque tale che all'et\u00e0 di vent'anni risultava essere nel Regno Unito la pi\u00f9 giovane proprietaria di un'autovettura Rolls-Royce.\nIl suo ruolo pi\u00f9 significativo \u00e8 stato quello di un'assassina in \"Gli uomini condannano\", film del 1956 di J. Lee Thompson. L'anno successivo interpret\u00f2 in Italia il film \"La ragazza del Palio\" di Luigi Zampa, accanto a Vittorio Gassman. Fu poi interprete di altri film, sia per il cinema che per la televisione, fra cui \"The Amazing Mr. Blunden\", \"The Unholy Wife\" e \"Timon of Athens\".\nNell'estate del 1961 gir\u00f2 un episodio della serie televisiva \"Alfred Hitchcock Presenta\" basato sul racconto di Robert Bloch \"The Sorcerer's Apprentice\", recitando con Brandon De Wilde, ma la puntata non and\u00f2 in onda per diversi anni.\nVita privata.\nDiana Dors fu sposata tre volte: nel 1951 con Dennis Hamilton, morto nel gennaio 1959. Tre mesi dopo essere rimasta vedova si rispos\u00f2 con Richard Dawson, con il quale ebbe due figli, ma la coppia divorzi\u00f2 nel 1966. Nel 1968 infine spos\u00f2 l'attore Alan Lake, con il quale ebbe un figlio; la coppia rimase unita fino alla morte della Dors.\nMorte.\nDiana Dors mor\u00ec a cinquantadue anni per un cancro alle ovaie, che le era stato diagnosticato due anni prima."}
{"id": "2596455", "revid": "110157", "url": "https://it.wikipedia.org/wiki?curid=2596455", "title": "Ordine del Leone di Norvegia", "text": "L'Ordine del Leone norvegese fu un ordine cavalleresco svedese-norvegese fondato da Oscar II, Re di Svezia e di Norvegia, il 21 gennaio 1904, \"in memoria dei gloriosi eventi associati alla Norvegia\".\nStoria.\nL'Ordine venne fondato come Ordine supremo norvegese equivalente allo svedese Ordine dei Serafini, ma riservato unicamente al Regno di Norvegia, comprendeva l'unica classe di cavaliere.\nL'Unione tra Svezia e Norvegia venne dissolta per\u00f2 nel 1905, prima che venissero concessi conferimenti dell'onorificenza a cittadini norvegesi. Re Oscar II nomin\u00f2 cavalieri dell'Ordine, per tanto, solo alcuni membri della Casa reale di Svezia e alcuni cavalieri onorari stranieri. Il nuovo re Haakon VII di Norvegia decise di non conferire questa onorificenza, pur rimanendone Gran maestro senza comunque mai indossarne le insegne. L'Ordine, cessato per tanto nell'ordinamento svedese e passato nella \"fons honorum\" del sovrano norvegese, divenne di fatto quiescente e fu abolito ufficialmente con una risoluzione di corte di re Haakon VII l'11 maggio 1952. L'ultimo cavaliere vivente fu re Gustavo VI Adolfo di Svezia il quale mor\u00ec nel 1973.\nInsegne.\nLa \"medaglia\" dell'Ordine consiste in un medaglione ovale sormontato dalla corona svedese ed affiancato da una cornice d'oro avente in centro un'area smaltata di rosso con un leone d'oro (stemma della Norvegia). Sul retro, nello spazio centrale, si trova il motto in norvegese: \"Over Dybet mot H\u00f8iden\" (Oltre il profondo verso l'alto). Il medaglione \u00e8 di cm 9 di altezza e pesa g 62.\nLa \"placca\" dell'Ordine consiste in una stella a croce greca d'oro a otto punte smaltata di bianco con al centro un medaglione smaltato di rosso con un leone d'oro al centro. Su ciascuna delle otto punte della stella si trova otto punte \u00e8 che un bianco smaltato greco con al centro un medaglione con il Leone norvegese. Su ciascuna delle otto punte della stella si trovano altrettante sfere d'oro. Attorno al medaglione centrale si trova una catena con alternato lo stemma araldico norvegese e il monogramma del fondatore. La stella \u00e8 alta cm 9 e pesa g 93, il tutto \u00e8 in oro 18 carati.\nIl \"collare\" dell'Ordine \u00e8 composto da una catena d'oro del peso complessivo di 450 grammi e la lunghezza di poco superiore al metro. Lungo la catena si alternano nove monogrammi del fondatore a otto stemmi araldici norvegesi.\nIl \"nastro\" \u00e8 blu con una striscia rossa e una bianca per parte.\nElenco completo dei cavalieri.\nIn occasione del proprio genetliaco, il 21 gennaio 1904, che rappresenta l'unica concessione dell'onorificenza, re Oscar II confer\u00ec l'Ordine ai seguenti cavalieri: \nRe Oscar II confer\u00ec successivamente, inoltre, delle concessioni onorarie dell'Ordine ad alcuni sovrani e capi di stato esteri: \nRe Haakon VII di Norvegia divenne formalmente Gran Maestro dell'Ordine il 18 novembre 1905 ma non indoss\u00f2 mai le insegne."}
{"id": "2596457", "revid": "116538381", "url": "https://it.wikipedia.org/wiki?curid=2596457", "title": "Muscolo (arma)", "text": "Il muscolo (dal latino \"musculus\") era un'arma d'assedio in forza all'esercito romano. Si trattava di una struttura in legno con tettoia (mattoni coperti di cuoio e materassi), in pratica una capanna, spostata tramite un sistema di rulli. Veniva utilizzato dai legionari per avvicinarsi alle mura di una struttura fortificata vanificando l'eventuale ricorso degli assediati ad armi da tiro o da getto. Una volta a contatto della struttura nemica, il muscolo fungeva da riparo mentre i soldati romani intaccavano le fondazioni delle mura o colmavano il fossato per permettere l'uso della rampa d'assedio.\nStoria.\nPlinio il Vecchio racconta che il nome del \"musculus\" deriverebbe da un animaletto marino uso accompagnarsi alle balene: il \"topo marino\", oggi molto cautelativamente identificato con il Pesce pilota.\nLa prima chiara menzione del \"musculus\" e del suo utilizzo da parte dell'esercito romano si trova nel \"De bello civili\" di Gaio Giulio Cesare:\nIl \"musculus\" di cui parla il testo cesariano fu una delle tante opere cosiddette \"ossidionali\" (cio\u00e8 attinenti all'assedio) realizzate dall'esercito del dittatore durante l'Assedio di Marsiglia del 49 a.C.. Si trattava di una delle tante possibilit\u00e0 note ai genieri romani, non certo di un'invenzione sviluppata \"ad hoc\" dagli ingegneri di Cesare.\nIl momento preciso in cui i Romani iniziarono a servirsi del muscolo non \u00e8 ad oggi noto. Con buona probabilit\u00e0 questo particolare apparato ossidionale divenne noto ai soldati \"Romani\", forse inventato dagli stessi genieri romani, nel corso del III secolo a.C., quando cio\u00e8 Roma inizi\u00f2 a beneficiare in modo massiccio dell'afflusso di cultura e tecnologia greche conseguente al contatto con i domini ellenici concomitante alle guerre puniche. Fu durante l'assedio di Lilibeo (250 a.C.) che l'esercito romano diede per la prima volta prova di un'efficace dimestichezza nell'uso dell'arte ossidionale. Sfortunatamente, il maggior cronista dei fatti, il greco Polibio, non si profuse in particolari relativi ai macchinari messi in opera dagli assedianti. L'esito delle opere ossidionali romane a Lilibeo, la demolizione di alcune delle torri della cinta muraria cittadina, potrebbe, con buona probabilmente, aver richiesto l'utilizzo di uno o pi\u00f9 \"musculi\".\nCostruzione.\nDa un punto di vista funzionale, il \"musculus\" era concettualmente molto simile alla vinea ma si trattava di un'arma d'assedio ingegneristicamente molto pi\u00f9 raffinata:"}
{"id": "2596460", "revid": "729019", "url": "https://it.wikipedia.org/wiki?curid=2596460", "title": "Kyra Kyrklund", "text": "Vanta sei partecipazioni ai Giochi olimpici. Con la sciatrice Marja-Liisa Kirvesniemi, suo marito Harri, l'hockeista Raimo Helminen e il tiratore Juha Hirvi compone il quintetto degli atleti finlandesi con maggior numero di partecipazioni olimpiche, sei per l'appunto."}
{"id": "2596461", "revid": "120849658", "url": "https://it.wikipedia.org/wiki?curid=2596461", "title": "Cultura di Luco-Meluno", "text": "La cultura di Luco-Meluno (XIII secolo a.C. - VII secolo a.C.), in tedesco Laugen-Melaun-Kultur, \u00e8 una facies archeologica che si svilupp\u00f2 tra l'et\u00e0 del bronzo e la prima et\u00e0 del ferro nell'area alpina del Trentino, Alto-Adige, e nell'Engadina. Il termine venne coniato nel 1927 da Gero von Merhart, inizialmente comprendeva solo Meluno (\"Melaun\"), una localit\u00e0 presso Bressanone.\nLa cultura di Luco-Meluno confinava a nord con la facies hallstattiana orientale, e a sud con la cultura atestina o paleoveneta, \u00abdue grandi sfere culturali, che, durante i primi secoli dell'et\u00e0 del Ferro, giocarono certamente un ruolo importante nell'influenzare le scelte di gusto della societ\u00e0 alpina protoretica.\u00bb Cronologicamente, la cultura di Luco-Meluno viene seguita dalla cultura di Fritzens-Sanzeno (VI secolo a.C. - I secolo a.C.) della seconda et\u00e0 del ferro, identificata con il popolo dei Reti, con la quale mostra dei fenomeni di continuit\u00e0. \nLa \"brocca di Luco\" di Villandro, conservata all'Museo archeologico dell'Alto Adige di Bolzano, rappresenta un tipico esempio di questa cultura: essa possiede un beccuccio triangolare, una decorazione esterna a scanalature, ed un'altezza di 18,3\u00a0cm; accanto al manico sono presenti due appendici a forma di corno.\nSempre presso Villandro \u00e8 stato ritrovato un luogo utilizzato per roghi votivi (\"Brandopferplatz\") rimasto in uso per secoli sino all'et\u00e0 del ferro."}
{"id": "2596465", "revid": "1318309", "url": "https://it.wikipedia.org/wiki?curid=2596465", "title": "Arabisso", "text": "Arabisso o Arabissa (lat. \"Arabissus\") era una citt\u00e0 della Cappadocia, situata ai piedi del massiccio dell'Antitauro, nell'odierna Turchia, e che corrisponde all'attuale Yarpuz.\nFu sede episcopale suffraganea di Melitene dal 392 al 692, anno della conquista islamica.\nIn essa ebbero i natali l'arcivescovo ariano Eudossio (fine del III secolo) e l'imperatore bizantino Maurizio nel 539.\nSecondo la tradizione cristiana, San Cesario pat\u00ec il martirio proprio ad Arabisso, quando erano imperatori Galerio e Massimiano."}
{"id": "2596469", "revid": "1632387", "url": "https://it.wikipedia.org/wiki?curid=2596469", "title": "Alluvione di Messina del 2009", "text": "L'alluvione di Messina del 2009 fu una calamit\u00e0 naturale verificatasi in un'area ristretta della Sicilia nord-orientale causata da un violento nubifragio, iniziato nella serata del 1\u00ba ottobre 2009 e durato tutta la notte fino al mattino del giorno successivo. Il nubifragio provoc\u00f2 lo straripamento dei corsi d'acqua e diversi eventi franosi cui fece seguito lo scivolamento a valle di colate di fango e detriti.\nL'evento colp\u00ec la zona lungo la costa ionica, immediatamente a sud della citt\u00e0 di Messina, fortemente antropizzata nonostante la difficile orografia dei terreni. \nI centri pi\u00f9 colpiti furono Scaletta Marina, nel comune di Scaletta Zanclea e diverse localit\u00e0 del comune di Messina: Giampilieri Superiore, Giampilieri Marina, Altolia, Molino, Santo Stefano di Briga, Briga Superiore e Pezzolo. \nFurono ingenti anche i danni nella frazione di Guidomandri e nelle altre localit\u00e0 del comune di Scaletta Zanclea e nel comune di Itala.\nIl disastro avvenne in una zona a elevato rischio idrogeologico, gi\u00e0 colpita in precedenza da eventi franosi e alluvionali.\nIn seguito all'evento franoso, che invest\u00ec anche la Strada statale 114 Orientale Sicula, l'autostrada A18 e la ferrovia Messina-Catania, numerosi paesi e frazioni rimasero totalmente isolati mentre si interrompevano anche le comunicazioni d'ogni tipo, con Messina e il resto del Paese, di tutta l'area orientale e ionica della Sicilia. Per qualche giorno si poterono utilizzare solo i collegamenti marittimi, il che ostacolava pesantemente il raggiungimento delle localit\u00e0 colpite: la frazione di Altolia venne raggiunta dai soccorritori solo nella giornata del 3 ottobre.\nSecondo il Dipartimento della Protezione Civile, in alcune delle zone colpite caddero fino a 220/230 millimetri di precipitazioni nell'arco di 3-4 ore.\nCronologia dei fatti.\nL'evento ebbe inizio il 1\u00ba ottobre 2009 con l'intensificarsi di una perturbazione proveniente dalle Isole Baleari. Gi\u00e0 tre ore dopo l'inizio del nubifragio si segnalavano danni alle strade e alla ferrovia, fino a quando, vicino alla mezzanotte, avveniva il crollo di alcune palazzine tra Scaletta Zanclea e Giampilieri Superiore.\nLa portata dei danni, alle prime luci dell'alba, si rivelava preoccupante e pi\u00f9 seria del previsto: numerose le vittime sepolte sotto il fango, incerto il numero dei dispersi, molte le persone rifugiate sopra i tetti e alcune delle frazioni raggiungibili soltanto a piedi o per via aerea.\nIl Consiglio dei ministri successivamente dichiarava lo stato di emergenza nelle zone colpite.\nIl 4 ottobre, le fonti di agenzia Adnkronos/Ign indicavano un numero stimato di 23 morti e 35-40 dispersi, 29 feriti ricoverati e 564 sfollati ospitati negli alberghi della zona.\nLe vittime recuperate erano divenute 25, secondo quanto comunicato il 7 ottobre dall'unit\u00e0 di crisi disposta a Messina. \nIl capo della Protezione civile, Guido Bertolaso, lasciava intendere di non nutrire speranze riguardo ai 10 ancora dispersi, portando cos\u00ec a 35 il numero presunto delle vittime. Altri tre corpi, di cui uno di una bambina di quattro anni, venivano ricuperati il giorno dopo, portando a 28 il numero delle vittime accertate e a 7 quello delle persone ancora disperse.\nIl capo della Protezione civile nella sua relazione alla Camera dei Deputati il 7 ottobre affermava tra l'altro:\"..L'impegno \u00e8 stato massiccio, con l'impiego di 2.386 uomini anche dell'esercito e delle Forze dell'ordine, 567 mezzi, 100 ore di volo con 150 \"sortite\" degli elicotteri...Al momento...tutte le frazioni sono state raggiunte dai soccorritori e tutte le strade sono state riaperte e riattivate. Sono in corso accertamenti sull'agibilit\u00e0 degli edifici...\"\nI funerali di Stato per le vittime dell'alluvione si svolsero sabato 10 ottobre presso il Duomo di Messina con una messa solenne officiata dall'arcivescovo Calogero La Piana, a cui presenziarono le pi\u00f9 alte autorit\u00e0 politiche e religiose della citt\u00e0, oltre al premier Silvio Berlusconi, al presidente del Senato Renato Schifani chiamato a rappresentare il capo dello Stato e il presidente della Regione Siciliana Raffaele Lombardo; erano presenti inoltre i ministri Angelino Alfano e Stefania Prestigiacomo, il capo della protezione civile Guido Bertolaso, il giudice costituzionale Gaetano Silvestri e il presidente dei senatori del Partito Democratico Anna Finocchiaro. Presero parte alla celebrazione varie migliaia di cittadini, di cui circa 1.500 all'interno della cattedrale; i restanti, nel sagrato, seguirono la funzione religiosa da un maxischermo televisivo.\nIl 13 ottobre vennero ricuperati i corpi dei due bambini di 2 e 6 anni ancora dispersi, morti assieme alla loro mamma, a centinaia di metri dalla loro abitazione, il che fece salire il numero delle vittime accertate a 30, mentre il numero degli sfollati aveva raggiunto il numero di 1054 persone. Ancora quattro uomini e due donne, dei quali uno di Altolia e cinque di Scaletta Zanclea mancavano all'appello.\nIl 19 ottobre il numero di vittime sal\u00ec a 31 in seguito al decesso al Policlinico di Messina di una ragazza di 28 anni gravemente ferita. Rimasero da trovare i resti di 6 persone disperse il che portava il numero delle vittime a 37 persone.\nIl precedente del 2007.\nIl 25 ottobre del 2007, dopo un violento temporale, una valanga di fango aveva invaso il paese; i danni materiali furono elevati ma non vi furono vittime.. La circolazione ferroviaria sulla linea Messina Catania rimase interrotta fino al 10 novembre con gravissimi disordini della circolazione dei treni costretti ad un lunghissimo percorso via Termini Imerese. In quell'occasione furono molti gli abitanti a denunciare il pericolo di nuovi crolli e smottamenti, allarme ripreso anche dalla trasmissione televisiva Striscia la notizia. L'11 dicembre 2008, ancora un nuovo allarme maltempo interess\u00f2 la zona\nPolemiche ed eroismi.\nIl sottosegretario Guido Bertolaso indic\u00f2 nell'abusivismo edilizio una delle concause di quanto avvenuto..\nLa procura di Messina apr\u00ec un'inchiesta per disastro colposo. La Commissione europea si dichiar\u00f2 disposta ad intervenire su eventuale richiesta di aiuto economico dell'Italia.\nDomenica 4 ottobre 2009, il Campionato italiano di calcio di Serie A non osserv\u00f2 nemmeno il minuto di silenzio in memoria delle vittime della tragedia messinese, fatta eccezione per gli stadi siciliani del Palermo e del Catania e per quello lombardo dell'Atalanta, dove il minuto di silenzio venne fatto osservare grazie all'errore dell'Arbitro Rocchi che era convinto che la disposizione fosse stata diramata dalla Lega Calcio, la quale invece aveva disposto che il minuto di silenzio fosse osservato solo in Sicilia\nGli eventi innescarono una serie di polemiche, non del tutto giustificate che tuttavia evidenziavano numerosi fattori quali concause del disastro quali, l'abbandono della cura del territorio in termini di coltivazione agricola e gestione forestale, specie dopo i pregressi e ripetuti incendi che hanno depauperato le difese naturali del territorio; \nl'intensificazione degli eventi di piogge torrenziali, l'estrema lentezza burocratica nella definizione e messa a punto dei piani di protezione ambientale e di messa in sicurezza del territorio; la riduzione dei fondi destinati alle esigenze di difesa del territorio in campo nazionale, regionale o locale e, infine, l'errata o carente valutazione delle aree a rischio: Giampilieri, ad esempio, non era compresa in tali elenchi.\nIn questo scenario, brillarono gli episodi di solidariet\u00e0 e di eroismo da parte dei soccorritori volontari e istituzionali, come quello del giovane Simone Neri, sottocapo di prima classe della Marina, che perse la vita dopo aver messo in salvo 8 personee di tanti, rimasti anonimi che si prodigarono durante le ore tremende del fatto. La scuola elementare di Giampilieri, che fu il centro operativo dei soccorsi per la popolazione, una volta riconsegnata all'insegnamento \u00e8 stata intitolata al giovane Simone Neri.\nIniziative benefiche.\nIl 21 dicembre 2009, allo Stadio Renzo Barbera di Palermo, venne disputata una partita amichevole, finita 3-3, tra la Miccoli All Stars (un'inedita formazione organizzata dallo stesso attaccante del ) e la Nazionale Italiana Cantanti. Tutti i ricavi dell'evento intitolato \"Insieme per Messina\", prevenienti dai circa 12.000 spettatori paganti, vennero devoluti in beneficenza agli alluvionati.\nNello stesso mese, vari artisti di Messina collaborarono tra loro per la produzione, promozione e distribuzione di un album discografico contenente una compilation intitolata \"Mani\" i cui ricavi della vendita furono interamente destinati a progetti di sostegno e di promozione sociale co-finanziati dalla Caritas diocesana di Messina.\nIl 29 luglio 2011 nei villaggi di Altolia e Giampilieri si svolse la manifestazione \"Uniti per la Vallata\" organizzata soprattutto da giovani abitanti dei paesi colpiti ed altri giovani messinesi per sensibilizzare l'opinione pubblica sulla carenza e lentezza degli interventi di ricostruzione."}
{"id": "2596471", "revid": "114385", "url": "https://it.wikipedia.org/wiki?curid=2596471", "title": "Trento-Bondone", "text": "La Trento-Bondone \u00e8 la pi\u00f9 vecchia e lunga gara automobilistica e motociclistica in salita con partenza a Trento e arrivo in localit\u00e0 Vason, ultimo paese sulla cima del monte Bondone.\nDescrizione.\nLa prima edizione della corsa si \u00e8 svolta il 5 luglio 1925. Fu vinta dall'ingegner Ruggero Menestrina, al volante di una Fiat 501. Le altre edizioni fino al 1928 furono vinte da: Gilberto Mayr su Ansaldo 2000 e per la categoria turismo ancora da Menestrina (1926), Prospero Gianferrari amico di Gabriele d'Annunzio, su Alfa Romeo (giugno 1927), marchese Diego de Sterlich Aliprandi alla guida di una Maserati (settembre 1927), Pastore su Maserati (1929). La competizione fu sospesa dal 1929 al 1937). L'Automobile Club Trento ci riprov\u00f2 nel 1938 e 1939 con altre due edizioni, che fanno registrare le vittoriose prove della Fiat 1100 Sport di Monticello e Palmieri e di Lancia Aprilia di Cesare Granetto (1896-1951) \" Nel 1940 la gara fu sospesa in seguito agli eventi bellici. La corsa ricomincia nel 1950 ed \u00e8 vinta da Salvatore Ammendola con una Alfa Romeo Giulietta Sprint Speciale. Nel 2000 si festeggia 60\u00aa con una pubblicazione e nel 2010 si svolge la 60\u00aa edizione alla quale \u00e8 dedicata un'atra pubblicazione. \nSi tratta di una gara lunga circa 17 chilometri ed ha una percentuale di salita media del 9%. La tappa prevede una strada molto tortuosa e spettacolare.\nIl record \u00e8 di 9\u201900\u201d52, ottenuto da Simone Faggioli il 2 luglio 2017 a bordo di una Norma M20 FC, alla media di 115,2 km/h e migliorando il precedente di 9'07\u201d66 che egli stesso aveva ottenuto il 3 luglio dell'anno precedente, sempre a bordo di una Norma M20 FC.\nLa Trento-Bondone svoltasi il 19 luglio 1961 fu la prima gara ufficiale cui partecip\u00f2 il campione Giacomo Agostini, giungendo secondo a bordo della sua Moto Morini 175 Settebello, strettamente di serie.\nRecord del tracciato.\n9'00\"53 stabilito da Simone Faggioli su Norma M20 FC il 2 luglio 2017. Abbassato di sette secondi il precedente record datato 2016."}
{"id": "2596481", "revid": "834", "url": "https://it.wikipedia.org/wiki?curid=2596481", "title": "Sugar Sugar", "text": ""}
{"id": "2596484", "revid": "767487", "url": "https://it.wikipedia.org/wiki?curid=2596484", "title": "Cultura di Fritzens-Sanzeno", "text": "La cultura di Fritzens-Sanzeno (VI secolo a.C. - I secolo a.C.) \u00e8 una \"facies\" archeologica attestata nella seconda et\u00e0 del ferro, dal 500 a.C. al 15 a.C., nell'area alpina del Trentino e dell'Alto-Adige in Italia, del Tirolo e del Vorarlberg in Austria, della Bassa Engadina in Svizzera, e viene identificata come la cultura materiale del popolo alpino dei Reti. Il nome deriva dalle due localit\u00e0 di Fritzens in Tirolo (Austria) e Sanzeno in Trentino, dove vennero effettuati importanti scavi archaeologici all'inizio del sec. XX.\nLa cultura di Fritzens-Sanzeno segue la precedente cultura di Luco-Meluno (XIII secolo a.C. - VII secolo a.C.) in Alto Adige e nel Trentino, con la quale mostra dei fenomeni di continuit\u00e0, e la cultura dei campi di urne nella fase hallstattiana nel Tirolo austriaco. Detta \"facies\" culturale cess\u00f2 a seguito della conquista della Rezia e dell'arco alpino messa in atto da Augusto alla fine del primo secolo avanti Cristo, che segna pertanto la fine dell'et\u00e0 del ferro in quest'area geografica.\nStoria.\nImportanti ritrovamenti furono scoperti intorno al 1920 dal medico di Wattens, Karl Stainer, a Fritzens, sul fiume Inn, pochi chilometri a sud di Innsbruck in Austria. Nel 1924 Stainer espose i suoi reperti all'88\u00b0 Assemblea dei naturalisti e dei medici tedeschi (Gesellschaft Deutscher Naturforscher und \u00c4rzte); tuttavia, passarono inosservati. Stainer pubblic\u00f2 nnel 1948 le sue osservazioni nei Fundberichte aus \u00d6sterreich.. Nella zona di Himmelreich a Volders - che si trova di fronte al piccolo villaggio di Fritzens nella valle dell'Inn - fece anche scavare l'humus dalla cava, e nel corso degli anni fu in grado di trovare un numero considerevole di reperti della successiva et\u00e0 del ferro e dell'intero periodo di epoca romana imperiale. Il fatto che si trattasse di un importante rogo votivo non fu ancora compreso all'epoca. Leonhard Franz pubblic\u00f2 poi i reperti di Fritzens negli anni '50, che avevano gi\u00e0 attirato l'attenzione in precedenza di Gero von Merhart, e chiam\u00f2 la ceramica di Fritzens e di altri siti tirolesi \"Fritzner Typus\". Il termine \"Fritzens-Sanzeno\" fu introdotto da Benedikt Frei nel 1955 come \u00aborizzonte Fritzens-Sanzeno\u00bb, e, successivamente, come \u00abcultura Fritzens-Sanzeno\u00bb, dizione ancora oggi accolta, usando, come in \"Luco-Meluno\", i nomi dei siti tipo e la ceramica come \u201cfossile guida\u201d per la datazione archeologica.\nLa cultura materiale \u00e8 caratterizzata da recipienti in ceramica, i boccali umbilicati, le tazze, da strumenti in ferro come asce, zappe, e da ornamenti in bronzo di produzione locale, come le fibule. Per costruire i loro villaggi, i Reti preferivano i luoghi pi\u00f9 alti e protetti rispetto al fondovalle, come gli ampi terrazzamenti naturali di Sanzeno, le alture poco accessibili come Doss Castel a Fai della Paganella, i due dossi del villaggio di Montesei di Serso in Valsugana.\nDistribuzione territoriale.\nComplessivamente l'area della cultura Fritzens-Sanzeno comprende quasi tutta l'area del Tirolo Settentrionale, Tirolo Orientale e Vorarlberg in Austria, parte della Bassa Engadina in Svizzera, e le attuali regioni italiane dell'Alto Adige e del Trentino.\nI siti archeologici pi\u00f9 importanti nella parte meridionale includono Sanzeno (Trentino), l'insediamento sul Ganglegg a Sluderno (Val Venosta, Alto Adige), Rungger Egg a Siusi allo Sciliar, grandi insediamenti a Bressanone-Stufels (Valle Isarco), la Collina di Tarces, chiamata in lingua locale Tartscher Bichl (Val Venosta), e le tombe di Pfatten (Vadena) in Val d'Adige e Moritzing presso Bolzano. A nord ci sono i campi tombali di Kundl ed Egerndorfer Feld, entrambi situati nella bassa valle dell'Inn, nonch\u00e9 gli insediamenti collinari sul Bergisel a Innsbruck, a Pfaffenhofen-H\u00f6rtenberg, Goldbichl a Innsbruck-Igls, Pirchboden a Fritzens e il Regno dei Cieli a Volders con i relativi siti roghi votivi.\nStudiati i roghi votivi e il santuario di Demlfeld in Ampass cos\u00ec come il sito sacrificale in Aldrans-Innsbruck, Egerdach, il santuario di Piller Sattel nel Oberinntal e la terrazza Himmelreich a Volders. A sud della cresta principale delle Alpi si trovano il Rungger Egg a Siusi allo Sciliar e l'Hahneh\u00fctter B\u00f6dele presso l'abitato di Ganglegg a Sluderno/Val Venosta. Alla periferia dell'attuale area di distribuzione dell'FSK si trova il luogo ben studiato il rogo votivo a Spielleitenk\u00f6pfl vicino a Farchant vicino a Garmisch-Partenkirchen in Baviera.\nPanoramica.\nReperti della cultura di Fritzens-Sanzeno al di fuori della loro area di distribuzione, come spille e vasellame, sono stati ritrovati in Baviera meridionale, nell'oppidum di Manching, a D\u00fcrrnberg vicino a Hallein, e a Mannersdorf e Leithagebirge (Bassa Austria).\nAnche se la cultura di Fritzens-Sanzeno fu molto influenzata dai suoi vicini, vale a dire i Veneti, gli Etruschi e i Celti, sia a sud che a nord e a ovest, nell'artigianato, nei riti funerari e nella religione, produsse una serie di peculiarit\u00e0 specifiche come la costruzione di case (casa retica) e nella cultura materiale forme proprie tra cui le tipiche forme di ceramica come la ciotola di Fritzner decorata con timbri o la ciotola di Sanzeno, cos\u00ec come la ceramica a strisce alpina. Dal IV secolo a.C. iniziarono a essere adottate le armi celtiche. Numerose iscrizioni in lingua retica sono state trovate a partire dal VI secolo a.C.\nSulla fibula artigianale sono da menzionare le frequenti fibule a mandolino di ispirazione celtica e un certo numero di altre fibule secondo il modello Lat\u00e8ne iniziale e medio. Modifiche degli anelli celtici a disco del collo sono state trovate sia nella zona settentrionale che in quella meridionale della cultura di Fritzens-Sanzeno. Il loro periodo d'oro coincide approssimativamente con l'et\u00e0 degli \"oppida\" in Baviera. Dal Medio Lat\u00e8ne in poi, ceramiche di argilla grafite, gioielli di vetro e occasionalmente gioielli di bronzo furono importati dall'area celtica. Soprattutto i gioielli suggeriscono legami coniugali. La cultura di Fritzens-Sanzeno finisce bruscamente per la campagna alpina di Druso e Tiberio nel 15 a.C."}
{"id": "2596490", "revid": "670104", "url": "https://it.wikipedia.org/wiki?curid=2596490", "title": "Raimo Helminen", "text": "Con la sciatrice Marja-Liisa Kirvesniemi, suo marito Harri, l'amazzone Kyra Kyrklund e il tiratore Juha Hirvi compone il quintetto degli atleti finlandesi con maggior numero di partecipazioni olimpiche, sei.\nCarriera.\nHockeista giunto ai massimi livelli individuali, essendo stato del 1985 al 1989 giocatore nella National Hockey League statunitense, massima vetrina mondiale per questo sport. Vanta sei partecipazioni ai Giochi olimpici e tre medaglie conquistate nell'hockey su ghiaccio."}
{"id": "2596496", "revid": "1149807", "url": "https://it.wikipedia.org/wiki?curid=2596496", "title": "Brown Hornet", "text": "Brown Hornet (\"The Brown Hornet\") \u00e8 uno show animato prodotto da Filmation. Questo cartone, infatti, \u00e8 all'interno della serie \"Albertone\" (di cui lui e i suoi amici guardano la TV per vedere il protagonista Brown Hornet il superspaziale vestito da calabrone)."}
{"id": "2596502", "revid": "1802185", "url": "https://it.wikipedia.org/wiki?curid=2596502", "title": "Ordine della Rosa bianca", "text": "L'Ordine della Rosa bianca di Finlandia (in finlandese: \"Suomen Valkoisen Ruusun ritarikunta\"; in svedese: \"Finlands Vita Ros' orden\") \u00e8 uno dei tre ordini ufficiali della Finlandia, assieme all'Ordine della Croce della Libert\u00e0 e all'Ordine del Leone di Finlandia. Il Presidente della Finlandia \u00e8 Gran Maestro di tutti e tre gli ordini che sono amministrati attraverso un cancelliere, un vice cancelliere ed un numero massimo di quattro membri di consiglio.\nStoria.\nL'Ordine della Rosa bianca di Finlandia venne fondato da Carl Gustaf Emil Mannerheim in qualit\u00e0 di reggente (capo temporaneo dello stato) il 28 gennaio 1919. Il nome era derivato dalla Guardia Bianca, risultata vittoriosa durante la Guerra civile finlandese. I documenti di approvazione definitiva vennero siglati il successivo 16 maggio e nuovamente modificati il 1\u00ba giugno 1940. La nuova scala di ranghi venne approvata con decreto del 1985. Le decorazioni originali furono disegnate da Akseli Gallen-Kallela, ma vennero sostituite nel 1963 rimpiazzando l'originale svastica con una croce. La decorazione pu\u00f2 essere concessa per meriti civili e militari ed il nastro, per tutte le classi, \u00e8 blu ultramarino.\nInsigniti notabili.\nIl collare viene concesso in prevalenza a capi di Stato stranieri come \u00e8 stato nei casi di Vittorio Emanuele III (1920), Charles de Gaulle (1962), di Josip Broz Tito (1963) o di Lech Wa\u0142\u0119sa (1993). Il Primo Ministro di Finlandia, automaticamente, ne riceve la Gran Croce, ma alcuni esponenti socialisti hanno rifiutato l'onorificenza nel corso della storia del paese.\nAltri insigniti notabili furono:"}
{"id": "2596505", "revid": "287204", "url": "https://it.wikipedia.org/wiki?curid=2596505", "title": "Katherine (Australia)", "text": "Katherine \u00e8 una citt\u00e0 australiana, situata nel Territorio del Nord, 320 km a sud-est di Darwin. Katherine ha preso il nome dal fiume omonimo ed ha una popolazione di circa 7.500 abitanti. \nLa Regione di Katherine \u00e8 molto vasta, con circa 400.000 km quadrati, grande quasi quanto la Francia; la regione \u00e8 nota per le sue gole e fiumi, tra cui Katherine Gorge, Victoria River, Daly River, Roper River e molti altri."}
{"id": "2596507", "revid": "729019", "url": "https://it.wikipedia.org/wiki?curid=2596507", "title": "English Premiership 2006-2007", "text": "La Guinness Premiership 2006/07 \u00e8 stato il 20\u00ba campionato inglese di vertice di rugby XV, la \"English Premiership\".\nIniziato il 2 settembre 2006, \u00e8 terminato con la finale del 12 maggio 2007, che ha visto la vittoria finale dei Leicester Tigers contro il Gloucester Rugby. Le dodici squadre partecipanti hanno dapprima disputato la \"regular season\" con gare di andata e ritorno; le migliori hanno poi avuto accesso ai play-off, giocati con la formula dell'eliminazione diretta.\nLe prime quattro classificate della Guinness Premiership accedono alla Heineken Cup; le squadre dal 5\u00ba all'11\u00ba posto accedono all'European Challenge Cup; l'ultima classificata retrocede in National Division One.\nPlayoff.\nLe prime quattro della classifica accedono alle semifinali, che si giocano in casa della meglio piazzata."}
{"id": "2596510", "revid": "380453", "url": "https://it.wikipedia.org/wiki?curid=2596510", "title": "\u017denskij volejbol'nyj klub Dinamo Moskva", "text": "La \u017denskij volejbol'nyj klub Dinamo Moskva (in russo \"\u0436\u0435\u043d\u0441\u043a\u0438\u0439 \u0432\u043e\u043b\u0435\u0439\u0431\u043e\u043b\u044c\u043d\u044b\u0439 \u043a\u043b\u0443\u0431 \u0414\u0438\u043d\u0430\u043c\u043e \u041c\u043e\u0441\u043a\u0432\u0430\") \u00e8 una societ\u00e0 pallavolistica femminile russa con sede a Mosca: milita nel campionato di Superliga.\nStoria.\nLa \u017denskij volejbol'nyj klub Dinamo Moskva nasce nel 1926 all'interno della polisportiva Dinamo Mosca. Dopo la nascita del campionato sovietico il club impiega oltre un decennio prima di iniziare ad imporsi, diventando per la prima volta campione nazionale nel 1947. A questo successo fanno seguito due terzi posti ed un secondo posto, sempre alle spalle della . A questi anni risale il dualismo con l'altra squadra moscovita, in cui le due squadre si giocano la vittoria del campionato per ben cinque stagioni consecutive, che vedono trionfare la Dinamo in quattro occasioni. Nel 1957 le due squadre si contendono nuovamente il campionato, ma a vincere questa volta \u00e8 la Lokomotiv; nella stagione successiva la Dinamo arriva seconda dietro alla Lokomotiv, rinominata come \"Metrostroj\". Decisamente migliore la situazione nella Coppa dell'Unione Sovietica, che vede trionfare la Dinamo tre volte nelle prime quattro edizioni.\nDopo la vittoria di altri due campionati nel 1960 e nel 1962, la Dinamo cede il passo ad un'altra squadra di Mosca, il . In ambito europeo inizia il dominio in Coppa dei Campioni: ben undici vittorie in diciassette anni, fra cui la prima edizione. Tra la fine degli anni sessanta e l'inizio degli anni settanta la Dinamo vince cinque campionati, mettendosi alle spalle le due rivali concittadine. Nel 1977 vince il tredicesimo campionato sovietico, dopo il quale, per\u00f2, viene oscurata dall'ascesa dell', che riesce a superare solo nel 1983, conquistando il quattordicesimo ed ultimo campionato sovietico, un anno dopo la quarta vittoria della coppa nazionale. Verso la fine degli anni ottanta la squadra incappa in un periodo di declino che porta alla retrocessione al termine della stagione 1988-89 e addirittura alla chiusura del club nel 1992.\nNel 2004 la Dinamo riprende la propria attivit\u00e0 disputando subito il massimo campionato russo e raggiungendo la finale, ma deve cedere alla quattordicesima vittoria consecutiva dell'Uralo\u010dka. L'annata successiva, per\u00f2, arriva la prima vittoria del campionato nazionale, ottenuta sconfiggendo in finale lo , e la prima finale europea dopo i fasti dell'epoca sovietica: in Top Teams Cup viene tuttavia sconfitta dall'. \nNella stagione successiva la formazione moscovita si conferma campione di Russia battendo in finale le rivali concittadine del e raggiunge la finale di Champions League, dove per\u00f2 ha la meglio il ; anche in finale di Coppa di Russia la squadra deve accontentarsi del secondo posto. Le tre stagioni successive sono segnate in campionato dal dualismo con lo : i due club si affrontano in tre finali scudetto consecutive, che vedono uscire la Dinamo sconfitta per due volte e campione nella stagione 2008-09, quando la squadra raggiunge nuovamente la finale di Champions League, ma deve ancora una volta inchinarsi al . Nel 2009 arriva per\u00f2 la prima vittoria della coppa nazionale, trionfo che verr\u00e0 replicato anche nel 2011 e nel 2013.\nA partire dalla stagione 2010-11 inizia il dominio in campionato della , che si protrae per un lustro, durante il quale le moscovite devono accontentarsi in tutte e cinque le edizioni della piazza d'onore. Nell'annata 2015-16 la Dinamo torna al successo, aggiudicandosi il quarto campionato russo della sua storia e iniziando a propria volta un ciclo di vittorie in campo nazionale: le moscovite si confermano campionesse di Russia anche nei campionati 2016-17 e 2017-18 e vincono anche le prime due edizioni della Supercoppa russa, tornando dopo cinque anni anche al successo in Coppa di Russia."}
{"id": "2596517", "revid": "287204", "url": "https://it.wikipedia.org/wiki?curid=2596517", "title": "Cultura ellenistica", "text": ""}
{"id": "2596521", "revid": "1305772", "url": "https://it.wikipedia.org/wiki?curid=2596521", "title": "Texas centrale", "text": "Il Texas centrale (\"Central Texas\" in inglese) \u00e8 una regione dello Stato del Texas circostante ad Austin e circa delimitata da Brady a Kerrville e da La Grange a Waco. Il Texas centrale contiene al suo interno il Texas Hill Country e corrisponde a una sezione di fisiografiche designate dall'Altopiano di Edwards, in un contesto geografico.\nIl Texas centrale comprende le aree metropolitane di Austin-Round Rock, Killeen-Temple-Fort Hood, Bryan-College Station, e l'area metropolitana di Waco. Le aree metropolitane di Austin-Round Rock e quella di Killeen-Temple-Fort Hood sono tra quelle pi\u00f9 in rapida crescita dello Stato. Alcune citt\u00e0 importanti della regione sono Austin, College Station, Killeen, Round Rock, Bridge City, Mansfield, e Waco. Fort Hood, una base dello United States Army, si trova in questa regione.\nComposizione.\nLe contee (in rosso) fanno parte della regione del Texas centrale:\nLe contee (in rosa) a volte sono incluse nella regione del Texas centrale:"}
{"id": "2596524", "revid": "1305772", "url": "https://it.wikipedia.org/wiki?curid=2596524", "title": "Cos'\u00e8 normale", "text": "Cos'\u00e8 normale \u00e8 un brano musicale degli Zero Assoluto, estratto come secondo singolo dall'album \"Sotto una pioggia di parole\".\nIl brano.\n\"Cos'\u00e8 normale\" \u00e8 stato scritto da Thomas De Gasperi e Matteo Maffucci, in collaborazione con Danilo Pao ed Enrico Sognato. Il brano \u00e8 stato reso disponibile per il download digitale, ed \u00e8 entrato nella rotazione radiofonica italiana a partire dal 18 settembre 2009. Si tratta di una versione differente da quella presente nell'album, che prevedeva il featuring di Federico Zampaglione.\nVideo musicale.\nIl video musicale prodotto per \"Cos'\u00e8 normale\" \u00e8 stato diretto da Cosimo Alem\u00e0 e girato il 30 settembre 2009, per poi entrare nella rotazione dei canali tematici a partire dal 26 ottobre 2009. Il video segue alcune automobili in viaggio, con il punto di vista della telecamera davanti al parabrezza, in modo da poter vedere i visi dei passeggeri. Si alternano i due componenti degli Zero Assoluto, ad altre persone, fra cui Danilo Pao ed Enrico Sognato, coautori del brano."}
{"id": "2596525", "revid": "1699816", "url": "https://it.wikipedia.org/wiki?curid=2596525", "title": "Episodi di Due fantagenitori (terza stagione)", "text": "La terza stagione di \"Due Fantagenitori\" \u00e8 composta da 19 episodi andati in onda per la prima volta dall'8 novembre 2002 al 21 novembre 2003 negli USA.\nFuori dalle regole.\nSiccome i genitori di Timmy si preoccupano per ogni cosa, quest'ultimo desidera che a loro non importi pi\u00f9 niente. Gli svantaggi sono che i suoi genitori non tagliano pi\u00f9 l'erba in giardino, non curano pi\u00f9 l'igiene (tutti i denti di suo padre cadono) e non pagano pi\u00f9 la bolletta della luce. A peggiorare le cose, il desiderio ha effetto anche su Cosmo e Wanda.\nCos\u00ec \u00e8 la vita.\nTimmy, per aiutare i suoi genitori a vincere una gara, desidera che tutto ci\u00f2 che \u00e8 presente nel giardino prenda vita. In questo modo, per\u00f2, torna in vita anche Eddie, il vecchio criceto di Timmy. Il bambino pensava che Eddie fosse scappato, ma in realt\u00e0 mor\u00ec quando i signori Turner si dimenticarono di prendersi cura di lui mentre il loro figlio era al campo estivo. Eddie, su tutte le furie, ha inizialmente intenzione di uccidere Timmy e i suoi genitori, ma successivamente diventa buono e si riappacifica con Timmy. Alla fine dell'episodio si vedono gli altri animali morti di Timmy.\nDenti splendenti.\nDr. Bender ruba furtivamente i denti di Chip Skylark mentre dorme. Timmy \u00e8 cos\u00ec costretto a contattare la Fatina dei Denti per cercare aiuto nel ritrovamento dei denti.\nC'era una volta a Dimmsdale.\nTimmy e i suoi amici visitano una citt\u00e0 Far West chiamata \"Dimmsdale Flats\", citt\u00e0 preferita del padre di Timmy da quando era piccolo. Una volta arrivati, per\u00f2, scoprono che Dimmsdale Flats sta per essere rasa al suolo per costruire un centro commerciale. Timmy cos\u00ec va indietro nel tempo per ottenere l'atto di propriet\u00e0 della citt\u00e0.\nDJ doppia T.\nIn estate, Vicky usa la radio per promuovere il suo servizio come baby sitter, costringendo i ragazzi a lavorare. Timmy combatte Vicky come \"DJ doppia T\", facendo tornare i genitori con i figli. Vicky scopre chi \u00e8 in realt\u00e0 DJ doppia T, venendo per\u00f2 arrestata per aver detto \"babbeo\" alla radio. Cos\u00ec i ragazzi, insieme con i loro genitori, trascorrono una bella vacanza senza Vicky.\nSperduto nello spazio.\nIl pianeta Yugopotamia \u00e8 stato invaso da una razza aliena, costituita da coniglietti sdolcinati e belli, nota come i Coccolacchiotti, che terrorizza gli Yugopotamiani, i quali hanno paura di ci\u00f2 che \u00e8 bello e dolce. Mark Chang chiede perci\u00f2 aiuto a Timmy, che va su Yugopotamia a combattere la minaccia insieme a Cosmo e Wanda.\nEmergenza d'amore.\nDopo essere stato respinto da Trixie a San Valentino ed essere stato preso in giro da tutte le ragazze di Dimmsdale, Timmy desidera che maschi e femmine stiano separati; cos\u00ec Dimmsdale (e tutto il mondo) si divide in Hersdale e Himsdale grazie a un lunghissimo muro. Ma l'amore non si sta diffondendo e quindi Cupido sta per morire. Le cose vanno ancora peggio quando tutte le persone sentono un vuoto dentro di loro. Timmy distrugge il muro e i generi vengono a contatto con l'altro, ma, invece di innamorarsi l'uno dell'altro come previsto, vanno in guerra uno contro l'altro. Cos\u00ec, vedendo ci\u00f2 che sta succedendo sulla Terra e scoprendo chi \u00e8 il responsabile, Cupido chiama Timmy per farlo combattere in nome dell'amore. Quest'ultimo fa innamorare qualcuno sulla Terra, cos\u00ec Cupido si riprende e va ad aiutarlo facendo innamorare altre persone, oltre che Cosmo e Wanda che annullano il desiderio.\nIl congresso dei Fantagenitori.\nCosmo ha la possibilit\u00e0 di decidere il luogo di svolgimento del congresso dei Fantagenitori, e sceglie il bagno di casa Turner. Crocker, nel frattempo, fa visita in casa Turner per congratularsi della A che ha preso Timmy, ma in realt\u00e0 vuole scoprire i suoi padrini e rivelarli al mondo.\nUna giornata di relax per Wanda.\nWanda prende un giorno di riposo in un posto chiamato \"beautyfarm magiche sorgenti\", mentre Timmy e Cosmo le promettono di trascorrere una giornata senza l'utilizzo della magia. Sfortunatamente un desiderio per una ricerca scolastica rovina tutto.\nIl lavoro pi\u00f9 fico.\nCosmo e Wanda creano un sito web magico che permette al pap\u00e0 di Timmy di trovare un lavoro pi\u00f9 decente che distribuire matite. Il signor Turner, per\u00f2, si rende conto ben presto che non ha bisogno di cambiare lavoro per essere amato dal figlio.\nCiak, si gira.\nTimmy tenta di creare il film perfetto per vincere il premio Dimmy e impressionare Trixie. Alla fine, Timmy riesce a vincere, ma Trixie non rimane impressionata.\nAbra Catastrofe!\nPer non aver rivelato l'esistenza dei fantagenitori per un anno, Timmy viene premiato con molti regali magici, fra cui una tortina magica che, sebbene abbia un sapore sgradevole, permette a chiunque la mangi di esprimere un desiderio senza vincoli. Timmy porta la tortina a scuola, dove per\u00f2 la perde. Mentre la cerca, Crocker la sta per raggiungere; il bambino scatena quindi una battaglia di dolcetti dove la scimmia di A.J., Bippy, d\u00e0 un morso alla tortina magica e desidera che la Terra si trasformi in una giungla in cui la \"razza dominante\" siano le scimmie. Le fate vengono assegnate alle scimmie, e Cosmo e Wanda diventano i fantagenitori di Bippy. Dopo che Timmy viene catturato da un accalappia-umani (una scimmia che cattura gli umani), Bippy desidera che il mondo torni normale. La tortina per\u00f2 viene afferrata da Crocker, che cattura Wanda intrappolandola nel suo scettro e desidera che il mondo sia governato da lui e che tutti diventino i suoi schiavi. Timmy, utilizzando i regali magici rimasti, sfida Crocker, ma durante il combattimento anche Cosmo viene intrappolato nello scettro dell'ex insegnante. Dopo una serie di combattimenti, Crocker capisce che sta combattendo con Timmy e lo ricatta prendendo in ostaggio i suoi genitori. Timmy si arrende e, per salvare Cosmo e Wanda, rivela la loro esistenza ed essi vengono risucchiati nel libro delle regole, che li trasporta nel Fantamondo. Mentre i genitori di Timmy picchiano Crocker, impotente senza le fate, il bambino riesce a impadronirsi di nuovo della tortina, desiderando di avere di nuovo Cosmo e Wanda come fantagenitori e che tutto torni alla normalit\u00e0. Crocker viene invece internato in un manicomio.\nIl party notturno.\nNella sua casa sull'albero, Timmy organizza un party notturno con A.J. e Chester, guardando il film \"Crash Nebula contro Crimson Mentone\". Chester e A.J. sono per\u00f2 in disaccordo di opinioni su quale dei due supereroi sia meglio e, dopo un litigio, se ne vanno, minacciando altres\u00ec di interrompere l'amicizia con Timmy se non si far\u00e0 vedere quella sera. Cos\u00ec Timmy deve trovare il modo di far riappacificare i suoi amici.\nMadre Natura.\nA Dimmsdale, se un meteorologo sbaglia le previsioni, viene inseguito da una folla inferocita ed \u00e8 costretto a lasciare la citt\u00e0. La mamma di Timmy diventa la nuova meteorologa, dopo che Timmy e suo padre costantemente la ignorano. Temendo che preveda il meteo sbagliato, e quindi venga cacciata da Dimmsdale, Timmy desidera che le previsioni meteo di sua madre si avverino. Purtroppo il bambino \u00e8 costretto a fermare sua madre dopo che lei ha previsto un disastro naturale.\nCrimson Mentone incontra i supergenitori.\nTimmy desidera accidentalmente Nega Mentone (il primo nemico di Crimson Mentone), ma pensa che sia Crimson Mentone. Nega si nasconde nella casa sull'albero di Timmy, dove Cosmo e Wanda esaudiscono i suoi desideri. Timmy si rende conto che Nega Mentone desidera far arrivare dal fumetto i nemici di Crimson, e quindi deve dare ai suoi genitori i loro superpoteri per fermare i cattivi.\nMotore in panne.\nIl pap\u00e0 di Timmy sta avendo la sua crisi di mezza et\u00e0 e va con il figlio a comprare dei giocattoli nella speranza di sentirsi pi\u00f9 giovane. Spende i suoi soldi su una Striker Z, una macchina che ha sempre desiderato, che gli viene venduta da Vicky (che ammette che non \u00e8 sua) per 100 dollari. Timmy, sconvolto dal fatto che suo padre passa pi\u00f9 tempo con la sua nuova vettura che con lui, desidera essere l'auto. Sfortunatamente Vicky ruba l'auto, perch\u00e9 Doug Dimmadome le ha promesso Dimma Dollari per essa.\nIl desiderio pi\u00f9 desiderato.\nStufo di essere ignorato da tutti, Timmy desidera essere la persona pi\u00f9 ricercata del mondo. Di conseguenza tutti i residenti di Dimmsdale, tra cui Trixie, lo cercano. Sfortunatamente, viene ricercato anche dall'FBI, nel senso di criminale. Ancora peggio, adesso ogni singola fata nell'universo vuole essere il padrino di Timmy, costringendo Cosmo e Wanda ad andare contro ogni fata in una gabbia nel Texas per poter rimanere padrini di Timmy.\nQuesto \u00e8 il tuo desiderio.\nMamma Cosma costringe Cosmo a partecipare a un reality show televisivo in cui il pubblico decide se Cosmo deve rimanere con Wanda e Timmy o andare a casa con sua madre.\nCiao ciao letto.\nInfastidito dalla sua incapacit\u00e0 a rimanere sveglio tutta la notte, Timmy desidera che il mondo non abbia pi\u00f9 sonno. Dopo 30 giorni, per\u00f2, tutte le persone sono diventate confuse e irritabili. A peggiorare la situazione, Cosmo e Wanda si rifiutano di esaudire il desiderio di Timmy: fare in modo che tutti possano di nuovo dormire.\nL'erba del vicino \u00e8 sempre pi\u00f9 verde.\nTimmy scappa di casa perch\u00e9 i suoi genitori, avendo lui da mantenere, non si possono permettere le stesse cose che hanno i Dinkleberg. Presto torna a casa e si rende conto che i suoi genitori gli vogliono bene.\nL'origine segreta di Denzel Crocker.\nOgni 15 marzo Crocker \u00e8 molto pi\u00f9 cattivo del solito. Timmy usa cos\u00ec lo Scooter Temporale per tornare all'infanzia di Crocker e cercare di fare in modo che ci\u00f2 che lo rende cos\u00ec infelice non succeda. Incomincia dal 15 marzo 1992 (epoca in cui Crocker aveva 30 anni), quando si scontra con la macchina della direttrice. Poi passa al 15 marzo 1982 (epoca in cui Crocker aveva 20 anni), quando dice che i Fantagenitori esistono, ma nessuno lo crede. Infine va al 15 marzo del 1972 (epoca in cui Crocker aveva 10 anni), dove Timmy, nel tentativo di dire a Crocker di non rivelare a nessuno che ha due Fantagenitori, involontariamente viene sentito da tutti i cittadini. Crocker perde cos\u00ec i Fantagenitori e ritorna a essere il bambino che era prima dell'arrivo dei padrini fatati. Timmy pensa di ritornare indietro, ma i due Jorgen (degli anni 1970 e anni 2000) glielo negano per sempre. Timmy scopre cos\u00ec lo sconvolgente segreto di Crocker.\nTimmy e il Kung Fu.\nTimmy impara il kung-fu per sconfiggere Francis, dal momento che ha rubato la macchina e addirittura la casa della famiglia Turner.\nCaccia alle streghe.\nDopo una clamorosa litigata tra A.J. e Timmy per la forma del carro che deve sfilare quell'anno, stabiliscono che chi trover\u00e0 informazioni e prove sufficienti circa la fondazione di Dimmsdale far\u00e0 il carro secondo la sua versione. Timmy, dopo essere tornato indietro nel tempo, dovr\u00e0 smascherare Alden Bitterroot, un falso cacciatore di streghe, cercando al contempo di conoscere la verit\u00e0 sulle origini di Dimmsdale.\nIl silenzio \u00e8 d'oro.\nDopo non essere riuscito a completare la sua versione tridimensionale della Torre Eiffel e dopo aver gridato pi\u00f9 volte, Timmy desidera che tutto diventi completamente silenzioso. Ci sono degli svantaggi a questo desiderio, come ad esempio che la sveglia al mattino non pu\u00f2 pi\u00f9 suonare. I problemi insorgono quando un meteorite si sta dirigendo verso la Terra e Timmy non riesce a desiderare che tutto torni normale. Per fortuna, grazie ad alcune comunicazioni, riuscir\u00e0 a far tornare tutto alla normalit\u00e0.\nIl grande scoop.\nChester e A.J. sono entrati a far parte della redazione del giornalino scolastico. Il direttore responsabile, Berkenbake, non vuole che si parli di lui e chiede ai due bambini di trovare una storia interessante, pena l'espulsione dal giornale. Incuriositi dalla improvvisa popolarit\u00e0 del loro amico Timmy, decidono di scrivere un articolo diffamatorio su di lui.\nFumetti, che passione!\nTimmy sta facendo un bagno e desidera ottenere il nuovo fumetto di Crimson Mentone. Viene quindi teletrasportato da Cosmo e Wanda al negozio, ma \u00e8 completamente nudo e cerca disperatamente di tornare a casa prima che qualcuno lo veda in quelle condizioni. Nel frattempo, Crimson Mentone combatte contro H Olga per salvare la citt\u00e0. Purtroppo Timmy ha lasciato il suo fumetto sul lato della vasca e, toccando l'acqua, il potere di H Olga aumenta di 10 volte. Crimson riesce comunque a sconfiggerla.\nGioco di squadra.\nTimmy ha bisogno di soldi per comprare una nuova V-Cube (parodia di Xbox). Cos\u00ec diventa il nuovo giocatore della squadra di basket di Dimmsdale, la Ballhogs, conosciuta anche come la squadra peggiore del campionato. Arrivato allo Stadio Dimmadome (parodia del Wembley Stadium), scopre che, in caso di un'ennesima partita persa, Doug Dimmadome spedir\u00e0 l'intera squadra in Alaska. Timmy deve quindi aiutare la squadra a vincere. Alla fine dell'episodio Timmy ha accumulato abbastanza soldi per comprare il videogame.\nChi ha rapito Wanda?\nWanda \u00e8 misteriosamente sparita e cos\u00ec Timmy indaga per cercare il rapitore. I sospettati sono Francis, A.J. e Trixie, ma tutti e tre risultano innocenti. Successivamente, Timmy accusa Cosmo del rapimento, che si rivela essere il vero colpevole. Wanda appare tutta coperta di cioccolata, in quanto Cosmo l'aveva mandata in un posto con la cioccolata (il suo cibo preferito). Poco dopo Jorgen spedisce Wanda al \"14\u00ba Livello\", considerato il peggiore dal momento che l'insegnante \u00e8 Mamma Cosma.\nL'amico immaginario.\nQuando Timmy desidera che il suo amico immaginario Gary diventi reale, quest'ultimo diventa immediatamente il favorito dai genitori di Timmy, dagli amici di Timmy e anche da Trixie. Gary, in realt\u00e0, vuole la sua vendetta poich\u00e9 Timmy lo abbandon\u00f2 nel suo cervello a vantaggio degli amici reali.\nVoglio la tua voce.\nPer cercare di conquistare il ruolo di protagonista nel musical della scuola, Timmy desidera possedere la voce di Chip Skylark. Purtroppo, all'insaputa di Timmy, avviene uno scambio di voci tra lui e Chip, e quest'ultimo comincia a perdere la fama.\nWeekend sulla neve.\nCon la scusa della zia malata, le madri di Timmy, Elmer, A.J. e Sanjay trascorrono un weekend in montagna. Il padre di Timmy, credendo che in quelle zone si aggiri l'Abominevole Uomo delle Nevi, decide di raggiungere la moglie insieme a Timmy e Vicky."}
{"id": "2596533", "revid": "123996018", "url": "https://it.wikipedia.org/wiki?curid=2596533", "title": "William Jones (filologo)", "text": "Biografia.\nFiglio dell'omonimo matematico, fin dall'infanzia mostr\u00f2 un'eccezionale propensione per l'apprendimento delle lingue, tanto da comporre, appena diciassettenne nel 1763, un poema in esametri dedicato a \"Caissa\". Conosceva infatti fin da giovane il greco, il latino, il persiano, l'arabo e possedeva alcune basi del cinese. Alla fine della sua vita ebbe la padronanza di 13 lingue e una buona conoscenza di altre 28. Laureato all'University College di Oxford nel 1768, si dedic\u00f2 all'orientalistica, disciplina alla quale contribu\u00ec con numerosi saggi. Nel 1770 intraprese studi giuridici al Middle Temple, per dedicarsi quindi alla magistratura giudicante: prima in Galles poi, a partire dal 1783, al Tribunale supremo di Calcutta. Nella citt\u00e0 indiana approfond\u00ec i suoi studi sulle lingue e sulle culture del subcontinente, scrivendo numerosi saggi su di esse e fondando, nel 1784, la Royal Asiatic Society of Bengala, della quale fu il primo presidente.\nOpera.\nJones contribu\u00ec in modo decisivo alla nascita dell'indoeuropeistica, la disciplina che avrebbe scoperto la comune discendenza da una medesima lingua - preistorica e completamente perduta - di un gran numero di idiomi eurasiatici (le lingue indoeuropee). Il discorso che tenne in apertura del terzo anno d'attivit\u00e0 dell'Asiatic Society \u00e8 considerato l'atto di nascita della disciplina:\nNotevoli anche i contributi di Jones agli studi sulle lingue indoarie (\"A Grammar of the Persian Language\", 1771; \"The Sanscrit Language\", 1886) e sulle tradizioni poetiche asiatiche (\"Histoire de Nader Chah\", 1770; \"Poems, Consisting Chiefly of Translations from the Asiatick Languages\", 1777; \"Sacontal\u00e1 or The Fatal Ring; An Indian Drama by C\u00e1lid\u00e1s\", 1789)."}
{"id": "2596534", "revid": "628767", "url": "https://it.wikipedia.org/wiki?curid=2596534", "title": "Calbuco", "text": "Calbuco \u00e8 un comune del Cile della provincia di Llanquihue nella Regione di Los Lagos. Al censimento del 2002 possedeva una popolazione di 31.070 abitanti."}
{"id": "2596536", "revid": "628767", "url": "https://it.wikipedia.org/wiki?curid=2596536", "title": "Cocham\u00f3", "text": "Cocham\u00f3 \u00e8 un comune del Cile della provincia di Llanquihue nella Regione di Los Lagos. Al censimento del 2002 possedeva una popolazione di 4.363 abitanti."}
{"id": "2596537", "revid": "287204", "url": "https://it.wikipedia.org/wiki?curid=2596537", "title": "William Jones", "text": ""}
{"id": "2596539", "revid": "266224", "url": "https://it.wikipedia.org/wiki?curid=2596539", "title": "MG Metro", "text": ""}
{"id": "2596543", "revid": "155634", "url": "https://it.wikipedia.org/wiki?curid=2596543", "title": "Golden League FIAF 2000", "text": "La Golden League FIAF 2000 \u00e8 stato il massimo livello del campionato italiano di football americano disputato nel 2000. \u00c8 stata organizzata dalla Federazione Italiana American Football.\nAl campionato hanno preso parte 13 squadre, suddivise in 2 \"Conference\", che si differenziavano per il fatto che nella \"American\", a differenza che della \"Italian\", erano ammessi gli stranieri. La \"Italian Conference\" era ulteriormente suddivisa in 3 \"Division\" su base geografica.\nPlayoff.\nXX Superbowl.\nIl XX Superbowl italiano si \u00e8 disputato l'8 luglio 2000 al Velodromo Vigorelli di Milano, ed ha visto i Lions Bergamo superare i Giants Bolzano per 49 a 27.\nIl titolo di MVP della partita \u00e8 stato assegnato a Tyrone Rush, runningback dei Lions (311 yard, record\ndel Superbowl, in 12 corse e 4 mete).\nA Bernhard Mair \u00e8 andato il premio di miglior giocatore italiano della gara.."}
{"id": "2596544", "revid": "287204", "url": "https://it.wikipedia.org/wiki?curid=2596544", "title": "Soul Cake", "text": "Soul Cake \u00e8 una canzone di Sting, pubblicata come singolo estratto dall'album \"If on a Winter's Night...\" nell'ottobre del 2009. Si tratta di una ballata arricchita da elementi acustici.\nL'argomento della canzone riguarda la tradizione prettamente britannica di preparare il cosiddetto \"Soul Cake\" (o \"Pan dei Morti\") a novembre: i \"ricchi\" lasciano fuori della porta dei cesti con questo tipo di dolce, i poveri passano ed in cambio del cibo fanno un canto di preghiera a Dio.\nPi\u00f9 precisamente, la \"Soul Cake\" \u00e8 una piccola torta rotonda generalmente riempita con noce moscata, cannella o altre spezie dolci, uvetta o ribes. La tradizione ha origine in Irlanda e Gran Bretagna durante il Medioevo, ma si \u00e8 propagata con qualche variazione anche fino al Sud Italia. Le torte, spesso chiamate ANIME, erano consegnate ai \"soulers\", ovvero i bambini che andavano di porta in porta il giorno di Ognissanti cantando e dicendo preghiere per i defunti. Ogni torta mangiata rappresentava un'anima che veniva liberata dal Purgatorio.\nIl brano \u00e8 diventato nei primi giorni dopo l'uscita uno dei 30 singoli pi\u00f9 trasmessi nelle radio italiane."}
{"id": "2596545", "revid": "628767", "url": "https://it.wikipedia.org/wiki?curid=2596545", "title": "Frutillar", "text": "Frutillar \u00e8 un comune del Cile della provincia di Llanquihue nella Regione di Los Lagos. \u00c8 caratterizzata per la bellezza dei suoi paesaggi e per le tradizioni tedesche dei suoi fondatori, che si notano nell'architettura della citt\u00e0. Ogni anno, a partire dal 1968, vi si celebra il festival Semanas Musicales de Frutillar, che ospita artisti internazionali.\nAl censimento del 2002 possedeva una popolazione di 15.525 abitanti."}
{"id": "2596549", "revid": "486946", "url": "https://it.wikipedia.org/wiki?curid=2596549", "title": "Commerzbank Arena", "text": ""}
{"id": "2596552", "revid": "628767", "url": "https://it.wikipedia.org/wiki?curid=2596552", "title": "Llanquihue", "text": "Llanquihue \u00e8 un comune del Cile della provincia di Llanquihue nella Regione di Los Lagos. Al censimento del 2002 possedeva una popolazione di 16.337 abitanti."}
{"id": "2596555", "revid": "628767", "url": "https://it.wikipedia.org/wiki?curid=2596555", "title": "Maull\u00edn", "text": "Maull\u00edn \u00e8 un comune del Cile della provincia di Llanquihue nella Regione di Los Lagos. Al censimento del 2002 possedeva una popolazione di 15.580 abitanti."}
{"id": "2596559", "revid": "767487", "url": "https://it.wikipedia.org/wiki?curid=2596559", "title": "Los Muermos", "text": "Los Muermos \u00e8 un comune del Cile della provincia di Llanquihue nella Regione di Los Lagos. Al censimento del 2002 possedeva una popolazione di 16.964 abitanti."}
{"id": "2596565", "revid": "628767", "url": "https://it.wikipedia.org/wiki?curid=2596565", "title": "Futaleuf\u00fa (Cile)", "text": "Futaleuf\u00fa \u00e8 un comune del Cile, dal 2009 capoluogo della provincia di Palena nella Regione di Los Lagos. Al censimento del 2002 possedeva una popolazione di 1.826 abitanti."}
{"id": "2596567", "revid": "628767", "url": "https://it.wikipedia.org/wiki?curid=2596567", "title": "Hualaihu\u00e9", "text": "Hualaihu\u00e9 \u00e8 un comune del Cile della provincia di Palena nella Regione di Los Lagos. Al censimento del 2002 possedeva una popolazione di 8.273 abitanti."}
{"id": "2596568", "revid": "628767", "url": "https://it.wikipedia.org/wiki?curid=2596568", "title": "Palena (Cile)", "text": "Palena \u00e8 un comune del Cile della provincia di Palena nella Regione di Los Lagos. Al censimento del 2002 possedeva una popolazione di 1.690 abitanti."}
{"id": "2596574", "revid": "110157", "url": "https://it.wikipedia.org/wiki?curid=2596574", "title": "Comitato Olimpico d'Israele", "text": "Il Comitato Olimpico d'Israele (noto anche come \"\u05d4\u05d5\u05d5\u05e2\u05d3 \u05d4\u05d0\u05d5\u05dc\u05d9\u05de\u05e4\u05d9 \u05d1\u05d9\u05e9\u05e8\u05d0\u05dc\" in ebraico) \u00e8 un'organizzazione sportiva israeliana, fondata nel 1933 a Tel-Aviv, Israele.\nRappresenta questa nazione presso il Comitato Olimpico Internazionale (CIO) dal 1952 ed ha lo scopo di curare l'organizzazione ed il potenziamento dello sport in Israele e, in particolare, la preparazione degli atleti israeliani, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Zvi Varshaviak, mentre la carica di segretario generale \u00e8 occupata da Efraim Zinger.\nStoria.\nIl comitato venne fondato nel 1933, durante il mandato britannico della Palestina. In pratica, era controllato dall'organizzazione sportiva Maccabi, sotto la supervisione della porzione ebrea del paese, che in quel momento era in minoranza in Palestina.\nDopo l'istituzione dello stato di Israele nel 1948, il comitato venne riorganizzato nel 1951 grazie al Maccabi e dell'Hapoel, le due maggiori organizzazioni sportive del paese. Venne riconosciuta nei primi mesi del 1952, in tempo per partecipare ai Giochi della XV Olimpiade di Helsinki, nello stesso anno. Israele invi\u00f2 atleti in tutte le Olimpiadi estive successive, ad eccezione dei giochi olimpici di Mosca del 1980, per protestare con l'invasione sovietica dell'Afghanistan. Solo nel 1994, Israele fece il suo debutto alle Olimpiadi invernali di Lillehammer, divenendo da quel momento un membro abituale.\nTra il 1954 e il 1974, Israele prese parte ai Giochi asiatici, ma la pressione politica dei paesi arabi port\u00f2 all'esclusione del Consiglio Olimpico d'Asia del 1981. Divenne quindi membro del Comitato Olimpico Europeo nel 1994. Dal 1995, partecipa alle \"Giornate olimpiche della giovent\u00f9 europea\"."}
{"id": "2596576", "revid": "1516566", "url": "https://it.wikipedia.org/wiki?curid=2596576", "title": "Fuciliere (disambigua)", "text": "Hanno inoltre avuto questo nome due cacciatorpediniere della Regia Marina italiana:"}
{"id": "2596578", "revid": "767487", "url": "https://it.wikipedia.org/wiki?curid=2596578", "title": "Terra madre (film 1931)", "text": "Terra madre \u00e8 un film del 1931, diretto da Alessandro Blasetti nel quale il regista, dopo essere entrato alla \"Cines\" del produttore Stefano Pittaluga, riprese i temi \"ruralisti\" del suo film d'esordio \"Sole\".\nTrama.\nIl duca Marco vive da tempo in citt\u00e0, lontano dalle terre di cui \u00e8 proprietario. Vi torna solo quando decide di venderle per mantenere un dispendioso tenore di vita di cui fa parte anche Daisy, la sua amante. Il suo ritorno \u00e8 accolto festosamente dai contadini che sperano rimanga con loro. Durante un giro solitario nelle sue terre, in cui ricorda con crescente nostalgia la sua giovinezza in campagna, Marco incontra Emilia, figlia del fattore, e resta colpito dalla sua spontanea energia e freschezza. Quando i contadini apprendono la notizia della vendita il loro entusiasmo si trasforma in delusione, ma Marco, pressato da esigenze finanziarie, torna in citt\u00e0 con Daisy per firmare gli atti. Qui viene raggiunto da una telefonata di Emilia che lo informa di un grave incendio scoppiato nella fattoria. A quel punto Marco lascia tutto, corre in campagna, dirige la lotta vittoriosa contro il fuoco e decide di revocare la vendita. Rester\u00e0 per occuparsi delle sue terre e sposer\u00e0 Emilia.\nRealizzazione del film.\nSoggetto e sceneggiatura.\n\"Terra madre\" venne tratto da un soggetto intitolato \"Passa la morte\" scritto nel 1930 da Camillo Apolloni, gi\u00e0 attore del cinema muto, che fu acquistato nel 1930 dalla \"Cines\" rilanciata da Stefano Pittaluga quale prima impresa italiana di produzione del cinema sonoro.\nSulla base di quel testo Blasetti, in collaborazione con il regista dell'epoca del muto e scrittore Gianni Bistolfi, stese la sceneggiatura con l'intenzione di fornire \u00abun'indicazione del valore sociale e lirico della vita campestre\u00bb. Ma quando il film era gi\u00e0 in produzione ed anche successivamente la paternit\u00e0 del soggetto venne rivendicata dalla bolognese Rina Agostini, che sosteneva di aver inviato alla \"Cines\" un suo testo, intitolato \"Maternit\u00e0\", analogo alla trama del film. Poco tempo dopo si fece avanti anche un tal Piero Della Rosandra (pseudonimo di un autore rimasto sconosciuto) sostenendo che sin dal 1929 aveva proposto un'idea similare e tentando anche, ma senza esito, di adire a vie legali contro la casa di produzione romana. Tuttavia Blasetti, rievocando molti anni dopo quella vicenda, ha sostenuto che \u00abdel soggetto originale [nel film] non era rimasto quasi nulla, tranne gli stivali dei butteri\u00bb\nProduzione.\nDopo alcuni anni di veementi critiche nei confronti di Pittaluga condotte con il gruppo riunito attorno alla rivista \"cinematografo\", a met\u00e0 del 1930 Blasetti ed alcuni suoi collaboratori entrarono nella \"Cines\" e ne diventarono strenui difensori. Il regista romano ebbe cos\u00ec modo, dopo il bruciante insuccesso di \"Sole\" (ed a parte la parentesi del \"Nerone\" petroliniano) di riprendere nella nuova situazione i temi della \"rinascita\", dapprima con \"Resurrectio\" e poi con \"Terra Madre\", in cui ripropose lo spirito \"ruralista\" gi\u00e0 presente nel suo film d'esordio. Era il contrasto tra il mondo urbano, considerato indolente e parassitario (la \"Stracitt\u00e0\"), e quello contadino (lo \"Strapaese\"), visto invece come forte e sano da una corrente del fascismo, quello nato nelle campagne, favorevole alla conservazione del carattere rurale del popolo italiano e rappresentato da pubblicazioni come \"Il Selvaggio\".\nLa pellicola - uno dei 10 lungometraggi editi dalla \"Cines - Pittaluga\" nella stagione 1930 - 1931 - fu girata presso il teatro n.3 della \"Cines\" di via Vejo tra settembre 1930 e gennaio 1931, mentre per gli esterni si utilizzarono alcuni ambienti della campagna romana. Al pari del primo film sonoro uscito in Italia, \"La canzone dell'amore\", anche \"Terra Madre\" fu una co-produzione di cui venne realizzata, sempre alla \"Cines\", per conto della \"Atlas\" di Berlino, una versione tedesca (titolo \"Kennst Du des Land\") interpretata nei due ruoli principali da Adalbert Schlettow e Maria Solveg e diretta da Constantin David, gi\u00e0 regista della versione tedesca del film di Righelli. Si trattava di uno schema di collaborazione internazionale che qualche commentatore ha fatto risalire, oltre alla scarsezza di capitali della produzione italiana, agli storici legami della Banca Commerciale Italiana, di fatto proprietaria della \"Cines\", con la Germania.\nAltri apporti.\nA fianco di Blasetti sul \"set\" di \"Terra Madre\" lavorarono i futuri registi Ferdinando Maria Poggioli e Goffredo Alessandrini, che proprio in quella occasione era entrato alla \"Cines\" come sceneggiatore ed assistente, entrambi provenienti dal gruppo della rivista \"cinematografo\" che all'inizio del 1931 aveva cessato le pubblicazioni dopo il trasferimento di gran parte dei suoi esponenti alle dipendenze di Pittaluga.\nParticolarmente importante per mettere in evidenza il contrasto citt\u00e0 - campagna fu il commento musicale affidato da un lato a motivi Foxtrot e dell'altro al ritmo di un \"saltarello\" popolare ed a 5 cori eseguiti dalla Camerata Lughese dei \"Canterini Romagnoli\". Anche alla fotografia fu dedicata molta attenzione, tanto che vi si applicarono ben due operatori (Montuori e De Luca) ai quali venne affiancato un terzo assistente, il quasi esordiente Clemente Santoni, producendo un risultato di grande valore espressivo nei chiaroscuri e nella profondit\u00e0.. \nAccoglienza.\n\"Terra madre\" usc\u00ec nelle sale italiane nel marzo 1931 (nello stesso mese fu distribuita in Germania la versione tedesca) presentato come \u00abforte dramma di vita rurale e cittadina, con cori, canti e danze del pi\u00f9 caratteristico folklore italiano\u00bb, ricevendo valutazioni prevalentemente positive, molte delle quali basate sul tema ricorrente di un auspicato rilancio (la \"rinascita\") della produzione cinematografica italiana.\nCritica contemporanea.\nGli apprezzamenti espressi nei commenti del tempo furono rivolti sia allo sforzo produttivo che, per quanto in misura minore, alla fattura del film. Quanto al primo aspetto venne scritto che \u00abla \"Cines\" ha raccolto il monito del governo fascista ed ha dato e continua a dare la sua collaborazione per la rinascita del cinema nazionale, veramente e schiettamente nazionale [per cui] anche se non si pu\u00f2 pronunciare la parola \"capolavoro\", non si pu\u00f2, n\u00e9 si deve, escludere la sforzo notevolissimo di una realizzazione in molte parti felici e, a tratti, potente\u00bb. Su analogo registro il commento del \"Corriere della sera\", secondo cui \u00ab\"Terra Madre\" dar\u00e0 nuovo impulso alla cinematografia nazionale e riconfermer\u00e0 Blasetti nel novero di quelle forze attive su cui essa potr\u00e0 contare [perch\u00e9] qui c'\u00e8 foga, esuberanza, passione vera, fantasia\u00bb. Pi\u00f9 sobriamente il futuro regista Matarazzo lo descrisse come \u00abun film che ha un senso di freschezza piacevole ed efficace\u00bb.\nMolto pi\u00f9 entusiasticamente vi fu chi defin\u00ec il film di Blasetti \u00abun'opera monumentale che gloriosamente giganteggia in tutta la produzione cinematografica moderna; non \u00e8 neanche una vicenda quella che si svolge sullo schermo, \u00e8 una sinfonia o un quadro meraviglioso [con] un'accoglienza del pubblico entusiastica, consenziente, favorevolissima\u00bb. Poco tempo dopo, per\u00f2, questi giudizi furono in gran parte rivisti da chi scrisse che \u00abin \"Terra Madre\", rispetto a \"Sole\", l'intreccio, il movimento delle masse, gli attori, il paesaggio hanno perduto la loro primitiva, cruda e schietta bellezza: una crisi spirituale di Blasetti iniziata con il suo ingresso alla \"Cines\"\u00bb, e successivamente anche da Leo Longanesi, che accomun\u00f2 nei suoi sferzanti giudizi sia \"Sole\" che \"Terra Madre\" definendo quest'ultimo come \u00abcapolavoro della retorica rurale, oleografia dei nostri tempi\u00bb.\nDistribuzione ed esito commerciale.\nA differenza di \"Sole\", \"Terra Madre\" riscosse un buon successo di pubblico, anche se - come per tutti i film italiani degli anni trenta - non esistono dati ufficiali relativi agli incassi.Sui periodici del tempo, inoltre, apparvero spesso notizie di accoglienze favorevoli al film durante la sua programmazione all'estero, dalla Francia (dove fu presentato, dopo un doppiaggio curato dalla stessa \"Cines\", nell'aprile 1932 con il titolo \"Le rappel de la terre\"), al Brasile ed alla Polonia, per finire con una segnalazione diplomatica con la quale l'Ambasciata italiana comunicava il grande successo di pubblico e di critica riscosso da \"Tierra Madre\" durante la programmazione, nell'ottobre del 1931, a Buenos Aires.\nCommenti successivi.\nOltre quarant'anni dopo \u00e8 stato lo stesso regista a definire \"Terra Madre\" un \u00abrisultato modesto, inferiore a \"Sole\"\u00bb. Tuttavia, secondo alcuni commentatori, il film di Blasetti (che \u00e8 il primo da lui diretto che sia sopravvissuto per intero) riveste una sua importanza in relazione al periodo in cui fu realizzato in quanto rappresenta un conflitto che si conclude con un accordo tra \"padroni\" e \"contadini\", simboleggiato dal matrimonio finale tra proprietario terriero e figlia del fattore. Una soluzione che fa rientrare tutti al loro posto, cos\u00ec come, due anni dopo, accadr\u00e0 anche in \"Acciaio\" nel caso di una comunit\u00e0 operaia.Importante, per quegli anni, anche una critica al capitalismo parassitario ed una certa polemica contro la vita borghese della citt\u00e0, messaggi iniziali del fascismo (distribuzione delle terre incolte e lotta al latifondo improduttivo) che furono poi subito accantonati per non inimicarsi i proprietari terrieri."}
{"id": "2596579", "revid": "110157", "url": "https://it.wikipedia.org/wiki?curid=2596579", "title": "Comitato Olimpico Serbo", "text": "Il Comitato olimpico serbo (srb. \"\u041e\u043b\u0438\u043c\u043f\u0438\u0458\u0441\u043a\u0438 \u043a\u043e\u043c\u0438\u0442\u0435\u0442 \u0421\u0440\u0431\u0438\u0458\u0435\", \"Olimpijski komitet Srbije\") \u00e8 un'organizzazione sportiva serba, fondata nel 1910 a Belgrado, Serbia.\nRappresenta questa nazione presso il Comitato Olimpico Internazionale (CIO) dal 1912 ed ha lo scopo di curare l'organizzazione ed il potenziamento dello sport in Serbia e, in particolare, la preparazione degli atleti serbi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei. L'attuale presidente dell'organizzazione \u00e8 Vlade Divac, mentre la carica di segretario generale \u00e8 occupata da Djordje Visacki.\nNel 1910 sostitu\u00ec il precedente \"Circolo Olimpico Serbo\" ; due anni dopo, il neonato comitato serbo venne riconosciuto dal CIO ed ha potuto inviare una delegazione alle Olimpiadi di Stoccolma."}
{"id": "2596586", "revid": "54193", "url": "https://it.wikipedia.org/wiki?curid=2596586", "title": "Vaticanista", "text": "Il vaticanista \u00e8 quel giornalista, accademico o commentatore la cui area di competenza \u00e8 lo studio e la comprensione del modo di operare della Santa Sede e della Chiesa cattolica romana.\nSi tratta di un neologismo nato con la grande diffusione della stampa e dei media, nella prima met\u00e0 del XX secolo.\n\u00c8 una figura professionale specialistica presente presso varie testate giornalistiche, sia laiche sia religiose, analoga al cosiddetto giornalista embedded che \u00e8 al servizio di una parte in guerra."}
{"id": "2596588", "revid": "1543377", "url": "https://it.wikipedia.org/wiki?curid=2596588", "title": "Noemi (album)", "text": "Noemi \u00e8 l'album di debutto della cantante italiana Noemi pubblicato il 24 aprile 2009 dall'etichetta discografica Sony Music.\nDescrizione.\nIl mini-album \u00e8 stato pubblicato subito dopo la partecipazione della cantante alla seconda edizione di \"X Factor\", dove si \u00e8 classificata al quinto posto.\nIl disco \u00e8 composto da 6 tracce: 4 inediti e 2 cover.\nL'album debutta alla 10\u00aa posizione della Classifica FIMI Album italiana, per poi raggiungere l'8\u00aa la settimana successiva.\nIl 10 settembre 2009, durante la prima puntata della terza edizione di X Factor, Noemi con Fiorella Mannoia presentano il nuovo singolo \"L'amore si odia\", scritto da Calvetti e Ciappelli ed incluso nei rispettivi successivi album delle due artiste \"Sulla mia pelle\" e \"Ho imparato a sognare\". In quest'occasione Francesco Facchinetti consegna a Noemi il disco d'oro per l'album Noemi che ha venduto pi\u00f9 di 50.000 copie.\nIl 19 febbraio 2010 viene pubblicato l'album \"Sulla mia pelle (Deluxe Edition)\" che comprende tra le tracce la versione studio di \"Briciole\", scritta da Ciappelli Sighieri e Calvetti, mentre come bonus track una versione live. L'album viene chiuso da una new version di \"Vertigini\", brano riveduto e corretto in chiave Motown (chiave soul).\nDel brano \"Albachiara\", cover di Vasco Rossi eseguita spesso durante i tour di Noemi, ne vengono realizzate due versioni. La prima \u00e8 contenuta nella prima compilation legata alla seconda edizione di X Factor: \"X Factor Anteprima Compilation 2009\", pubblicata il 27 febbraio 2009 con l'etichetta BMG Ricordi. La versione contenuta in questa compilation ha una durata di 3:03. Questa versione viene inoltre inserita nella compilation \"The Best of X Factor\", pubblicata il 1\u00ba febbraio 2013. La seconda versione \u00e8 invece quella contenuta in questo album, della durata di 2:47.\nDall'album \u00e8 stato estratto il singolo \"Briciole\", che ha riscosso un grande successo sia nelle vendite che alla radio. Il brano si \u00e8 rivelato essere uno dei tormentoni dell'estate 2009.\nSuccesso commerciale.\nL'album viene certificato disco d'oro con oltre 50.000 copie vendute. Fa il suo debutto in top 10 raggiungendo, come massima posizione, l'8\u00aa. Rimane in classifica per oltre 5 mesi, uscendone definitivamente durante la 21\u00aa settimana all'85\u00aa posizione. L'EP occupa anche la 97\u00aa posizione nella classifica \"European Top 100 Albums\" stilata da Billboard.\nL'album ottiene buoni risultati nei piazzamenti delle classifiche annuali, raggiungendo la 97\u00aa posizione nella classifica stilata dalla FIMI sugli album pi\u00f9 venduti nel 2009."}
{"id": "2596600", "revid": "2181885", "url": "https://it.wikipedia.org/wiki?curid=2596600", "title": "Rhinos Milano", "text": "I Rhinos Milano sono una squadra di football americano di Milano. La societ\u00e0, fondata nel 1976 a Piacenza col nome Pantere Rosa assume l'attuale denominazione nel settembre dello stesso anno. Il primo presidente dei Rhinos, Giovanni \"Gionni\" Colombo \u00e8 stato il primo presidente della Federazione Football Italiana, e a tutt'oggi il trofeo in palio nella finale di campionato (Superbowl Italiano) \u00e8 intitolato a suo nome (Gionni Colombo Trophy).\nStoria.\nLa nascita di una dinastia.\nLa storia della societ\u00e0 milanese inizia nel lontano 1977 quando a Piacenza nascono le Pantere Rosa, la prima squadra di football americano italiana, che diventano Rhinos pochi mesi dopo trasferendosi a Milano dove cominciano la loro attivit\u00e0 sportiva grazie anche alla contemporanea costituzione di un'altra squadra di football: i Frogs Busto Arsizio.\nPer i Rhinos comincia cos\u00ec l'avventura nel football americano \"made in Italy\". Nei primi anni la squadra partecipa ai tornei della NIFL (North Italian Football League), il torneo disputato dalle squadre delle basi NATO nella penisola italiana, e nel 1978 disputano il primo incontro in assoluto tra due squadre italiane, con i Frogs Busto Arsizio. La partita finisce con il risultato di 34-0 per i Rhinos.\nDal 1978 al 1980 vengono disputate amichevoli con i Frogs e con le nuove realt\u00e0 nascenti nella penisola: Rams Milano, Aquile Ferrara e Giaguari Torino. Queste cinque squadre fondarono nel 1980 l'AIFA (Associazione Italiana Football Americano) e diedero il via, nel 1981 al primo campionato nazionale. Nei primi tre anni di vita dell'AIFA sono i Rhinos a farla da padrone vincendo il Superbowl per tre volte di fila ('81, '82, '83) imponendosi sui Frogs le prime due volte ('81 e '82) e sui Warriors Bologna la terza ('83). Negli anni successivi i Rhinos perdono forse gli stimoli che li avevano portati a dominare i primi campionati, e causa anche il ricambio generazionale e l'esplosione del football in Italia, vivono un po' di rendita alternando buone e mediocri stagioni, ma quasi sempre comunque riuscendo a centrare l'obiettivo play off.\nGli anni '90, l'ultimo trofeo e il declino.\nIl risveglio dei rinoceronti avviene nel 1990, dopo 7 anni infatti i Rhinos riescono a vincere ancora il Superbowl pareggiando i conti con gli acerrimi rivali dei Frogs Legnano, che nel frattempo dominano ed arrivano a 4 successi nel Superbowl come i milanesi. Purtroppo la fine della stagione 1990 segna anche l'inizio della fine dei Rhinos ed il declino del football italiano in generale.\nSi chiude un ciclo, un'epoca ricca di successi, con la vittoria del Superbowl a Rimini proprio contro i Frogs per 33 a 6. Non c'\u00e8 storia in quella partita, ma pochi mesi dopo l'exploit, la societ\u00e0 deve chiudere e i pluricampioni d'Italia da quel momento spariscono nel nulla, perdendo anche l'occasione di debuttare in Europa nell'Eurobowl, la coppa dei campioni europea di football americano.\nI Rhinos quindi escono di scena lasciando un buco enorme nel campionato italiano e tutti i giocatori milanesi vanno a confluire nelle altre squadre rafforzandole e portandole a risultati anche pregevoli (Pythons Milano e Pharaones Garbagnate). Bisogna aspettare il 1994 per rivedere i Rhinos di nuovo in campo. Nuovi colori sociali e nuova dirigenza, tuttavia il prezzo da pagare per riesumare il glorioso rinoceronte \u00e8 altissimo: il sacrificio di due squadre milanesi che tanto avevano dato al football negli anni passati. Si fondono infatti i Pythons Milano ed i Pharaones Nord Milano (Garbagnate), Campioni d'Italia nel 1992.\nI nuovi Rhinos non perdono il momento ed arrivano subito al Superbowl, ma il 1994 vede capitolare i milanesi per la prima volta nelle loro cinque apparizioni ed il trofeo va ai Frogs Legnano per 34-27. La sconfitta al Superbowl del '94 ha un impatto durissimo sulla squadra milanese che macina ancora 4 stagioni di livello non eccelso, chiudendo i battenti per la seconda volta, alla fine del campionato del 1998 dopo sole cinque stagioni.\nIl nuovo secolo e la rinascita dalle ceneri.\nGrazie alla volont\u00e0 ed allo spirito di cinque amici (Massimo Boschi, Federico Fiorentino, Giovanni Ganci, Fabio Gentile e Roberto Rizza), i Rhinos Milano ricominciano la loro attivit\u00e0 sul finire del 2000 con una squadra di flag football. I nuovi Rhinos del XXI secolo cominciano facendo amichevoli con le squadre di Piemonte, Liguria ed Emilia-Romagna, ma la fame di football a Milano \u00e8 tanta e nel 2001 comincia il reclutamento per la squadra tackle.\nContestualmente, insieme alle nascenti (o rinascenti) squadre del nord ovest (Chargers Novi Ligure, Centurions Alessandria, Squali Genova e Neptunes Bologna), i Rhinos sono una delle cinque \"stelle\" che fondano la North Western Conference (NWC), una lega di football americano in seno alla FIAF ma limitata all'area del nord ovest con l'eccezione dei Neptunes Bologna.\nI Rhinos Milano partecipano a 3 campionati della NWC prima di fare il salto di categoria, vincendo il NWC Bowl II nel 2003 a Novara battendo i Chargers Novi Ligure per 35-12 e perdendo l'anno successivo, sempre a Novara, nel NWC Bowl III per 22-7 contro i Red Jackets Sarzana.\nNel 2005 i Rhinos approdano quindi in Serie A2 facendo il loro esordio all'Arena di Milano davanti a quasi 1000 spettatori e battendo i Draghi Udine 18-14 in una partita rocambolesca che li vedeva sotto di 14-0 a met\u00e0 incontro.\nL'avventura dei Rhinos in Serie A2 dura due anni, nel 2006 infatti la squadra milanese vince il proprio girone con un record di 6-1 ed arriva fino alla semifinale (persa contro gli Hogs Reggio Emilia per 42-0). A fine campionato i Rhinos si classificano terzi ed acquisiscono il diritto ad accedere alla Serie A1 a causa della defezione di Hogs Reggio Emilia (vincitori del campionato di A2) e degli Skorpions Varese (finalisti).\nDal 2007 i Rhinos Milano tornano quindi nella massima serie e ritornano ai playoff nel 2012, dopo 5 stagioni di purgatorio, dopo una stagione da protagonisti che li vede terminare il campionato con un record di 8-3 ed un quarto posto ad una sola vittoria di differenza dai Panthers Parma, futuri campioni d'Italia. Il turno di playoff sar\u00e0 fatale ai rinoceronti che perderanno in casa contro i Giants Bolzano 21-7.\nIl 2016 \u00e8 l'anno dell'ennesima perfect season (13 vittorie in 13 partite) culminata nell'Italian Bowl disputato a Cesena vinto contro i Giants Bolzano per 44-18.\nNel 2017 i Rhinos Milano perdono l'imbattibilit\u00e0 nel campionato italiano dopo 25 partite vinte consecutivamente perdendo la finale scudetto (Italian Bowl 2017) contro i Seamen Milano per 37-29.\nRinoceronti.\nI Rinoceronti Milano (o Rhinos B oppure Rhinos 2) sono stati per tre stagioni (2006-2008) il \"farm team\" dei Rhinos, squadra creata per far fare esperienza ai giocatori non a roster in prima squadra.\nNelle stagioni 2006 e 2007 i Rinoceronti hanno disputato i campionati di Arena football (2006) e serie B NFLI (2007), mentre nel 2008 hanno disputato il campionato di serie A2 della FIDAF.\nDal 2009 la squadra non ha partecipato a nessun campionato.\nHall Of Fame.\nLa Rhinos Hall of Fame serve per riconoscere i meriti sportivi e umani dei pi\u00f9 grandi giocatori che, con le loro gesta, hanno creato il mito dei Rhinos Milano.\nPossono farne parte, tutti coloro i quali abbiano contribuito in maniera considerevole a scrivere la storia dei Rhinos: atleti, allenatori e dirigenti."}
{"id": "2596601", "revid": "1793900", "url": "https://it.wikipedia.org/wiki?curid=2596601", "title": "Comitato Olimpico Lettone", "text": "Il Comitato Olimpico Lettone (noto anche come \"Latvijas Olimpisk\u0101 Komiteja\" in lettone) \u00e8 un'organizzazione sportiva lettone, fondata nel 1922 a Riga, Lettonia.\nRappresenta questa nazione presso il Comitato Olimpico Internazionale (CIO) dal 1991 ed ha lo scopo di curare l'organizzazione ed il potenziamento dello sport in Lettonia e, in particolare, la preparazione degli atleti lettoni, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Aldons Vrblevskis, mentre la carica di segretario generale \u00e8 occupata da Einars Fogelis."}
{"id": "2596605", "revid": "1372005", "url": "https://it.wikipedia.org/wiki?curid=2596605", "title": "Wolfgang Hildesheimer", "text": "Conosciuti sono soprattutto i suoi drammi e testi per la radio.\nBiografia.\nWolfgang Hildesheimer nacque ad Amburgo dove trascorse la sua infanzia, da genitori ebrei. Nel 1933 emigra in Palestina con la sua famiglia, dopo aver terminato la scuola in Inghilterra. L\u00ec fu apprendista falegname. Allo stesso tempo prese lezioni di disegno tecnico, progettazione di mobili e architettura d'interni. In seguito studi\u00f2 scenografia e disegno a Londra, presso la Central School of Arts and Crafts , completando la sua formazione tra il 1937 e 1938. Lo stesso anno, torn\u00f2 in Palestina dove lavorer\u00e0 come insegnante di inglese. Nel 1946 cominci\u00f2 a lavorare come interprete simultaneo e protocollista di tribunale ai processi di Norimberga. La sua prima raccolta di racconti venne pubblicata nel 1952 con il titolo \"Lieblose Legenden\"; nel 1953 viene edito il suo primo romanzo intitolato \"Paradies der falschen Vogel\". \nNel 1952 Wolfgang Hildesheimer sposa la pittrice Silvia Dillmann (1917-2014). Con il matrimonio, Wolfgang Hildesheimer acquis\u00ec due figlie del primo matrimonio di Silvia Dillmann, Inge e Christa. dal 1957, Wolfgang Hildesheimer visse a Poschiavo in Svizzera ed elesse Urbino come seconda residenza. Nel 1977 venne pubblicato dopo anni di lungo lavoro il saggio biografico \"Mozart\". Quest'opera rese Wolfgang Hildesheimer famoso a livello internazionale. Nel 1981 venne pubblicata la biografia fittizia \"Marbot\" per cui ricevette il riconoscimento \"Gro\u00dfen Literaturpreis\" dell'Accademia di Belle Arti di Monaco. Tre anni dopo abbandon\u00f2 la scrittura e si dedic\u00f2 interamente alla pittura e alle arti visisve con moglie nel loro atelier sempre a Poschiavo. Da quel momento in poi lavor\u00f2 come collagista. I suoi collage venner\u00f2 esposti in diverse mostre importanti come quella di Mannheim, Hannover, Urbino e anche dopo la sua morte a Ponte di Valtellina. Le mostre pi\u00f9 recenti ebbero luogo a Monaco (2013) e a Poschiavo (2014-2015).\n\u00c8 stato lettore di inglese al British Institute di Tel Aviv. Fu attivo scrittore e membro del gruppo 47 e dal 1970 fu membro ordinario dell'Accademia d'Arte di Berlino. Trascorse gli ultimi anni della sua vita a Poschiavo e mor\u00ec a Teglio nel 1998.\nWolfgang Hildesheimer si \u00e8 impegnato in molte questioni ambientali e sostenne diverse organizzazioni tra cui Greenpeace. "}
{"id": "2596606", "revid": "287204", "url": "https://it.wikipedia.org/wiki?curid=2596606", "title": "Bullet (album)", "text": ""}
{"id": "2596608", "revid": "1305772", "url": "https://it.wikipedia.org/wiki?curid=2596608", "title": "Bullet", "text": ""}
{"id": "2596609", "revid": "1573940", "url": "https://it.wikipedia.org/wiki?curid=2596609", "title": "Ochrilidia sicula", "text": "Ochrilidia sicula \u00e8 un insetto ortottero della famiglia Acrididae, endemico della Sicilia.\nDescrizione.\nAdulto.\n\"O. sicula\" presenta notevoli somiglianze con la congenere nordafricana \"O. geniculata\": antenne lunghe, carene laterali del pronoto divergenti, tegmine che superano l'apice dell'addome, femori posteriori con lobo genicolare inferiore interno che presenta una macchia nera talora estesa alla met\u00e0 anteriore della lunula, tibie posteriori grigio-violacee (soprattutto nelle femmine) e spine nere .\nDistribuzione e habitat.\n\"O. sicula\" \u00e8 una delle 3 specie presenti in Europa del genere \"Ochrilidia\", genere prevalentemente diffuso in Africa e Medio Oriente (le altre due specie europee sono \"O.\u00a0nuragica\", endemismo sardo, e \"O. tibialis\", endemismo insulare greco). \nEndemica della Sicilia, \"O. sicula\" sopravvive in piccole popolazioni isolate, concentrate prevalentemente nella costa meridionale e nella costa sud-orientale dell'isola (foce del fiume Belice, riserva di Torre Salsa, spiaggia di Licata e dune di Vendicari). Le popolazioni segnalate in passato sulla costa tirrenica (Isola delle Femmine, Capaci, Balestrate) sono attualmente estinte . La specie \u00e8 considerata \"minacciata\" nella \"Checklist della Fauna Italiana\".\n\u00c8 specie termofila tipica dell'ambiente retrodunale ad \"Ammophila\" ed \"Elytrigia\"."}
{"id": "2596616", "revid": "466539", "url": "https://it.wikipedia.org/wiki?curid=2596616", "title": "Jewels", "text": ""}
{"id": "2596619", "revid": "287204", "url": "https://it.wikipedia.org/wiki?curid=2596619", "title": "Pablo Xochiquentzin", "text": "Biografia.\nCome il predecessore, Andr\u00e9s de Tapia Motelchiuh, non apparteneva al ceto superiore, e per questo non fu nominato \"tlatoani\" ma semplicemente \"cuauhtlato\" (capitano aquila). Nonostante questo viene considerato successore dei tlatoque, o regnanti.\nXochiquetzin conosceva Martin Ocelotl, un importante azteco coinvolto in una famosa persecuzione condotta dalla neonata inquisizione del Messico. Ocelotl era l'obbiettivo principale del vescovo Juan de Zum\u00e1rraga, ma fu risparmiato fino alla morte di Xochiquetzin.\nXochiquetzin mor\u00ec nel 1536 dopo un regno durato cinque anni. Dopo la sua morte gli spagnoli aumentarono gli sforzi per combattere paganesimo ed influenza delle classi nobili dei nativi. Dopo lui non ci furono altri tlatoque a Tenochtitl\u00e1n. Il suo successore, Diego de Alvarado Huanitzin, viene considerato un \"governatore\"."}
{"id": "2596621", "revid": "110157", "url": "https://it.wikipedia.org/wiki?curid=2596621", "title": "Federazione degli Sport Olimpici del Liechtenstein", "text": "La Federazione degli Sport Olimpici del Liechtenstein (in tedesco \"Liechtensteinischer Olympischer Sportverband\") \u00e8 un'organizzazione sportiva liechtensteiniana, fondata nel 1935 a Schaan, Liechtenstein.\nRappresenta questa nazione presso il Comitato Olimpico Internazionale (CIO) dal 1935 ed ha lo scopo di curare l'organizzazione ed il potenziamento dello sport in Liechtenstein e, in particolare, la preparazione degli atleti liechtensteiniani, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente federale \u00e8 Leo Kranz, mentre Johannes Wohlwend ricopre la carica di segretario generale."}
{"id": "2596622", "revid": "73843", "url": "https://it.wikipedia.org/wiki?curid=2596622", "title": "Junior Eurovision Song Contest 2008", "text": "La sesta edizione del Junior Eurovision Song Contest si \u00e8 svolta il 22 novembre 2008 presso lo Spyros Kyprianou Athletic Centre di Limassol, a Cipro.\nIl concorso si \u00e8 articolato in un'unica finale condotta da Alex Michae e Sophia Paraskeva, ed \u00e8 stato trasmesso in 18 paesi (inclusa l'Australia). La durata totale del concorso \u00e8 stata di 2 ore e 15 minuti.\nIn questa edizione il Portogallo e la Svezia hanno annunciato il proprio ritiro.\nI vincitori sono stati gli Bzikebi per la Georgia con \"Bzz...\", diventando il primo brano in una lingua artificiale a vincere un concorso dell'Eurovisione.\nOrganizzazione.\nCome \u00e8 gi\u00e0 accaduto nell'edizioni precedenti, l'Unione europea di radiodiffusione (UER), ha annunciato che sarebbero state le emittenti interessate a presentare una candidatura per organizzare la manifestazione.\nIl 27 maggio 2007, \u00e8 stato annunciato che Cipro con l'emittente nazionale CyBC avrebbe avuto l'onore di organizzare la manifestazione, battendo le candidature della Svezia (TV4) e quella dell'Ucraina (NTU).\nScelta della sede.\nSubito dopo la conferma dell'organizzazione, CyBC conferm\u00f2 che la sede sarebbe stata lo Spyros Kyprianou Athletic Centre, la pi\u00f9 grande e imponente arena sportiva coperta multi dinamica dell'intera isola ellenica.\nPresentatori.\nI presentatori incaricati di condurre l'evento sono stati: Alex Michae e Sophia Paraskeva.\nSistema di voto.\nPer la prima volta viene modificato il sistema di voto del concorso. Oltre al televoto vengono implementate delle giurie nazionali, composte da esperti del settore, che conta per il 50% del punteggio totale del voto nazionale.\nFinale.\nLa finale si \u00e8 svolta il 22 novembre 2008 alle 18:00 CEST; vi hanno gareggiato 15 paesi.\nNegli \"interval acts\" si sono esibiti: Dima Bilan, Evridiki &amp; Dimitris Korgialas e tutti i partecipanti che si sono esibiti con la common song \"Hand in Hand\".\n12 punti"}
{"id": "2596632", "revid": "2039709", "url": "https://it.wikipedia.org/wiki?curid=2596632", "title": "Pacaritambo", "text": "Pacaritambo (\"luogo della nascita\") \u00e8 la grotta da cui emersero i fratelli Ayar, personaggi della mitologia inca legati ai miti della creazione.\nDescrizione.\nQuesto luogo si trovava sulla collina di Tambotoco, ed aveva tre finestre. Secondo la leggenda, il gruppo dei Maras Sutic emerse da una di queste aperture, prendendo il nome di Maras Toco (\"senza genitori \") a causa della generazione spontanea. Secondo un'altra teoria sostenuta da alcuni gruppi del misticismo sudamericano, Pacaritambo sarebbe un luogo semi-mitico sommerso dalle alluvioni del lago Titicaca. Non esistono prove, archeologiche o di altro tipo, che suffraghino questa teoria, la qual si basa soprattutto sui racconti tramandati dai Chasa, altra trib\u00f9 che molti credono non essere in realt\u00e0 esistita. Secondo questi storici il termine deriverebbe dalla parola chasa \"P\u00e0chacambo\" (che significa \"luogo di nascita degli dei Chaca\")."}
{"id": "2596634", "revid": "393022", "url": "https://it.wikipedia.org/wiki?curid=2596634", "title": "Racetrack", "text": ""}
{"id": "2596637", "revid": "110157", "url": "https://it.wikipedia.org/wiki?curid=2596637", "title": "Comitato Nazionale Olimpico di Lituania", "text": "Il Comitato Nazionale Olimpico di Lituania (nota anche come \"Lietuvos tautinis olimpinis komitetas\" in lituano) \u00e8 un'organizzazione sportiva lituana, fondata nel 1924 a Vilnius, Lituania.\nRappresenta questa nazione presso il Comitato Olimpico Internazionale (CIO) dal 1991 ed ha lo scopo di curare l'organizzazione ed il potenziamento dello sport in Lituania e, in particolare, la preparazione degli atleti lituani, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Daina Gudzinevi\u010di\u016bt\u0117, mentre la carica di segretario generale \u00e8 occupata da Valentinas Paket\u016bras."}
{"id": "2596643", "revid": "72396", "url": "https://it.wikipedia.org/wiki?curid=2596643", "title": "Pachakutic", "text": "Pachakutic, termine appartenente alla lingua quechua, era, in origine, un concetto associato alle culture andine precolombiane, nelle quali indicava \"un cambiamento nel sole\", o un movimento della Terra, che avrebbe portato a una nuova era.\nDescrizione.\nNel suo contesto originale era associato con il tipo di mito della creazione ritrovato in buona parte dell'America precolombiana; secondo questa leggenda l'attuale mondo avrebbe subito numerosi cicli di creazione e rinnovamento, e l'era attuale sarebbe solo una parte di un grande ciclo. Il termine \"pachakutic\" fa riferimento al completamento di questi cicli e all'inizio di una nuova era.\nIl concetto \u00e8 stato recentemente adottato da alcuni movimenti politici sudamericani, soprattutto da quelli che si prefiggono di difendere i diritti dei popoli indigeni. In questo ambito sta a significare l'inizio di un nuovo ciclo e il desiderio di cambiamento del sistema politico, o \"Pachakamac\" (\"rivoltare il mondo sottosopra\").\nIl \"Movimiento de Unidad Plurinacional Pachakutik\", partito politico ecuadoregno legato agli indigeni, ne ha adottato il termine, insieme al simbolismo associato."}
{"id": "2596649", "revid": "834", "url": "https://it.wikipedia.org/wiki?curid=2596649", "title": "Rise Against (album)", "text": ""}
{"id": "2596651", "revid": "63727", "url": "https://it.wikipedia.org/wiki?curid=2596651", "title": "Doppio VANOS", "text": ""}
{"id": "2596654", "revid": "63727", "url": "https://it.wikipedia.org/wiki?curid=2596654", "title": "BMW N74", "text": "La sigla BMW N74 identifica una piccola famiglia di motori a scoppio a benzina prodotti a partire dal 2009 dalla casa automobilistica tedesca BMW.\nCaratteristiche.\nSi tratta di una famiglia di due motori derivanti dal 6 litri N73, che viene cos\u00ec rimpiazzato. Tali motori, destinati esclusivamente a modelli di gran lusso, sono caratterizzati dalla doppia sovralimentazione, assente invece nel motore precedente. In questo caso, i due turbocompressori sono sistemati esternamente ad ognuna delle due bancate. Delle due versioni realizzate, la prima a debuttare \u00e8 stata quella da 6 litri, lanciata nella seconda met\u00e0 del 2009, mentre la seconda, da 6.6 litri, \u00e8 stata introdotta solo qualche mese dopo, nel febbraio del 2010.\nN74B60.\nQuesto motore \u00e8 il diretto sostituto del motore \"N73\", del quale riprende moltissime caratteristiche, come l'architettura di tipo V12, l'impiego massiccio di lega leggera per monoblocco e testate, ed addirittura le stesse caratteristiche dimensionali. Anche in questo caso, quindi, si tratta di un 6 litri che riprende tra l'altro anche l'alimentazione ad iniezione diretta, una soluzione tecnica verso cui puntano svariate Case automobilistiche nel periodo intorno alla fine degli anni 2000. Sempre dal precedente motore N73 vengono mutuati il sistema di fasatura variabile doppio VANOS (oramai imprescindibile su qualsiasi BMW) ed il Valvetronic per la regolazione continua dell'alzata delle valvole.\nTra le novit\u00e0 salienti di questo motore va senz'altro sottolineata la gi\u00e0 citata doppia sovralimentazione, ottenuta mediante due turbocompressori di piccole dimensioni, uno per bancata, caratterizzati da una bassa inerzia. Tale caratteristica permette al motore di salire rapidamente di giri evitando il noto fenomeno del turbo-lag. Tali turbocompressori cos\u00ec configurati permettono al motore di erogare fino a 544 CV, un livello sicuramente non altissimo per un 6 litri biturbo, ma che in realt\u00e0 \u00e8 stato progettato per assicurare un'erogazione di coppia motrice tra le pi\u00f9 pronte nella sua categoria, basti pensare che il picco massimo raggiunge ben 750 Nm gi\u00e0 a 1500 giri/min e fino a 5000 giri/min. Questo motore trova applicazione esclusivamente sulle BMW 760i (F01) e 760Li (F02) (2009-15).\nDi seguito viene mostrato un riepilogo delle principali caratteristiche del motore \"N74B60\":\nVersione da 6.6 litri.\nQuesto motore \u00e8 in pratica una versione a corsa lunga del 6 litri appena descritto. Infatti, mentre il diametro dei cilindri rimane invariato ad 89\u00a0mm, la corsa viene portata ad 88.3\u00a0mm, dando luogo ad un motore della cilindrata di ben 6592 cc. Anche questo motore \u00e8 caratterizzato da un rapporto di compressione pari a 10:1, ed eroga una potenza massima di 571 CV a 5250 giri/min (563 CV per i motori destinati al mercato statunitense), mentre la coppia massima raggiunge ben 780 Nm gi\u00e0 a 1500 giri/min.\nTale motore \u00e8 stato prodotto dalla BMW per essere montato sotto il cofano della Rolls-Royce Ghost (2010-14). In seguito, la gamma del V12 da 6.6 litri \u00e8 stata estesa anche ad altre varianti con potenze di 601 e 632 CV. Assieme alla versione da 571 CV, questa gamma di motori \u00e8 stata applicata alla seconda generazione della \"Rolls-Royce Ghost\", in listino dal 2014, ed alla Rolls-Royce Wraith, variante coup\u00e9 della \"Ghost\" (dal 2013) alla quale \u00e8 riservata la sola variante da 632 CV.\nFino al 2015 le applicazioni del motore con al sigla \"N74B66\" hanno compreso solo la produzione della Casa di Crewe, ma dalla met\u00e0 del 2015, con il lancio della nuova generazione della Serie 7, contraddistinta dalla sigla G11, questo motore \u00e8 stato rivisto per dare origine ad una nuova variante da montare anche sotto il cofano della versione di punta della nuova ammiraglia bavarese. E cos\u00ec, un anno dopo, vale a dire ne luglio del 2016, \u00e8 stata lanciata la \"M760Li xDrive\" (10/2016-05/2018), equipaggiata con una variante da 610 CV di questo motore, variante che \u00e8 stata realizzata in collaborazione con il reparto sportivo BMW M. In questa variante, denominata \"N74B66T\u00dc\", la potenza massima si raggiunge ad un regime compreso fra 5250 e 6000 giri/min, mentre la coppia massima di 800 Nm \u00e8 disponibile gi\u00e0 a 1500 giri/min.\nGi\u00e0 nel mese di gennaio del 2019 per\u00f2, questo motore \u00e8 stato sottoposto ad una rivisitazione che, a fronte di una potenza massima ridimensionata a 585 CV, ha consentito un incremento di coppia ai bassi regimi, dichiarata dalla Casa in 850 Nm fra 1600 e 4500 giri/min. Anche questa nuova riedizione del raffinato V12 BMW ha trovato poto sotto il cofano della top di gamma della \"Serie 7\", ossia la BMW \"M760Li xDrive G12\". Tale propulsore verr\u00e0 prodotto ed utilizzato per la \"Serie 7\" fino al novembre del 2020."}
{"id": "2596657", "revid": "123220406", "url": "https://it.wikipedia.org/wiki?curid=2596657", "title": "Vigadore", "text": "Vigadore (\"Vigad\u00f9\" in dialetto lodigiano) \u00e8 una localit\u00e0 rurale del comune di Lodi, posta oltre il fiume Adda, lungo la strada per Crema. Fino al 1870 costitu\u00ec un comune autonomo.\nStoria.\nIl borgo rurale di Vigadore, di antica origine, fu attestato per la prima volta in et\u00e0 medievale. Il territorio comunale comprendeva le frazioni di Riolo e Portadore, oltre a numerose cascine.\nIn et\u00e0 napoleonica Vigadore fu aggregata alla citt\u00e0 di Lodi per due volte, nel 1797-98 e quindi dal 1809 al 1816, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 460 abitanti.\nNel 1870 il comune di Vigadore fu unito ai Chiosi di Porta d'Adda, formando il nuovo comune di Chiosi d'Adda Vigadore. Il nuovo comune, per\u00f2, esistette per soli sette anni, venendo annesso alla citt\u00e0 di Lodi nel 1877."}
{"id": "2596661", "revid": "287204", "url": "https://it.wikipedia.org/wiki?curid=2596661", "title": "Pesto (album)", "text": ""}
{"id": "2596663", "revid": "729019", "url": "https://it.wikipedia.org/wiki?curid=2596663", "title": "P\u00edo de Trist\u00e1n", "text": "Fu ufficiosamente l'ultimo vicer\u00e9 del Per\u00f9, rimanendo in carica dal dicembre 1824 al 23 gennaio 1826, senza per\u00f2 esercitare il proprio potere.\nBiografia.\nNato in Per\u00f9, Trist\u00e1n y Moscoso si trasfer\u00ec in Spagna dove combatt\u00e9 i francesi durante la Guerra del Rossiglione (1793-1795). Al suo ritorno in Per\u00f9 fu nominato \"alcalde\" (sindaco) di Arequipa (1808). Fu generale dell'esercito del re in Per\u00f9. Nel giugno 1811 prese parte alla battaglia di Guaqui.\nDopo la battaglia di Guaqui condusse gli uomini del re nel territorio che oggi fa parte dell'Argentina. Fu sconfitto a Tucum\u00e1n e Salta d uno dei suoi compagni di Salamanca, il generale ribelle Manuel Belgrano. La battaglia di Salta si svolse il 20 febbraio 1813. Belgrano era stato inviato dal Secondo Triumvirato (degli insorti di Buenos Aires) per attaccare la citt\u00e0 situata all'estremit\u00e0 settentrionale del vecchio Vicereame del R\u00edo de la Plata. Con questo obbiettivo sconfisse le truppe di Trist\u00e1n. Fu la prima vittoria militare ottenuta sotto la bandiera argentina.\nDopo questa sconfitta Trist\u00e1n firm\u00f2 una tregua di 40 giorni tornando in Per\u00f9. La sconfitta dell'esercito reale a Salta diede ai ribelli il controllo della parte settentrionale del vecchio vicereame, alimentando le rivolte anti-spagnole di Charcas, Potos\u00ed e, in seguito, di Cochabamba e dell'Alto Per\u00f9 (ora Bolivia). Allo scadere della tregua il generale Belgrano insegu\u00ec Trist\u00e1n in Alto Per\u00fa, entrando nel territorio di Charcas il 7 maggio 1813. Belgrano fu sconfitto a Vilcapugio il 1\u00ba novembre, ed ancora ad Ayohuma il 14 novembre.\nNel dicembre 1824, la sconfitta del vicer\u00e9 Jos\u00e9 de la Serna nella battaglia di Ayacucho pose fine al potere spagnolo in Per\u00f9. Trist\u00e1n era l'ufficiale militare pi\u00f9 anziano della colonia, per cui assunse temporaneamente il ruolo di vicer\u00e9, con l'unico compito di trasferirlo nelle mani dei nazionalisti.\nScelse poi di rimanere in Per\u00f9, entrando attivamente nella politica peruviana. Fu prefetto e comandante di Arequipa, ed in seguito ministro peruviano della guerra e della marina. Partecip\u00f2 alla fondazione della Confederazione Per\u00f9-Bolivia assumendo l'incarico di ministro degli esteri. Dal 12 ottobre 1838 al 23 febbraio 1839 fu presidente della Repubblica Sudperuviana, all'interno della Confederazione. Mor\u00ec a Lima nel 1860.\nFu descritto dalla nipote, Flora Tristan, nel suo libro \"P\u00e9r\u00e9grinations d'une paria\" (1838). Flora Trist\u00e1n fu anche la nonna del pittore francese Paul Gauguin."}
{"id": "2596664", "revid": "307923", "url": "https://it.wikipedia.org/wiki?curid=2596664", "title": "Villa Patern\u00f2", "text": "La Villa Patern\u00f2 (gi\u00e0 Villa Faggella) \u00e8 un edificio residenziale di Napoli sito in cupa delle Tozzole, una stradina secondaria di via nuova San Rocco.\nFu propriet\u00e0 di un membro della Casa Patern\u00f2 siciliana che si era trasferito a Napoli, ed \u00e8 una delle ville che meglio rappresentano l'architettura partenopea del Settecento, per i suoi tratti estremamente razionali, d'ispirazione \"palladiana\".\nLa villa ha ospitato ed ispirato molti uomini illustri; in questo luogo trovarono conforto, e idee per le loro creazioni, artisti come Edgar Degas, che a Napoli dipinse una pregevole veduta di Castel Sant'Elmo; oppure, il maresciallo \"Lanusse\" che fu al fianco di Napoleone nelle difficili battaglie di Auerst\u00e4dt ed Aboukir.\nL'edificio \u00e8 stato anche protagonista di opere letterarie che hanno decantato la storia napoletana e quella europea.\nLa villa, architettonicamente, ha saputo associare fattori strutturali ed ambientali.\nAlla struttura lavorarono valenti architetti, che furono i protagonisti a Napoli del passaggio dal rococ\u00f2 al classicismo (come Ignazio Cuomo, Gaetano Barba e Giovan Battista Nauclerio)."}
{"id": "2596665", "revid": "287204", "url": "https://it.wikipedia.org/wiki?curid=2596665", "title": "Pio de Tristan", "text": ""}
{"id": "2596666", "revid": "834", "url": "https://it.wikipedia.org/wiki?curid=2596666", "title": "Bad Religion (album)", "text": ""}
{"id": "2596669", "revid": "834", "url": "https://it.wikipedia.org/wiki?curid=2596669", "title": "Arson Anthem (album)", "text": ""}
{"id": "2596671", "revid": "110157", "url": "https://it.wikipedia.org/wiki?curid=2596671", "title": "Comitato Olimpico e Sportivo Lussemburghese", "text": "Il Comitato Olimpico e Sportivo Lussemburghese (nota anche come \"Comit\u00e9 Olympique et Sportif Luxembourgeois\" in francese) \u00e8 un'organizzazione sportiva lussemburghese, fondata nel 1912 a Strassen, Lussemburgo.\nRappresenta questa nazione presso il Comitato Olimpico Internazionale (CIO) dal 1912 ed ha lo scopo di curare l'organizzazione ed il potenziamento dello sport in Lussemburgo e, in particolare, la preparazione degli atleti lussemburghesi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Marc Theisen, mentre la carica di segretario generale \u00e8 occupata da Marlyse Pauly."}
{"id": "2596673", "revid": "834", "url": "https://it.wikipedia.org/wiki?curid=2596673", "title": "Sonic Youth (album)", "text": ""}
{"id": "2596677", "revid": "287204", "url": "https://it.wikipedia.org/wiki?curid=2596677", "title": "Pisac", "text": ""}
{"id": "2596678", "revid": "1543377", "url": "https://it.wikipedia.org/wiki?curid=2596678", "title": "P\u00edsac", "text": " \nP\u00edsac \u00e8 un villaggio peruviano situato nella Valle sacra, sul fiume Urubamba.\nIl villaggio \u00e8 famoso soprattutto per il mercato che si tiene ogni domenica, marted\u00ec e gioved\u00ec, un evento che attrae molti turisti dalla vicina Cuzco. Una delle principali attrazioni \u00e8 un grande albero \"pisonay\" che domina la piazza centrale. Anche il santuario di Huanca, sede di pellegrinaggi in settembre, si trova vicino a questo villaggio. \nL'area \u00e8 famosa anche per le sue rovine inca, note come P\u00edsac Inca, situate in cima ad una collina all'entrata della valle. Le rovine sono divise in quattro blocchi: \"Pisaqa\", \"Intihuatana\", \"Q'allaqasa\" e \"Kinchiracay\". \"Intihuatana\" comprende numerosi bagni e templi. Il Tempio del Sole, affioramento vulcanico scolpito in onore del Sole (o Inti), \u00e8 il suo centro, e gli angoli alla sua base fanno ipotizzare che avesse una qualche funzione astronomica. \"Q'allaqasa\", eretta su uno sperone naturale che domina la valle, \u00e8 nota come la cittadella.\nSul fianco della collina si trovano terrazze costruite dagli Inca ed ancora attualmente in uso. Queste terrazze furono costruite prelevando a mano il terreno pi\u00f9 ricco dalle pianure sottostanti. Questo meccanismo permise alle antiche popolazioni di produrre molto pi\u00f9 cibo di quanto sarebbe normalmente possibile ad un'altitudine di 3600 metri. Grazie a strutture militari, religiose ed agricole, il sito aveva un triplice obbiettivo. Si crede che P\u00edsac difendesse l'entrata meridionale della Valle sacra, mentre Choquequirao controllava l'ingresso occidentale e la fortezza di Ollantaytambo quello settentrionale. \nLa Pisac inca controllava una strada che collegava l'impero inca al confine della foresta pluviale. Secondo Kim MacQuarrie, i Pachacuti costruivano molti centri dopo aver conquistato altri popoli, per ricordare le vittorie. Tra questi centri ci sarebbero Pisac (a memoria della vittoria sui Cuyos), Ollantaytambo (per quella sui Tambos) e Machu Picchu (per la conquista della valle di Vilcabamba). Altri storici ipotizzano che Pisac sarebbe stata fondata per proteggere Cuzco dai possibili attacchi degli Antis. In verit\u00e0 non si conosce la data di fondazione di Pisac. Non sembra essere stata abitata da etnie pre-incaiche, per cui la sua nascita \u00e8 probabilmente posteriore al 1440. Fu distrutta da Francisco Pizarro e dai conquistadores verso il 1530. L'attuale citt\u00e0 di Pisac fu fondata dal vicer\u00e9 Toledo pi\u00f9 in profondit\u00e0 nella valle, attorno al 1570.\nSi pensa che le pi\u00f9 strette terrazze presenti sotto alla cittadella rappresentino l'ala di una starna (\"pisaca\"), da cui deriverebbe il nome del villaggio e delle relative rovine. Questi stessi uccelli sono molto comuni nella zona, soprattutto al crepuscolo."}
{"id": "2596682", "revid": "110157", "url": "https://it.wikipedia.org/wiki?curid=2596682", "title": "Semily", "text": "Semily (in tedesco \"Semil\") \u00e8 una citt\u00e0 della Repubblica Ceca, capoluogo del distretto omonimo, nella regione di Liberec.\nStoria.\nLa citt\u00e0 di Semily sorse nel XIV secolo presso una fortezza. Dal 1542 venne a far parte dei possedimenti territoriali della famiglia Smi\u0159ick\u00fd di Smi\u0159ice, e nel 1622 pass\u00f2 nelle mani dei Wallenstein. In seguito si avvicendarono diversi domini.\nCon la costruzione della linea ferroviaria che univa il nord al sud della Germania, nel 1855 Semily fu raggiunta dalla ferrovia. Nella seconda met\u00e0 del XIX secolo, vi sorse un centro di industrie tessili.\nSuddivisione del territorio.\nAl comune di Semily appartengono le frazioni di B\u00edtouchov, Podmoklice e Sp\u00e1lov."}
{"id": "2596683", "revid": "1548821", "url": "https://it.wikipedia.org/wiki?curid=2596683", "title": "Comitato Olimpico Nord Macedone", "text": "Il Comitato Olimpico Macedone (mac. \"\u041c\u0430\u043a\u0435\u0434\u043e\u043d\u0441\u043a\u0438 \u043e\u043b\u0438\u043c\u043f\u0438\u0441\u043a\u0438 \u043a\u043e\u043c\u0438\u0442\u0435\u0442\", \"Makedonski Olimpiski Komitet\") \u00e8 un'organizzazione sportiva macedone, fondata nel 1992 a Skopje, Macedonia del Nord.\nRappresenta questa nazione presso il Comitato Olimpico Internazionale (CIO) dal 1993 ed ha lo scopo di curare l'organizzazione ed il potenziamento dello sport in Macedonia del Nord e, in particolare, la preparazione degli atleti macedone, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Vasil Tupurkovski, mentre la carica di segretario generale \u00e8 occupata da Saso Popovski."}
{"id": "2596684", "revid": "27130161", "url": "https://it.wikipedia.org/wiki?curid=2596684", "title": "Libereck\u00fd kraj", "text": ""}
{"id": "2596685", "revid": "116159879", "url": "https://it.wikipedia.org/wiki?curid=2596685", "title": "Chiosi d'Adda Vigadore", "text": "Chiosi d'Adda Vigadore era il nome di un effimero comune poi aggregato alla citt\u00e0 di Lodi. C642 era il suo codice catastale valido fino al 1983.\nStoria.\nFu creato nel 1870 unendo il comune di Vigadore con i Chiosi di Porta d'Adda. Il termine \"Chiosi\", di origine dialettale, indicava in passato le terre agricole circostanti la citt\u00e0 di Lodi, analogamente ai pi\u00f9 noti \"Corpi Santi\" intorno a Milano.\nIl comune comprendeva tutto il territorio suburbano posto sulla riva sinistra dell'Adda, pi\u00f9 le localit\u00e0 Barbina e Valgrassa, in riva destra. Il comune suburbano complementare erano i Chiosi Uniti con Bottedo.\nDopo meno di sette anni il comune di Chiosi d'Adda Vigadore fu aggregato alla citt\u00e0 di Lodi. I tre chiosi (Cremonese, Regale, d'Adda), e le tre localit\u00e0 esterne (Bottedo, Vigadore, Torre de' Dardanoni) rimasero tuttavia come suddivisioni amministrative informali della citt\u00e0 di Lodi fino agli anni settanta del XX secolo."}
{"id": "2596687", "revid": "767487", "url": "https://it.wikipedia.org/wiki?curid=2596687", "title": "Comitato Olimpico Maltese", "text": "Il Comitato Olimpico Maltese (nota anche come \"Kumitat Olimpiku Malti\" in maltese) \u00e8 un'organizzazione sportiva maltese, fondata nel 1928 a Gezira, Malta.\nRappresenta questa nazione presso il Comitato Olimpico Internazionale (CIO) dal 1936 ed ha lo scopo di curare l'organizzazione ed il potenziamento dello sport in Malta e, in particolare, la preparazione degli atleti maltese, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Lino Farrugia Sacco, mentre la carica di segretario generale \u00e8 occupata da Joseph Cassar."}
{"id": "2596694", "revid": "767487", "url": "https://it.wikipedia.org/wiki?curid=2596694", "title": "Milk Inc.", "text": "Milk Inc. (precedentemente conosciuta anche come Milk Incorporated e per breve tempo come La Vache in Francia) \u00e8 una band eurodance belga formatasi nella scena dance commerciale di quel Paese nel 1996.\nLa Discografia della band comprende un totale di sedici album (comprese raccolte e differenti versioni di singoli album) e quaranta singoli.\nNel 2006, per celebrare il loro 10 \u00b0 anniversario, i Milk Inc. hanno deciso di sorprendere i loro fan con due ore di concerto dal vivo presso lo Sportpaleis di Anversa, in Belgio. In quell'occasione hanno eseguito molte delle loro hit pi\u00f9 famose cos\u00ec come le canzoni dall'album \"Supersized\". Da quel momento il gruppo esegue ogni anno un concerto allo Sportpaleis.\nStoria.\nNell'aprile del 1997 venne commercializzato il primo singolo, intitolato \"La vache\" che, all'inizio, ebbe successo in Belgio e nel Regno Unito per poi sfondare nel resto dell'Europa e perfino negli Stati Uniti.\nAl giorno d'oggi i Milk Inc. sono una band conosciuta in tutto il mondo, sebbene i loro tour siano principalmente all'interno dell'Europa.\nDurante gli anni la band ha cambiato diversi membri, e ad oggi \u00e8 formata da Filip Vandueren, Regi Penxten e dalla cantante Linda Mertens, a cui si aggiungono altri musicisti durante i live show (tra cui Peter Schreurs, Michael Schack, John Miles Jr).\nI Milk Inc. hanno vinto numerosi premi durante la loro carriera, rendendola la band pi\u00f9 famosa del loro Paese ed inserendola di diritto nell'\u00e9lite della musica dance europea.\nFormazione attuale.\nLinda Mertens.\n\u00c8 nata il 20 luglio 1978 a Wilrijk, un sobborgo nei pressi di Anversa, in Belgio. Fin dai suoi primi anni il suo sogno era quello di diventare un'artista; ha studiato arte e dopo la scuola superiore ha frequentato per due anni una scuola per parrucchiera. Nel 2000 incontr\u00f2 Regi Penxten in un locale dove stava suonando e ne approfitt\u00f2 per chiedergli se avesse bisogno di una cantante per uno dei suoi gruppi e gli chiese di poterla mettere alla prova, non sapendo che in quel periodo Regi stesse cercando una nuova cantante per il suo gruppo. La prova and\u00f2 bene e da quel momento Linda divenne la cantante ufficiale del gruppo Milk Inc.\nRegi Penxten.\n\u00c8 nato il 4 marzo 1976 ad Hasselt, in Belgio. All'et\u00e0 di 12 anni ebbe il suo primo computer connesso ad un sintetizzatore e questo segn\u00f2 l'inizio della sua passione per la musica. Studi\u00f2 all'accademia musicale e inizi\u00f2 a suonare la chitarra.\nAll'eta di 18 anni compose alcune tracce di musica underground e trance con la \"Dance Opera Label\" e la \"Illusion Label\". Nonostante questo i suoi genitori vollero che avesse una buona istruzione, cos\u00ec studi\u00f2 elettronica e telecomunicazioni in Belgio.\nIl suo successo nel mondo della musica avvenne nel 1996 con il singolo \"La Vache\", che fu una grande hit in Francia. Fond\u00f2 i Milk Inc., ma segu\u00ec anche altri gruppi musicali con diversi cantanti e di altri produttori.\nIl primo album solista di Regi - Registrated - ha ottenuto l'oro ancora prima della sua data di uscita..\nFilip Vandueren.\nFilip Vandueren \u00e8 il co-produttore dei Milk Inc. insieme a Regi Penxten ed \u00e8 il tastierista della band durante i live show e i concerti.\nVandueren lavora come producer sotto vari nomi, tra i quali Philip Banks e Jedidiah Albertson. Inizi\u00f2 come producer hard trance e underground con la DanceOpera Label. Ha diversi gruppi con il suo nome, come K-Lab (conosciuti con \"Reunion\" - trance old school con le belle sensazioni degli ultimi anni novanta), The Klan, Karnak-X (Sky-Trance), Vidts e Vandueren, con Quality Trance alla Oceanic Records label e Dj Jan vs Vandueren con hard trance e progressive e remix per i DJ Ti\u00ebsto e Esteem.\nEx membri.\nNikkie Van Lierop.\nNata il 7 marzo 1963 a Simmern in Germania, Anita Dominika Cornelia van Lierop \u00e8 meglio conosciuta col nome di Nikkie Van Lierop, col suo nome d'arte \"Jade4U\" o solo come \"Nikki\". Nella primavera 1997, Praga Khan, produsse un remix di \"La Vache\". Da allora la cantante Nikki \u00e8 parte dei Praga Khan. Dopo il clamoroso successo delle loro canzoni ha cantato nei concerti del primo tour di Milk Inc. in Francia e Corsica. A causa del conflitto tra la sua regione e quella dell'ex ballerina Tamara, hanno lasciato la band, per concentrarsi su Praga Khan (al tempo i Praga Khan avevano un grande successo negli Stati Uniti).\nSofie Winters.\nSofie Winters nacque il 22 maggio 1976 a Lovanio in Belgio. Rimpiazz\u00f2 Van Lierop per alcuni mesi e durante la sua presenza nei Milk Inc. ha cantato nella canzone \"Free Your Mind\". Allora come oggi Sofie \u00e8 anche una modella e attrice.\nAnn Vervoort.\nLa designer grafica Ann Vervoort, nata il 10 marzo 1977, fu ballerina per Pat Krimson prima di unirsi ai Milk Inc. Fu introdotta da Regi Penxten nel 1997 in sostituzione di Winters Sofie come cantante per le esibizioni. In realt\u00e0 Karine Boelaerts, una cantante di studio belga, che aveva lavorato gi\u00e0 per altri gruppi come 2 Fabiola, fu assunta per registrare tutte le canzoni. A met\u00e0 settembre 2000, Ann lasci\u00f2 i Milk Inc. e and\u00f2 ad Ibiza con il suo ragazzo Patrick Claesen (alias Pat Krimson), producer dei 2 Fabiola, Nunca e Leopold 3, dove fondarono la casa discografica Beni Musa Records. Ann, rimpiazzata da Linda Mertens \u00e8 deceduta il 22 aprile 2010 per cause ancora incerte.\nJohn Miles Jr..\nJohn Miles Jr. \u00e8 il figlio del rinomato musicista John Miles. Miles studi\u00f2 musica pop in Gran Bretagna presso il Newcastle College of Music e lavor\u00f2 come chitarrista gi\u00e0 noto \"Popmusikern\" con Debbie Harry, Bryan Ferry, Joe Cocker e Andrea Bocelli. Miles scrisse le canzoni insieme Regi Penxten and Filip Vandueren quando divenne membro del gruppo nel 1997 e si esibi come chitarrista nei loro concerti. Il primo singolo con anche lui coinvolto nel gruppo fu \"In My Eyes\" e fu un successo commerciale. Questo fu in parte merito di Miles grazie alla sua influenza come compositore e il nuovo stile di musica che lo hanno portato nel gruppo. Questo in combinazione con la voce di Ann Vervoort portarono la musica ad un nuovo livello. Tutte le canzoni che scrissero insieme furono pubblicate durante la sua permanenza nel gruppo. Allo stesso momento che Ann Vervoort smise come cantante, Miles lasci\u00f2 i Milk Inc. Egli accompagn\u00f2 il gruppo fino agli inizi del 2001. Nel 2002 il gruppo ebbe due hits nelle top ten inglesi \"In My Eyes\" e \"Walk On Water\". Negli anni tra il 2006 e il 2008 si riun\u00ec ai Milk Inc. come chitarrista nei loro show \"Supersized\" e \"Forever\" e nel Antwerp Sportpaleis.\nPremi.\n2010\n2009\n2008\n2007\n2006\n2005\n2004\n2003\n2002\n2001\n2000\n1999"}
{"id": "2596706", "revid": "110157", "url": "https://it.wikipedia.org/wiki?curid=2596706", "title": "Comitato Nazionale Olimpico Moldavo", "text": "Il Comitato Nazionale Olimpico Moldavo (nota anche come \"Comitetul National Olimpic al Republicii Moldova\" in moldavo) \u00e8 un'organizzazione sportiva moldava, fondata nel 1991 a Chi\u0219in\u0103u, Moldavia.\nRappresenta questa nazione presso il Comitato Olimpico Internazionale (CIO) dal 1993 ed ha lo scopo di curare l'organizzazione ed il potenziamento dello sport in Moldavia e, in particolare, la preparazione degli atleti moldavi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Nicolae Juravschi, mentre la carica di segretario generale \u00e8 occupata da Christine Vasilianov."}
{"id": "2596708", "revid": "125362515", "url": "https://it.wikipedia.org/wiki?curid=2596708", "title": "Shintoismo settario", "text": "Neoscintoismo o Scintoismo settario \u00e8 un termine generale utilizzato per indicare una serie di nuovi movimenti religiosi di derivazione scintoista nati prima e durante la seconda guerra mondiale (distinti da quelli nati dopo la guerra, in piena riforma del Giappone, classificate sotto il termine di Shinshukyo). Inizialmente il governo Meiji tent\u00f2 di supportare una forma di insegnamento religiosa incentrata sull\u2019apparato statale attraverso un sistema nazionale di istruttori religiosi e precettori morali, tuttavia, dopo avere compreso i limiti derivanti da questa strategia, avvi\u00f2 una politica di separazione tra lo stato e la religione, aprendo una distinzione tra lo scintoismo incentrato sui rituali pubblici e lo scintoismo come forma di insegnamento morale: da qui l\u2019emergere delle sette, come pure del moderno sistema rituale incentrato sul tempio.\nSi tratta di religioni che conservano gran parte delle caratteristiche dello Scintoismo e che per questo motivo non se ne sono mai distaccate ufficialmente, eccezione fatta per il Tenriky\u014d, le cui autorit\u00e0 hanno dichiarato nel 1970 che non si tratta di un ramo scintoista.\nLe religioni del Neoscintoismo sono caratterizzate da elementi in comune quali il messianesimo e l'utopianesimo, oltre che da una forte spinta universalistica che li ha portati ad espandersi al di fuori dei territori giapponesi."}
{"id": "2596710", "revid": "116455682", "url": "https://it.wikipedia.org/wiki?curid=2596710", "title": "Chiosi di Porta d'Adda", "text": "I Chiosi di Porta d'Adda erano uno dei tre comuni, detti chiosi, in cui era diviso il suburbio della citt\u00e0 di Lodi.\nSi estendevano in massima parte sulla riva sinistra dell'Adda, comprendendo per\u00f2 anche gran parte delle bassure in riva destra (loc. Selvagreca e Barbina a valle della citt\u00e0, loc. Franchina a monte).\nIl termine \"Chiosi\", di origine dialettale, indicava in passato le terre agricole circostanti la citt\u00e0 di Lodi, analogamente ai pi\u00f9 noti \"Corpi Santi\" intorno a Milano. Gli altri due \"Chiosi\" erano quelli di Porta Cremonese e Porta Regale.\nNel 1870 i Chiosi di Porta d'Adda furono uniti al comune di Vigadore, formando il nuovo comune di Chiosi d'Adda Vigadore. Il nuovo comune esistette per meno di sette anni, venendo aggregato alla citt\u00e0 di Lodi nel 1877.\nI tre chiosi (Cremonese, Regale, d'Adda) rimasero tuttavia come suddivisioni amministrative informali della citt\u00e0 di Lodi fino agli anni settanta del XX secolo."}
{"id": "2596713", "revid": "122618573", "url": "https://it.wikipedia.org/wiki?curid=2596713", "title": "Uni\u00f3n Deportiva Logro\u00f1\u00e9s", "text": "L'Uni\u00f3n Deportiva Logro\u00f1\u00e9s \u00e8 una societ\u00e0 calcistica con sede a Logro\u00f1o, nella La Rioja, in Spagna. \nMilita nella Primera Divisi\u00f3n RFEF, la terza serie del campionato spagnolo.\nStoria.\nLUni\u00f3n Deportiva Logro\u00f1\u00e9s\" fu fondata nel 1967, come Club Deportivo Varea\"'.\nAl termine della stagione 2008-2009, a seguito della prima promozione in Segunda Divisi\u00f3n B, la societ\u00e0 assume il nome attuale, per meglio rappresentare il capoluogo della regione, rimasto nel frattempo senza societ\u00e0 calcistiche nel panorama professionistico spagnolo.\nRosa 2021-2022.\n\"Rosa aggiornata al 23 agosto 2021.\""}
{"id": "2596714", "revid": "74801", "url": "https://it.wikipedia.org/wiki?curid=2596714", "title": "Leopoldo Curci", "text": "Biografia.\nL'infanzia e gli studi pre-universitari.\nNato da Angelo e Rosa Vincenza Frasca, al momento non si dispone di notizie certe circa la sua infanzia se non che comp\u00ec i primi studi nel paese nat\u00eco. Non appena maggiorenne si iscrisse alla Regia Universit\u00e0 degli Studi di Napoli per conseguire la laurea in medicina (professione onorata ed esercitata da tempo in famiglia: il padre era dottore e lo zio paterno Raffaele Curci fu esponente di riguardo della Scuola medica salernitana).\nIl medico.\nNel 1817 inizi\u00f2 la collaborazione, come chirurgo degli oftalmici, nell'Ospedale della Pacella e come medico nel Real Albergo dei Poveri di Napoli. Nel 1819 venne nominato medico straordinario dell'Ospedale di Santa Maria di Loreto e chirurgo nell'Ospedale della Trinit\u00e0. Per volere del Ministro dell'interno (Diego Naselli), fu dichiarato medico-chirurgo capo del Carcere Correzionale. Preoccupato dal nefasto e tragico diffondersi del Colera in Europa, Ferdinando II di Borbone incaric\u00f2 il Primo ministro (Giuseppe Ceva Grimaldi Pisanelli di Pietracatella) di scegliere un medico da inviare in missione ricognitiva con lo scopo di studiare rimedi e azioni di profilassi atti a guarire o prevenire il propagarsi dell'epidemia nel Regno delle Due Sicilie. La scelta ricadde sul Curci che part\u00ec alla volta di Vienna, Berlino, San Pietroburgo, Londra e Parigi, pubblicando nel 1837 le esperienze maturate e acquisite durante questi viaggi nell'opera \"Nuove scoverte e mezzi curativi per guarirsi dal morbo colera\" che riscosse benigna e grata accoglienza nel mondo accademico dell'epoca.\nEsplosa la pandemia nel Napoletano, il 9 aprile 1836 fu nominato medico e chirurgo superiore onorario di tutti gli ospedali della provincia di Bari. Concentr\u00f2 i suoi sforzi maggiori a Bari e Palo del Colle (comune in cui stabili la sua dimora, richiamato in seguito a Napoli a motivo del diffondersi del morbo nella capitale). In questo periodo compose altre due opere \"Norme igieniche e terapia per i fanciulli e le nutrici\" e \"Archivio di medicina pratica, alfabeticamente ordinato con la nomenclatura dei mali in latino, in francese, in italiano, e come sono conosciuti dai Greci\" rimaste manoscritte anche se e in parte pubblicate a stralci su riviste specializzate. Nel 1845 partecip\u00f2 al VII Congresso degli Scienziati (inaugurato dal re nella citt\u00e0 partenopea il 20 settembre) contribuendo ai lavori dell'assise con l'esposizione di due relazioni \u2013 di cui una intitolata \"Metodi curativi del Volvulo\" presentata il 29 settembre\u2013. A Leopoldo Curci si deve, infine, l'invenzione di un'Acqua oftalmica \u2013 che per ordine dell'Accademia Medico-Chirurgica fu sperimentata nell'Ospedale degli Incurabili di Napoli \u2013 \"che toglie le varicosit\u00e0 della congiuntiva\"..\nL'artista poeta.\nColtiv\u00f2 con passione e maestria interessi letterari dedicandosi alla poesia raccogliendo, anche in questo campo, meriti e riconoscimenti. L'Accademia dell'Arcadia lo elesse \"Pastore\" e fu socio dell'Accademia Tiberina. Nel 1824 vennero pubblicati a Napoli alcune sue opere inserite in una raccolta intitolata \"Fiori Poetici\". Autore di composizioni apparse su riviste e giornali letterari del tempo, resta da verificare \u2013 e dunque storicamente da dimostrare \u2013 la considerazione di cui si onorava beneficiare da parte di Alessandro Manzoni, Alexandre Dumas padre, Adolphe Thiers e di Silvio Pellico (al quale dedic\u00f2, nel 1853, l'ode intitolata \"Al mio pensiero\" \u2013 apprezzata dal patriota come risulta dalla lettera inviatagli da Torino in data 5 gennaio 1853; in seguito allegata alla raccolta \"Poesie Ascetiche\" che il Curci pubblic\u00f2 nel 1858. Libro che fu accolto e recensito in termini critici non sempre del tutto positivi \u2013. Tra le opere non pervenuteci o non pubblicate, vanno annoverate un poema di 14 canti intitolato \"L'Inferno\" e un sonetto dedicato al Mos\u00e8 di Michelangelo (che l'autore declam\u00f2 nell'Archiginnasio della Sapienza di Roma, in presenza dei Canonici Lateranensi) e \"Il Cristoide\" \u2013 manoscritto forse redatto tra il 1831 e il 1846 \u2013 nella cui prefazione si firma con il nome di Filidauro Labitense..\nIl Curci intrattenne rapporti di affettuosa amicizia con i poeti e scrittori palesi don Leonardo Pedone (sacerdote agostiniano suo precettore d'infanzia) e Michele della Mura oggetto \u2013 tutti e tre \u2013 di feroci critiche, riguardo alle rispettive opere, pubblicate sul periodico napoletano \"Il Globo\". Tale disavventura non incrin\u00f2 affatto l'indole mite e poetica del nostro il quale continu\u00f2 a scrivere almeno sino al 1863, anno in cui si ritir\u00f2 a vita privata rinunciando a tutti gli onori. Nel 1875 da Napoli si trasfer\u00ec definitivamente a Palo del Colle ove si spense, quattro anni dopo, alle ore \"antimeridiane nove e minuti trenta\" del 21 marzo 1879 in \"Via San Domenico al numero trentanove\"."}
{"id": "2596716", "revid": "287204", "url": "https://it.wikipedia.org/wiki?curid=2596716", "title": "Magdalena Jetelov\u00e1", "text": "Biografia.\nHa studiato dal 1964 all'Accademia delle Arti Figurative di Praga, dal 1967 al 1968 all'Accademia di Brera a Milano (da Marino Marini) e ha terminato i suoi studi nel 1971, di nuovo a Praga.\nNel 1985, ha ricevuto una borsa di studio dalla citt\u00e0 di Monaco di Baviera e si \u00e8 stabilita in Germania. Nel 1987 \u00e8 stata rappresentata alla Documenta 8.\nNel 1988 ha ricevuto l'incarico di Visiting Professor all'Accademia delle Arti Figurative di Monaco e l'anno successivo alla \"Sommerakademie\" di Salisburgo.\nDal 1990 al 2004 \u00e8 stata inoltre Visiting Professor all'Accademia Nazionale dell'Arte di D\u00fcsseldorf.\nNel 1992 \u00e8 entrata nell'Accademia dell'Arte di Berlino e nel 1994 \u00e8 stata consulente nella gestione del Castello di Praga.\nDal 2004 \u00e8 professoressa di scultura all'Accademia delle Arti Figurative di Monaco.\nOpere.\nMagdalena Jetelov\u00e1 \u00e8 conosciuta per le sue grandi sculture in legno: tavoli, sedie o scale ricavate da legno di rovere. Alcuni nuovi lavori sono stati realizzati anche con altri materiali, come ad esempio il cemento.\nPer realizzare le sue fotografie negli anni Novanta, l'artista installava delle fonti luminose molto forti, che emettevano un raggio di luce in paesaggi isolati, privi di esseri umani. Il raggio di luce mostrava il paesaggio naturale o vi proiettava delle citazioni. Fatta eccezione per il fascio luminoso, le fotografie in bianco e nero rimangono molto scure, lasciando per\u00f2 visibili alcuni dettagli. La fotografa ha realizzato anche dei lavori su carta."}
{"id": "2596717", "revid": "287204", "url": "https://it.wikipedia.org/wiki?curid=2596717", "title": "Kaladhungi", "text": " \nKaladhungi (o Kaladungi) \u00e8 una suddivisione dell'India, classificata come \"nagar panchayat\", di 6.126 abitanti, situata nel distretto di Nainital, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 16' 60 N e 79\u00b0 20' 60 E e ha un'altitudine di 392 .\nSociet\u00e0.\nEvoluzione demografica.\nAl censimento del 2001 la popolazione di Kaladhungi assommava a 6.126 persone, delle quali 3.218 maschi e 2.908 femmine. I bambini di et\u00e0 inferiore o uguale ai sei anni assommavano a 960, dei quali 473 maschi e 487 femmine. Infine, coloro che erano in grado di saper almeno leggere e scrivere erano 3.790, dei quali 2.240 maschi e 1.550 femmine."}
{"id": "2596719", "revid": "287204", "url": "https://it.wikipedia.org/wiki?curid=2596719", "title": "Kashipur", "text": " \nKashipur \u00e8 una suddivisione dell'India, classificata come \"municipal board\", di 92.978 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 13' 0 N e 78\u00b0 57' 0 E e ha un'altitudine di 217 .\nSociet\u00e0.\nEvoluzione demografica.\nAl censimento del 2001 la popolazione di Kashipur assommava a 92.978 persone, delle quali 48.933 maschi e 44.045 femmine. I bambini di et\u00e0 inferiore o uguale ai sei anni assommavano a 13.027, dei quali 6.858 maschi e 6.169 femmine. Infine, coloro che erano in grado di saper almeno leggere e scrivere erano 63.124, dei quali 35.780 maschi e 27.344 femmine."}
{"id": "2596721", "revid": "287204", "url": "https://it.wikipedia.org/wiki?curid=2596721", "title": "Kedarnath", "text": " \nKedarnath \u00e8 una suddivisione dell'India, classificata come \"nagar panchayat\", di 479 abitanti, situata nel distretto di Rudraprayag, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 43' 60 N e 79\u00b0 4' 0 E e ha un'altitudine di 3.552 .\nSociet\u00e0.\nEvoluzione demografica.\nAl censimento del 2001 la popolazione di Kedarnath assommava a 479 persone, delle quali 468 maschi e 11 femmine, e non risultavano bambini di et\u00e0 inferiore o uguale ai sei anni. Coloro che erano in grado di saper almeno leggere e scrivere erano 301, dei quali 297 maschi e 4 femmine."}
{"id": "2596722", "revid": "729019", "url": "https://it.wikipedia.org/wiki?curid=2596722", "title": "Aleksej Nikolaevi\u010d Kuropatkin", "text": "\u00c8 generalmente considerato il principale responsabile delle sconfitte dell'esercito imperiale russo nella guerra russo-giapponese, in particolare durante la battaglia di Mukden, di Sandepu e di Liaoyang.\nBiografia.\nPrimi anni.\nKuropatkin nacque nel 1848 a Pskov, allora capoluogo dell'omonima gubernija nell'Impero Russo. Suo padre era un ufficiale in pensione dell'esercito.\nDopo gli studi nella scuola del Corpo Cadetti (\u041a\u0430\u0434\u0435\u0442\u0441\u043a\u0438\u0439 \u041a\u043e\u0440\u043f\u0443\u0441) e la Scuola militare di Pavlovsk. (\u041f\u0430\u0432\u043b\u043e\u0432\u0441\u043a\u043e\u0435 \u0432\u043e\u0435\u043d\u043d\u043e\u0435 \u0443\u0447\u0438\u043b\u0438\u0449\u0435) di San Pietroburgo, venne arruolato nell'esercito nel 1864. L'8 agosto 1866 fu promosso a tenente nel 1\u00ba Battaglione di fanteria del Turkestan e partecip\u00f2 ai combattimenti per la conquista di Bukhara, l'assalto a Samarcanda e ad altre battaglie russe per la conquista del Turkestan. Nell'agosto 1870 venne promosso maggiore. Servi nel Distretto militare del Turkestan fino al 1871.\nDal 1872 al 1874 studi\u00f2 presso l'Imperiale Accademia Militare \"Imperatore Nicola\" (\u0418\u043c\u043f\u0435\u0440\u0430\u0442\u043e\u0440\u0441\u043a\u0430\u044f \u041d\u0438\u043a\u043e\u043b\u0430\u0435\u0432\u0441\u043a\u0430\u044f \u0432\u043e\u0435\u043d\u043d\u0430\u044f \u0430\u043a\u0430\u0434\u0435\u043c\u0438\u044f) quindi fu inviato come addetto militare a Berlino e a Parigi per completare i suoi studi e con le truppe dell'Esercito francese in Algeria, accompagnando la spedizione francese nel Sahara. Ritornato in Russia alla fine del 1875 venne assegnato al Distretto militare del Turkestan. Ricevette la decorazione dell'Ordine di San Giorgio (4\u00aa classe) per il suo ruolo nella conquista russa di Koland.\nDal 1875 al 1876 fu inviato in missione diplomatica presso la corte di Yaqub Beg (governatore della Kashgaria) per risolvere il problema della rivendicazioni russe sulla valle di Fergana. Dal settembre 1877 al settembre 1878 fu capo di stato maggiore della 16\u00aa Divisione di fanteria. Nell'agosto 1879 divenne comandante della Brigata fucilieri del Turkestan, che in 18 giorni attravers\u00f2 800\u00a0km di deserto per unirsi all'invasione del Turkmenistan del generale Michail Skobelev. Kuropatkin condusse l'attacco principale contro la citt\u00e0 fortezza di Geok Tepe il 12 gennaio 1881. Ricevette la decorazione di San Giorgio (3\u00aa classe) per la sua vittoria nella battaglia. Dopo la guerra scrisse una cronaca dettagliata e critica delle operazioni, che venne ben accolta.\nIl 29 gennaio 1882 fu promosso maggior generale. Si un\u00ec allo stato maggiore l'anno seguente e nel 1890 venne promosso tenente generale.\nDal 1890 al 1898 fu governatore della Regione Transcaspiana nell'Asia Centrale, con capitale a A\u015fgabat. Durante la sua gestione svilupp\u00f2 citt\u00e0, commercio e agricoltura in un'area precedentemente nota per banditismo e schiavismo endemico. Stabil\u00ec un sistema giudiziario locale e un sistema scolastico, incoraggiando l'insediamento di coloni dalle province interne dell'Impero russo.\nMinistro della guerra.\nNel 1898 Kuropatkin fu richiamato a San Pietroburgo e nominato ministro della guerra. La sua prima priorit\u00e0 fu di migliorare la struttura di comando dell'esercito, cos\u00ec come le condizioni di vita dei suoi ufficiali. Le sue riforme inclusero misure per ringiovanire l'esercito imponendo limiti di et\u00e0 per gli ufficiali operativi e per i candidati ai comandi superiori, e con l'incremento del periodo di rotazione degli ufficiali dallo stato maggiore alle unit\u00e0 operative. Tent\u00f2 anche di migliorare la qualit\u00e0 degli ufficiali aumentando da due a tre anni la durata del programma di addestramento dei cadetti e aprendo sette nuove scuole per cadetti. Aument\u00f2 anche il numero di manovre di addestramento.\nComunque per quanto riguarda i ranghi inferiori le riforme di Kuropatkin fallirono. Pur consapevole della cattiva qualit\u00e0 del cibo, abiti e abitazione dei soldati, non riusc\u00ec a ottenere i fondi necessari per migliorarli, quindi le sue attivit\u00e0 si limitarono a migliorare il livello del morale aumentando l'uso di cappellani militari, abolendo le punizioni corporali e migliorando le cucine da campo.\nGuerra russo-giapponese.\nKuropatkin fu coinvolto nei negoziati con l'Impero del Giappone prima della guerra russo-giapponese del 1904. Non sostenne il conflitto armato con il Giappone e si oppose al Circolo di Bezobrazov. Le sue opinioni vennero confermate da una visita in Giappone nel giugno 1903.\nKuropatkin fu nominato comandante in capo delle forze di terra russe in Manciuria il 7 febbraio 1904 e comandante generale delle forze russe in Asia Orientale il 13 ottobre dello stesso anno, mantenendo la carica fino a marzo 1905.\nKuropatkin fu pesantemente responsabile del fallimento delle forze terrestri russe durante la guerra. Sebbene le motivazioni del suo approccio fossero di combattere una guerra di attrito e di evitare un'offensiva fino a che la Ferrovia Transiberiana non avesse portato truppe e materiali a sufficienza, la sua cautela e le sue esitazioni influenzarono fortemente le ripetute sconfitte russe. Gli storici militari considerano la sua indecisione e le sue manchevolezze nell'organizzazione di operazioni militari su larga scala come uno delle cause principali della sconfitta russa.\nAl termine della guerra nel 1906 serv\u00ec come membro del Consiglio di Stato dell'Impero russo. Comunque nel 1907 si ritir\u00f2 nella sua casa di campagna e scrisse la sua propria onesta difesa, che fu tradotta in diverse lingue.\nAll'inizio della prima guerra mondiale Kuropatkin chiese di essere riammesso al suo grado e inviato al fronte, ma la sua richiesta fu bloccata dal granduca Nikolaj Nikolaevi\u010d Romanov. Comunque una volta che lo zar Nicola II assunse il posto di comandante supremo mise Kuropatkin al comando del Corpo dei granatieri nell'ottobre 1915. Alla fine del gennaio 1916 divenne comandante della 5\u00aa Armata e nel febbraio 1916 comandante del Fronte Nord, succedendo al generale Pavel Plehve. All'inizio di marzo le sue forze intrapresero un'offensiva limitata vicino a Riga, ma venne circondato e forzato a ritirarsi sulla linea del fiume Daugava. Un mese pi\u00f9 tardi una seconda e pi\u00f9 grande offensiva riusc\u00ec ad avanzare di solo un paio di chilometri. Lo zar Nicola II non accett\u00f2 le scuse di Kuropatkin riguardo alla mancanza di supporto di artiglieria, cattive strade e tempo. Kuropatkin fu sollevato dal comando il 22 luglio 1916 e riassegnato al Turkestan dove serv\u00ec come governatore-generale del Distretto militare del Turkestan, cos\u00ec come atamano dei Cosacchi Semirechye. Il supporto agli sforzi russi nella prima guerra mondiale, specialmente contro l'Impero Ottomano era estremamente impopolare tra le popolazioni indigene del Turkestan, comunque Kuropatkin fu molto popolare e aiut\u00f2 a spegnere prima del nascere una grande ribellione.\nDopo la rivoluzione.\nDurante la Rivoluzione di febbraio del 1917 Kuropatkin era a Pietrogrado e giur\u00f2 rapidamente fedelt\u00e0 al Governo Provvisorio Russo tagliando le insegne reali dalla sua uniforme. Venne confermato al suo posto come comandante del Distretto militare del Turkestan dal ministro della guerra del governo provvisorio Aleksandr Gu\u010dkov, ma la nomina venne contestata dal Soviet di Ta\u0161kent che lo mise agli arresti e lo rinvi\u00f2 a Pietrogrado. Venne liberato dal Governo provvisorio e rimandato nella sua provincia natia. Dopo la Rivoluzione di ottobre e fino alla sua morte nel 1925 insegn\u00f2 nella scuola agricola che aveva fondato."}
{"id": "2596728", "revid": "110157", "url": "https://it.wikipedia.org/wiki?curid=2596728", "title": "Comitato Olimpico Monegasco", "text": "Il Comitato Olimpico Monegasco (nota anche come \"Comit\u00e9 Olympique Mon\u00e9gasque\" in monegasco) \u00e8 un'organizzazione sportiva monegasca, fondata nel 1907 nel Principato di Monaco.\nRappresenta questa nazione presso il Comitato Olimpico Internazionale (CIO) dal 1953 ed ha lo scopo di curare l'organizzazione ed il potenziamento dello sport in Monaco e, in particolare, la preparazione degli atleti monegaschi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Alberto II di Monaco, mentre la carica di segretario generale \u00e8 occupata da Yvette Lambin-Berti.\nOrganizzazione.\nPresidenti.\nL'elenco dei presidenti che si sono succeduti al COM:\nFederazioni.\nAl COM sono affiliate 20 Federazioni Sportive:"}
{"id": "2596729", "revid": "585241", "url": "https://it.wikipedia.org/wiki?curid=2596729", "title": "Domenica in Albis", "text": ""}
{"id": "2596733", "revid": "287204", "url": "https://it.wikipedia.org/wiki?curid=2596733", "title": "Kotdwara", "text": " \nKotdwara (o Kotdwar) \u00e8 una suddivisione dell'India, classificata come \"municipal board\", di 25.400 abitanti, situata nel distretto di Pauri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 45' 0 N e 78\u00b0 31' 60 E e ha un'altitudine di 453 .\nSociet\u00e0.\nEvoluzione demografica.\nAl censimento del 2001 la popolazione di Kotdwara assommava a 25.400 persone, delle quali 13.544 maschi e 11.856 femmine. I bambini di et\u00e0 inferiore o uguale ai sei anni assommavano a 3.497, dei quali 1.881 maschi e 1.616 femmine. Infine, coloro che erano in grado di saper almeno leggere e scrivere erano 17.860, dei quali 10.071 maschi e 7.789 femmine."}
{"id": "2596741", "revid": "287204", "url": "https://it.wikipedia.org/wiki?curid=2596741", "title": "Kichha", "text": " \nKichha \u00e8 una suddivisione dell'India, classificata come \"municipal board\", di 30.517 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 55' 0 N e 79\u00b0 30' 0 E e ha un'altitudine di 192 .\nSociet\u00e0.\nEvoluzione demografica.\nAl censimento del 2001 la popolazione di Kichha assommava a 30.517 persone, delle quali 16.223 maschi e 14.294 femmine. I bambini di et\u00e0 inferiore o uguale ai sei anni assommavano a 5.298, dei quali 2.820 maschi e 2.478 femmine. Infine, coloro che erano in grado di saper almeno leggere e scrivere erano 17.160, dei quali 10.146 maschi e 7.014 femmine."}
{"id": "2596743", "revid": "339392", "url": "https://it.wikipedia.org/wiki?curid=2596743", "title": "Nubifragio di Messina del 2009", "text": ""}
{"id": "2596744", "revid": "767487", "url": "https://it.wikipedia.org/wiki?curid=2596744", "title": "Carprofene", "text": "Il carprofene \u00e8 una molecola derivata dall'acido propionico, appartenente alla classe dei farmaci antinfiammatori non steroidei (FANS). La molecola presenta propriet\u00e0 di tipo analgesico, antipiretico e antinfiammatorio. Il farmaco \u00e8 attualmente utilizzato in veterinaria, in particolar modo nei cani, come trattamento di supporto per patologie artritiche e geriatriche.\nFarmacodinamica.\nIl meccanismo d'azione di carprofene, come quello di altri FANS, \u00e8 da ascrivere principalmente alle propriet\u00e0 inibitorie della biosintesi delle prostaglandine. Tale inibizione impedisce la produzione di mediatori dell'infiammazione (e del dolore) come le prostacicline e le prostaglandine. La ridotta sintesi di prostaglandine \u00e8 secondaria alla inibizione da parte del farmaco dell'enzima prostaglandina-endoperossido sintasi conosciuto anche come ciclossigenasi. L'inibizione non \u00e8 specifica e coinvolge sia la ciclossigenasi 1 (COX-1) sia la ciclossigenasi 2 (COX-2), tuttavia quest'ultima viene inibita con maggiore efficacia.\nFarmacocinetica.\nDopo somministrazione per via orale carprofene viene rapidamente assorbito dal tratto gastrointestinale e la concentrazione plasmatica massima (Cmax) viene raggiunta nel giro di 1-2 ore (Tmax). La biodisponibilit\u00e0 assoluta del farmaco a seguito di somministrazione orale \u00e8 superiore al 90%. L'emivita del farmaco \u00e8 compresa tra le 4,4 e le 9 ore. Il farmaco viene metabolizzato prevalentemente a livello epatico.\nIl 60-70% circa del farmaco viene escreto per via urinaria sotto forma di metaboliti glucuronati, la quota restante viene eliminata nelle feci.\nTossicologia.\nLa DL50 di carprofene per via orale \u00e8 nel topo e nel ratto 282\u00a0mg/kg e 149\u00a0mg/kg, rispettivamente.\nUso nell'uomo.\nGli effetti del farmaco furono anche studiati sull'essere umano, in particolare in soggetti affetti da gotta, da artrite reumatoide, spondilite anchilosante e da altre patologie reumatiche. Carprofene presenta una potenza antinfiammatoria e analgesica cinque volte superiore rispetto a ibuprofene ma decisamente ridotta (circa un quarto) rispetto a indometacina. Inoltre si caratterizza per una decisa tendenza a provocare reazioni di fotosensibilit\u00e0 e incremento dei valori delle transaminasi (AST e ALT).\nIl farmaco fu utilizzato per uso umano per circa dieci anni tra gli anni 80 e 90. Gli effetti collaterali pi\u00f9 rilevanti erano prevalentemente di natura gastrointestinale e comprendevano dispepsia, nausea, vomito, diarrea e dolore addominale. Carprofene, commercializzato da Pfizer negli U.S.A. con il nome commerciale di Rimadyl, era disponibile in compresse a uso orale solo con prescrizione medica. Il dosaggio consigliato era variabile da 150 a 600\u00a0mg. Pfizer ritir\u00f2 volontariamente il farmaco dalla vendita quando ritenne che le vendite di ibuprofene, commercializzato con il marchio Advil, le avrebbero comunque permesso di conservare le proprie quote di mercato.\nUsi veterinari.\nNegli animali il carprofene viene utilizzato per la riduzione dell'infiammazione e del dolore causato da disturbi del sistema muscoloscheletrico e degenerazioni articolari, ad esempio la displasia dell'anca. Trova inoltre indicazione nella analgesia e nel controllo del dolore post-operatorio."}
{"id": "2596745", "revid": "767487", "url": "https://it.wikipedia.org/wiki?curid=2596745", "title": "La notte dei diavoli", "text": "La notte dei diavoli \u00e8 un film italo-spagnolo del 1972 diretto da Giorgio Ferroni.\nTrama.\nJugoslavia, 1972. Nicola, diretto verso l'Italia, sta attraversando una zona boschiva quando, per evitare una donna, esce di strada e danneggia la macchina. Deve perci\u00f2 accettare ospitalit\u00e0 da una strana famiglia di boscaioli, i Ciuvelak, composta, tra gli altri, dalla bella Sdenka, dalla piccola Irina e dal nevrotico Jovan che per\u00f2 si offre, con successo, di riparare la macchina di Nicola.\nUna sera, il giovane Jovan, uccide il capofamiglia Gorka conficcandogli un paletto acuminato nel cuore. A seguito dell'aggressione, il corpo dell'uomo si disfa in pochi istanti, sotto gli occhi terrorizzati di Nicola. L'uomo decide di correre a denunciare l'accaduto. In quell'occasione, un poliziotto del paese, informa Nicola che la famiglia Ciuvelak nasconde un terribile segreto. Nonostante la denuncia d'omicidio ad opera di Nicola, le forze dell'ordine del paese si rifiutano di raggiungere la casa dei Ciuvelak. Tornato a casa Ciuvelak per recuperare la propria auto, Nicola, viene assediato dai vari membri della famiglia: si tratta di un gruppo di Wurdalak, creature a met\u00e0 tra zombi e vampiri, che vampirizzano coloro che amano. Nicola \u00e8 in pericolo in quanto Sdenka si \u00e8 innamorata di lui. L'uomo riesce a sfuggire alla famiglia ma a seguito dello spavento impazzisce: tornato in Italia viene internato in un ospedale psichiatrico.\nNicola riferisce ai medici quanto accaduto ma non viene creduto. Una sera, Sdenka giunge all'ospedale psichiatrico. L'uomo, credendola un Wurdalak, la uccide ma solo dopo la morte della ragazza comprende, disperato, di avere ucciso la ragazza che amava.\nRiprese.\nLe riprese si svolsero in cinque settimane, vicino al lago di Bracciano, tra la fine del 1971 e l'inizio del 1972.\nDistribuzione.\nIl film fu distribuito nel circuito cinematografico italiano il 29 aprile 1972 e in Spagna il 25 giugno 1973.\nAccoglienza.\nIl film incass\u00f2 156.686.000 lire dell'epoca.\nCitazioni.\nLa trama del film ricalca a grandi linee quella dell'episodio \"I Wurdalak\" del film \"I tre volti della paura\" di Mario Bava, che a sua volta \u00e8 basato su un racconto di Aleksei Konstantinovich Tolstoi."}
{"id": "2596746", "revid": "2176804", "url": "https://it.wikipedia.org/wiki?curid=2596746", "title": "Coda di paglia", "text": "L\u2019espressione avere la coda di paglia deriva da una favola che narra di una volpe cui una tagliola mozz\u00f2 la coda. La bestiola si vergognava cos\u00ec tanto, deturpata nella sua eleganza, che gli altri animali, suoi amici, decisero di farle una coda di paglia. La coda era cos\u00ec bella che, chi non sapeva della disgrazia, non avrebbe mai potuto sospettare fosse finta. Ma un giorno un gallo si lasci\u00f2 scappare il segreto e la notizia della volpe con la coda di paglia arriv\u00f2 fino all\u2019orecchio dei contadini. Conoscendo il punto debole della volpe, questi accesero dei fuochi vicino ai pollai, perch\u00e9 non potesse pi\u00f9 rubare i loro polli. La volpe sapeva che la paglia prende fuoco facilmente e, per paura di bruciarsi, non si avvicin\u00f2 pi\u00f9 ai pollai. \nUsi proverbiali.\nDa questa fiaba deriva l'espressione \u201cavere la coda di paglia\u201d, che significa temere ogni tipo di critica per un comportamento, o un difetto, su cui si teme che gli altri possano infierire. Come dice un proverbio toscano: \u201cChi ha la coda di paglia ha sempre paura che gli pigli fuoco\u201d.\nAltra interpretazione del modo di dire gli attribuisce il significato di persona che non ha la coscienza tranquilla e, di conseguenza, teme di essere scoperto e si allarma alla prima allusione sfavorevole, si discolpa senza essere stato accusato, reagisce d'impulso a critiche o osservazioni.\nOrigine del modo di dire.\nLa probabile origine di questa interpretazione risale alla pratica medievale di umiliare gli sconfitti o i condannati attaccando loro una coda di paglia, con la quale dovevano sfilare per la citt\u00e0 a rischio che qualcuno gliela incendiasse come gesto di ulteriore scherno."}
{"id": "2596748", "revid": "287204", "url": "https://it.wikipedia.org/wiki?curid=2596748", "title": "Khatima", "text": " \nKhatima \u00e8 una suddivisione dell'India, classificata come \"municipal board\", di 14.378 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 55' 0 N e 79\u00b0 58' 0 E e ha un'altitudine di 198 .\nSociet\u00e0.\nEvoluzione demografica.\nAl censimento del 2001 la popolazione di Khatima assommava a 14.378 persone, delle quali 7.787 maschi e 6.591 femmine. I bambini di et\u00e0 inferiore o uguale ai sei anni assommavano a 2.288, dei quali 1.187 maschi e 1.101 femmine. Infine, coloro che erano in grado di saper almeno leggere e scrivere erano 9.520, dei quali 5.686 maschi e 3.834 femmine."}
{"id": "2596750", "revid": "339392", "url": "https://it.wikipedia.org/wiki?curid=2596750", "title": "Companhia Vale do Rio Doce", "text": ""}
{"id": "2596751", "revid": "86797730", "url": "https://it.wikipedia.org/wiki?curid=2596751", "title": "Leges", "text": "Provvedimenti propri del diritto romano la cui sorgente \u00e8 una fonte autoritativa ed autoritaria.\nOrigini.\nIl termine viene introdotto per indicare i provvedimenti emanati dalla massima autorit\u00e0 romana dal I secolo d.C. al IV d.C., nella fattispecie l'imperatore. Successivamente design\u00f2 la produzione legislativa dei vari re dei regni romano barbarici costituitisi dopo la caduta dell'Impero Romano nel 476 d.C.\nEdicta e Rescripta.\nLe leges possono, a loro volta, essere suddivise in due documenti giuridici diversi:\nIura e leges.\nIura e leges non sono la stessa cosa. Per iura si intendono i principi giuridici tratti dalla dottrina dei giuristi romani d'et\u00e0 classica. Per leges, invece, bisogna riferirsi al diritto emanato direttamente dall'autorit\u00e0 suprema.\nBibliografia.\nManlio Bellomo, \"Societ\u00e0 e diritto nell'Italia medievale e moderna\", ISBN 88-7831-131-6, Roma, luglio 2002, IL CIGNO G.G. EDIZIONI"}
{"id": "2596752", "revid": "1965198", "url": "https://it.wikipedia.org/wiki?curid=2596752", "title": "Nadia Urbinati", "text": "Biografia.\nHa conseguito la maturit\u00e0 all'istituto magistrale di Rimini, per poi laurearsi in filosofia a Bologna. Nel 1992 \u00e8 stata borsista della Fondazione Luigi Einaudi di Torino.\nTitolare della cattedra di scienze politiche alla Columbia University di New York, \u00e8 stata visiting professor presso altre istituzioni (in Italia presso la Scuola Superiore Sant'Anna di Pisa e l\u2019Universit\u00e0 Bocconi di Milano). Come ricercatrice si occupa del pensiero democratico e liberale contemporaneo e delle teorie della sovranit\u00e0 e della rappresentanza politica, ed \u00e8 membro nel Comitato Scientifico dell'Associazione Reset.\nHa pubblicato saggi sul liberalismo, su John Stuart Mill, sull'individualismo, sui fondamenti della democrazia rappresentativa, su Carlo Rosselli.\nCollabora con i quotidiani \"L'Unit\u00e0\", \"La Repubblica\", \"Il Fatto Quotidiano\" e con \"Il Sole 24 Ore\"; dal 2019 collabora con il \"Corriere della Sera\" e con il settimanale \"Left\" e dal 2020 con \"Domani\". Negli Stati Uniti \u00e8 stata condirettrice della rivista \"Constellations\".\nDal 2016 al 2017 \u00e8 stata presidente di Libert\u00e0 e Giustizia; \u00e8 stata vice-presidente sotto la successiva presidenza di Tomaso Montanari."}
{"id": "2596753", "revid": "339392", "url": "https://it.wikipedia.org/wiki?curid=2596753", "title": "Vale S.", "text": ""}
{"id": "2596762", "revid": "838137", "url": "https://it.wikipedia.org/wiki?curid=2596762", "title": "Volejbol'nyj klub Zare\u010d'e Odincovo", "text": "Il Volejbol'nyj klub Zare\u010d'e Odincovo () \u00e8 una societ\u00e0 pallavolistica femminile russa con sede a Odincovo: milita nel campionato di Superliga.\nStoria.\nIl Volejbol'nyj klub Zare\u010d'e Odincovo viene fondato nel 1987. Nei primissimi anni della sua storia prende parte alle categorie minori del campionato russo, fino ad esordire in Superliga nel 1996, un anno dopo la vittoria del primo trofeo nella storia del club, la Coppa di Russia. Dal 2002 al 2004 vince altre tre volte la coppa nazionale, ma non ottiene grandi risultati in campionato. Nel 2006 arriva la prima finale di Superliga, persa contro la ; un anno dopo il club gioca la sua prima finale europea in Coppa CEV, perdendo contro le padrone di casa della . Nonostante le due finali perse, negli stessi anni arrivano due nuove affermazioni in Coppa di Russia.\nNelle stagioni successive inizia il dualismo con la Dinamo Mosca: i due club si scontrano in tre finali consecutive della Superliga, che vedono trionfare due volte lo Zare\u010d'e. Nel 2008 arriva una nuova finale in ambito europeo in Champions League: dopo aver eliminato le padrone di casa del , lo Zare\u010d'e deve nuovamente arrendersi alla .\nSi aggiudica il primo trofeo europeo vincendo la Challange Cup 2013-14."}
{"id": "2596763", "revid": "287204", "url": "https://it.wikipedia.org/wiki?curid=2596763", "title": "Kirtinagar", "text": " \nKirtinagar \u00e8 una suddivisione dell'India, classificata come \"nagar panchayat\", di 1.040 abitanti, situata nel distretto di Tehri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 13' 17 N e 78\u00b0 45' 42 E.\nSociet\u00e0.\nEvoluzione demografica.\nAl censimento del 2001 la popolazione di Kirtinagar assommava a 1.040 persone, delle quali 597 maschi e 443 femmine. I bambini di et\u00e0 inferiore o uguale ai sei anni assommavano a 115, dei quali 56 maschi e 59 femmine. Infine, coloro che erano in grado di saper almeno leggere e scrivere erano 790, dei quali 480 maschi e 310 femmine."}
{"id": "2596764", "revid": "729019", "url": "https://it.wikipedia.org/wiki?curid=2596764", "title": "Aeroporto Internazionale di Chicago-O'Hare", "text": "L'Aeroporto Internazionale Chicago-O'Hare , in inglese O'Hare International Aiport, \u00e8 un grande aeroporto situato a nord ovest di Chicago, Illinois, negli Stati Uniti d'America.\nL'aeroporto si trova a circa 27\u00a0km dal centro di Chicago. Con 79 milioni di passeggeri all'anno \u00e8 il secondo principale aeroporto negli Stati Uniti e uno dei pi\u00f9 trafficati del mondo.\nStoria.\nCostruzione.\nL'aeroporto \u00e8 stato costruito tra il 1942 e il 1943 durante la seconda guerra mondiale, ed \u00e8 nato come un impianto di produzione di Douglas C-54. Il sito della costruzione, una piccola comunit\u00e0 di campagna chiamata Orchard Place, fu scelto per la sua vicinanza alla citt\u00e0 e ai mezzi di trasporto. Durante il secondo conflitto mondiale Chicago era la seconda citt\u00e0 pi\u00f9 popolosa degli Stati Uniti d'America e la fabbrica, grande circa 180.000 m\u00b2, doveva essere facilmente raggiungibile dalla grande massa di forza lavoro.\nIl contratto della Douglas si concluse nel 1945 e bench\u00e9 ci fossero piani per la costruzione di aerei commerciali, l'azienda prefer\u00ec concentrare la produzione sulla costa occidentale. Dopo la chiusura della fabbrica Douglas, l'aeroporto prese il nome di Orchard Field Airport, da cui derivano le lettere ORD del codice IATA dell'aeroporto.\nNel 1945 l'impianto fu scelto dalla citt\u00e0 di Chicago come sede di un impianto per soddisfare le esigenze di trasporto aereo future. Matthew Laflin Rockwell (1915-1988), all'epoca direttore della pianificazione del US Army Corps of Engineers, fu nominato responsabile della selezione dei siti e della progettazione dell'aeroporto. Rockwell era il pronipote di Matthew Laflin, un importante pioniere della citt\u00e0 di Chicago. Nel 1949 l'aeroporto venne rinominato \"O'Hare International Airport\", in onore di Edward O'Hare (1914-1943), il primo aviatore Americano ad aver ricevuto la Medal of Honor.\nSviluppo commerciale.\nAll'inizio degli anni cinquanta l'aeroporto internazionale Chicago Midway, all'epoca l'aeroporto principale di Chicago, era diventato troppo affollato e nonostante diverse espansioni della struttura, non poteva pi\u00f9 gestire la nuova generazione di aerei. La citt\u00e0 di Chicago e la FAA iniziarono allora a sviluppare l'aeroporto O'Hare per renderlo il principale aeroporto di Chicago.\nNel 1953, mentre volava diretto ad uno show aeronautico alla stazione militare aeronautica di Glenview (Illinois), il luogotenente Harding Macknight, pilota dei Blue Angels, il si ritrov\u00f2 costretto a fare un atterraggio d'emergenza alla base di Glenview. Il luogotenente \"Whitney\" Feightner, in viaggio con lui su un altro jet, fu reindirizzato per l'atterraggio all'aeroporto O'Hare. La pista era stata appena completata ed era stata coperta con cesti della frutta per evitare atterraggi fino a quando non fosse stata ufficialmente inaugurata. A Feightner fu detto di ignorare i cestini e atterr\u00f2 sulla nuova pista. Il jet di Feightner divent\u00f2 quindi il primo aereo ad atterrare sulla nuova pista dell'aeroporto O'Hare.\nI voli passeggeri iniziarono ad essere operati nel 1955 e dall'anno successivo l'aeroporto inizi\u00f2 ad essere servito da American Airlines, BOAC, Braniff International Airways, Capital, Delta, Eastern, North Central, Pan Am, TWA e United.\nStrategia.\nOggi l'aeroporto O'Hare \u00e8 l'hub principale per la compagnia aerea United Airlines, che ha la sua sede legale proprio nel centro di Chicago, ed \u00e8 anche il secondo hub principale per la American Airlines.\nNel 2011, l'aeroporto ha movimentato 878.798. aerei, una media di 2.407 al giorno. Nel 2010 il 63% voli erano voli di linea commerciali, il 36,2% taxi aereo, lo 0,8% aviazione generale mentre non si sono registrati voli di tipo militare. Alla luce di questi dati l'aeroporto O'Hare \u00e8 dunque il secondo aeroporto pi\u00f9 trafficato del mondo dopo l'Aeroporto di Atlanta-Hartsfield-Jackson.\nL'aeroporto O'Hare \u00e8 stato votato come miglior aeroporto nel Nord America per ben 10 anni consecutivi dai lettori di una rivista statunitense dedicata ai viaggi: \"Business Traveler Magazine\" (negli anni 1998-2003) e dalla rivista \"Global Traveler Magazine\" per gli anni 2004-2007.\nTerminal.\nL'aeroporto consiste di 4 terminal, per un totale di 192 varchi.\nTerminal 1.\nIl Terminal 1 ospita l'hub della United Airlines e le partenze per alcuni dei suoi partner della Star Alliance. Lufthansa e altre compagnie aeree della Star Alliance operano partenze internazionali dal Terminal 1. Tuttavia il Terminal 1 \u00e8 privo di assistenza doganale: tutti gli arrivi internazionali (United Airlines e Star Alliance), ad eccezione dei voli con partenze da aeroporti che permettono il \"pre-clearing\", arrivano al Terminal 5. Successivamente gli aerei sono spostati al Terminal 1 per le partenze. Il terminal dispone di 53 gate ripartiti su due atrii:\nL'atrio B e l'atrio C sono lineari e tra loro paralleli. Il passeggeri possono transitare tra i due atri attraverso un tunnel pedonale fornito di passerella, dove possono godersi uno spettacolo di luci al neon e ascoltare una versione della Rapsodia in Blue di Gershwin (musica-tema della United Airlines).\nTerminal 2.\nIl Terminal 2 \u00e8 dedicato ai voli della US Airways, Delta Air Lines e della Air Canada. La United Express opera alcuni voli dal Terminal 2, ma il check-in per questi voli viene effettuato al Terminal 1. Il Terminal 2 ha 38 gate e due atrii:\nLa United Airlines ha un suo United Club nell'atrio F, mentre la Delta ha il suo SkyClub nell'atrio E. La United Continental Holdings, compagnia madre della United Airlines, sta progettando una modernizzazione delle sue strutture nel terminal.\nTerminal 3.\nIl Terminal 3 ospita l'hub di American Airlines, le partenze di alcuni voli delle compagnie membri di Oneworld e di altre compagnie low-cost americane. Il terminal ha 80 gate ripartiti su 4 atrii:\nL'atrio G ospita principalmente voli operati da American Eagle, l'atrio H e l'atrio K ospita voli operati da American Airlines, mentre l'atrio L ospita partenze di voli low-cost.\nTerminal 5 (Terminal Internazionale).\nTutti gli arrivi internazionali dell'aeroporto O'Hare (esclusi i voli da destinazioni che permettono il \"pre-clearing\") atterrano al Terminal 5, che gestisce la maggior parte dei voli di compagnie non americani e di alcune compagnie low-cost americane. Il Terminal 5 ha 21 gate e un atrio (l'Atrio M).\nIl Terminal 5 ospita le lounge di diverse compagnie aeree tra cui: Aer Lingus, Air France, Alitalia, Turkish, British Airways, Korean Air, SAS e Swiss.\nTrasporti a terra.\nI terminal sono fra loro collegati attraverso un sistema monorotaia sospeso che porta anche al parcheggio a lungo termine.\nLa citt\u00e0 si raggiunge facilmente con un treno che parte ogni 10 minuti oppure con bus o taxi."}
{"id": "2596765", "revid": "1714743", "url": "https://it.wikipedia.org/wiki?curid=2596765", "title": "Engilberto di Nevers", "text": "Biografia.\nEra figlio del duca Giovanni I di Kleve e di Elisabetta di Nevers.\nSpos\u00f2 il 23 febbraio 1489 Carlotta di Borbone-Vend\u00f4me, figlia di Giovanni VIII di Borbone-Vend\u00f4me.\nEredit\u00f2 dalla madre Elisabetta la contea di Nevers, essendo figlia ed erede dell'ultimo conte di Nevers Giovanni II.\nDiscendenza.\nEngilberto e Carlotta ebbero quattro figli:"}
{"id": "2596766", "revid": "110157", "url": "https://it.wikipedia.org/wiki?curid=2596766", "title": "Buritic\u00e1", "text": "Buritic\u00e1 \u00e8 un comune della Colombia facente parte del dipartimento di Antioquia.\nIl centro abitato venne fondato da Juan de Vadillo nel 1614, mentre l'istituzione del comune \u00e8 del 1822."}
{"id": "2596767", "revid": "287204", "url": "https://it.wikipedia.org/wiki?curid=2596767", "title": "Buritica", "text": ""}
{"id": "2596769", "revid": "287204", "url": "https://it.wikipedia.org/wiki?curid=2596769", "title": "Kela Khera", "text": " \nKela Khera \u00e8 una suddivisione dell'India, classificata come \"nagar panchayat\", di 7.783 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 05' 30 N e 79\u00b0 11' 07 E.\nSociet\u00e0.\nEvoluzione demografica.\nAl censimento del 2001 la popolazione di Kela Khera assommava a 7.783 persone, delle quali 4.118 maschi e 3.665 femmine. I bambini di et\u00e0 inferiore o uguale ai sei anni assommavano a 1.736, dei quali 900 maschi e 836 femmine. Infine, coloro che erano in grado di saper almeno leggere e scrivere erano 2.684, dei quali 1.790 maschi e 894 femmine."}
{"id": "2596770", "revid": "6923", "url": "https://it.wikipedia.org/wiki?curid=2596770", "title": "Hyundai Pony", "text": "La Hyundai Pony \u00e8 un'automobile prodotta dalla casa automobilistica sudcoreana Hyundai in due serie, la prima del 1975 e la seconda dal 1982, fino al 1988 (la produzione \u00e8 per\u00f2 proseguita fino al 1990 in Corea del Sud). Dal 1985 al 1994 \u00e8 stata in commercio una terza versione di vettura con il nome \"Pony\" su alcuni mercati, tra i quali l'Europa (era venduta invece come Hyundai Excel su altri); a parte il nome condivideva per\u00f2 poche particolarit\u00e0 con i modelli che l'hanno preceduta. Una delle modifiche pi\u00f9 importanti riguardava infatti la configurazione di base: trazione posteriore per le prime versioni, trazione anteriore per le ultime.\nNel 1994 il nome \"Pony\" venne definitivamente pensionato e messo in vendita il nuovo modello, la Accent.\nPrima serie (1975-1982).\nLa prima serie della Pony \u00e8 stata presentata al Salone dell'automobile di Torino nell'ottobre del 1974, mentre \u00e8 stata messa in commercio nel dicembre del 1975. Era una berlina tre volumi a quattro porte, introdotta in Colombia, in Ecuador e in Egitto nel 1976 e in Europa nel 1978, a partire dal Belgio e dai Paesi Bassi; pi\u00f9 tardi arriv\u00f2 in Grecia. Sul mercato italiano arriv\u00f2 nell'ottobre 1981 in versione berlina, nel Regno Unito le vendite cominciarono all'inizio del 1982, mentre a fine aprile inizi\u00f2 la vendita della versione coup\u00e9.\nNel maggio del 1976 venne presentata una versione pick-up, nell'aprile 1977 una versione station wagon mentre \u00e8 del marzo 1980 la versione due volumi a tre porte.\nDisegnata da Giorgetto Giugiaro, aveva un motore (di 1200 o 1400 cm\u00b3) di origine Mitsubishi, impiegato dalla Casa nipponica sulle Colt e Lancer.\nSeconda serie (1982-1990).\nNel gennaio del 1982 fu presentata la seconda serie dell'auto, che si presentava come un aggiornamento stilistico, sempre curato da Giugiaro, della serie precedente: le modifiche principali furono concentrate nella parte posteriore, pi\u00f9 arrotondata e ora dotata di portellone, mentre al frontale furono cambiati i fanali (due rettangolari anzich\u00e9 quattro tondi); cambiati anche i paraurti.\nA partire dal 1983 l'auto fu commercializzata anche in Canada, dove per\u00f2 aveva un'impostazione stilistica differente dall'originale; l'auto non fu venduta negli Stati Uniti, poich\u00e9 non rispettava gli standard delle emissioni.\nNel 1985, la casa present\u00f2 la \"Hyundai Excel\", erede della Pony, che cominci\u00f2 a uscire di produzione nel 1987 in Canada. Nel 1988 fu ritirata da tutti i mercati eccetto quello della Corea del Sud, dove rimase in vendita fino al 1990.\nMotori e allestimenti.\nPrima serie.\nLa prima generazione della Pony comprendeva la versione berlina nonch\u00e9 versioni coup\u00e9, station wagon e Pick-up."}
{"id": "2596775", "revid": "57342", "url": "https://it.wikipedia.org/wiki?curid=2596775", "title": "Gianna Giachetti", "text": "Biografia.\nGianna Giachetti, parente per parte di padre dell'attore Fosco Giachetti e sorella dello scrittore Romano Giachetti, \u00e8 nata in provincia di Firenze e si \u00e8 trasferita a Roma per frequentare i corsi di recitazione presso l'Accademia Nazionale d'Arte Drammatica, sino a diplomarsi nel 1957, quando ha incominciato a recitare in teatro e successivamente al cinema. Presente dalla fine degli anni cinquanta, anche in vari lavori di prosa della televisione Rai, sia nelle commedie sia negli sceneggiati."}
{"id": "2596779", "revid": "1543377", "url": "https://it.wikipedia.org/wiki?curid=2596779", "title": "Raffaella Corradini", "text": "Fu conduttrice televisiva in diversi programmi, in particolare rivolti ai giovani, tra il 1990 e il 1999. Dal 1999 si \u00e8 ritirata dal mondo della conduzione televisiva. \nHa co-condotto ed \u00e8 stata autrice della trasmissione televisiva \"Unomania Magazine\" trasmesso da Italia Uno per entrambe le edizioni in cui il programma \u00e8 stato messo in onda (rispettivamente nel 1992 e nel 1993). In particolare oltre alla co-conduzione della trasmissione ha condotto il siparietto/rubrica di moda all'interno del programma stesso. Nella seconda edizione, il programma \u00e8 stato diviso in due momenti, il primo affidato a Federica Panicucci e il secondo condotto da lei.\nIn seguito ha condotto ed \u00e8 stata fra gli autori del sequel della trasmissione, \"Unomania Estate\", in onda quotidianamente su Italia 1, nel palinsesto estivo.\nNel settembre 1993 ha condotto la trasmissione speciale \"Sting in Concerto\", in onda su Italia 1, e nello stesso anno le \u00e8 stata affidata la conduzione dell'Oscar della pubblicit\u00e0, trasmesso da Italia 1, e di \"Speciale Toro Day\", sempre sulla stessa rete.\nSuccessivamente \u00e8 stata autrice e redattrice nella trasmissione \"Village\" (contenitore giornalistico e di attualit\u00e0) in onda quotidianamente su Italia 1 dal 1994 al 1996. \nSulle reti RAI \u00e8 stata conduttrice, autrice dei testi ed assistente alla regia della seconda e della quinta edizione de \"Il far da s\u00e9\", in onda su Raitre negli anni 1992, 1994 e 1995. Ha condotto altre trasmissioni su reti nazionali e locali tra cui \"Viperissime\" su Nuova Antenna tre nel 1999 e \"Studio Tre ore 12:00\". \u00c8 stata inoltre autrice e co-conduttrice di \"Al lupo! Al lupo!\", in onda settimanalmente su Antenna 3, in interconnessione nazionale da novembre 1994 a gennaio 1995.\nRecitazione.\nNel 1986 ha recitato nella Compagnia Quelli di Grock ne \"La casa di Olga\" e ne \"Il mistero delle piramidi di ghiaccio\".\nSuccessivamente Ha recitato nel Mega-Salvi Show, in onda quotidianamente su Italia 1 nel 1988, e nelle situation comedy \"Andy&amp;Norman\", in onda su Italia 1 nel 1992, e \"I-taliani\", con i Trettr\u00e9, in onda su Italia 1 1989. \nRadio.\nHa collaborato con la trasmissione radiofonica di Rai Radio 2 \"Il formicaio\".\nPolitica.\nNel 2006 si \u00e8 presentata come candidata alle elezioni comunali della sua citt\u00e0, Busto Arsizio, nella lista civica locale \"Busto Civitas\"."}
{"id": "2596784", "revid": "287204", "url": "https://it.wikipedia.org/wiki?curid=2596784", "title": "Kashirampur", "text": " \nKashirampur \u00e8 una suddivisione dell'India, classificata come \"census town\", di 9.033 abitanti, situata nel distretto di Pauri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 43' 52 N e 78\u00b0 31' 37 E.\nSociet\u00e0.\nEvoluzione demografica.\nAl censimento del 2001 la popolazione di Kashirampur assommava a 9.033 persone, delle quali 4.632 maschi e 4.401 femmine. I bambini di et\u00e0 inferiore o uguale ai sei anni assommavano a 1.151, dei quali 636 maschi e 515 femmine. Infine, coloro che erano in grado di saper almeno leggere e scrivere erano 6.890, dei quali 3.743 maschi e 3.147 femmine."}
{"id": "2596786", "revid": "287204", "url": "https://it.wikipedia.org/wiki?curid=2596786", "title": "Kachnal Gosain", "text": " \nKachnal Gosain \u00e8 una suddivisione dell'India, classificata come \"census town\", di 4.199 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 29\u00b0 10' 03 N e 78\u00b0 59' 27 E.\nSociet\u00e0.\nEvoluzione demografica.\nAl censimento del 2001 la popolazione di Kachnal Gosain assommava a 4.199 persone, delle quali 2.393 maschi e 1.806 femmine. I bambini di et\u00e0 inferiore o uguale ai sei anni assommavano a 582, dei quali 312 maschi e 270 femmine. Infine, coloro che erano in grado di saper almeno leggere e scrivere erano 3.026, dei quali 1.896 maschi e 1.130 femmine."}
{"id": "2596787", "revid": "155634", "url": "https://it.wikipedia.org/wiki?curid=2596787", "title": "Comitato Olimpico Montenegrino", "text": "Il Comitato Olimpico Montenegrino (monteneg. \"\u0426\u0440\u043d\u043e\u0433\u043e\u0440\u0441\u043a\u0438 \u043e\u043b\u0438\u043c\u043f\u0438\u0458\u0441\u043a\u0438 \u043a\u043e\u043c\u0438\u0442\u0435\u0442\", \"Crnogorski Olimpijski Komitet\") \u00e8 un'organizzazione sportiva montegrina, nata nel 2006 a Podgorica, Montenegro.\nRappresenta questa nazione presso il Comitato Olimpico Internazionale (CIO) dal 2007 ed ha lo scopo di curare l'organizzazione ed il potenziamento dello sport in Montenegro e, in particolare, la preparazione degli atleti montenegrini, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei; questo \u00e8 l'ultimo comitato olimpico, in ordine di tempo, a essere stato istituito.\nL'attuale segretario generale dell'organizzazione \u00e8 Du\u0161an Simonovi\u0107."}
{"id": "2596788", "revid": "1305772", "url": "https://it.wikipedia.org/wiki?curid=2596788", "title": "C\u00e1ceres (Colombia)", "text": "C\u00e1ceres \u00e8 un comune della Colombia facente parte del dipartimento di Antioquia.\nIl centro abitato venne fondato da Don Gaspar de Rodas nel 1576, mentre l'istituzione del comune \u00e8 del 1903."}
{"id": "2596790", "revid": "1887191", "url": "https://it.wikipedia.org/wiki?curid=2596790", "title": "Omar Monti", "text": "Biografia.\nL'attivit\u00e0 di enigmista.\nMonti vive a Montecatini Terme, e lavorava in una trattoria locale.\nLo stesso anno \u00e8 entrato a far parte dell'Associazione culturale fiorentina \"Paroliamo e Contiamo Firenze\" e per la prima volta ha partecipato alla manifestazione ludica FirenzeGioca. , negli anni 1998, 1999, 2000, 2001, tranne che nel 2004. Ha vinto anche il Florence Scrabble Master, di Scrabble, nel 2001, 2002, 2003 e nel 2005.\nNel 2002 e nel 2003 ha vinto la gara nazionale di soluzione de \"Il cruciverba pi\u00f9 difficile del mondo\" proposto dal celebre enigmista Ennio Peres, una delle principali sfide italiane del mondo dell'enigmistica.\nDopo l'inizio dell'attivit\u00e0 televisiva ha comunque continuato a partecipare a tornei ludici, posizionandosi tra i primi posti in diverse competizioni italiane anche nel 2007 e nel 2008 (si veda il primo posto al torneo di Scrabble dei Giochi sforzeschi 2007).\nAttivit\u00e0 televisiva.\nDa giovane scrive alcuni testi e collabora alla conduzione di un programma sull'emittente locale Tv Libera Pistoia.\nHa partecipato dal settembre 2006 al programma \"La pupa e il secchione\", tra i \"secchioni\", presentandosi come \"campione di enigmistica che non ha mai baciato una donna\". La sua compagna nel reality era Ilaria Gabrielli: il duo Omar-Ilaria si \u00e8 classificato secondo dietro ad Alessandro Sala e Rosy Dilettuso.\nSuccessivamente al reality, in cui riscosse un buon successo, viene richiesta la sua partecipazione allo spot televisivo dell\"'Amica Chips\" con Rocco Siffredi. Inoltre \u00e8 stato opinionista fisso a \"Buona Domenica\" durante la conduzione di Paola Perego: lo sar\u00e0 anche nel successivo programma domenicale della Perego, ovvero \"Questa domenica\".\nNel 2009 \u00e8 nel cast del quiz televisivo \"Il colore dei soldi\", con Enrico Papi e Raffaella Fico, su Italia Uno; il suo ruolo nel gioco \u00e8 quello di dare le medie delle varie slot aperte e consigliare al concorrente cosa fare a seconda del valore di media ottenuto."}
{"id": "2596791", "revid": "287204", "url": "https://it.wikipedia.org/wiki?curid=2596791", "title": "PalaBianchini", "text": "Il PalaBianchini \u00e8 il principale palazzo dello sport della citt\u00e0 di Latina, dedicato alla memoria di Nicola Bianchini. \u00c8 stato inaugurato il 4 giugno del 1975.\nStoria.\nDalla data di inaugurazione a oggi ha subito diversi lavori di restauro poich\u00e9 le squadre della citt\u00e0 che usufruiscono della struttura sono state promosse nei campionati maggiori di pallavolo basket e calcio a 5. Tra i lavori di restauro ci sono l'ampliamento del numero di posti a sedere del palazzetto fino agli odierni 2500 mediante la costruzione di una nuova tribuna all'interno della struttura e l'ampliamento delle tribune preesistenti. La nuova tribuna \u00e8 stata collocata sul lato sud del terreno di gioco mentre per gli altri tre lati il campo da gioco \u00e8 circondato dalle gradinate e parterre della struttura originale.\nUso.\nUsufruiscono del palasport le formazioni della Benacquista Latina di Basket e dell'Associazione Sportiva Latina Calcio a 5.\nPer quanto riguarda la pallacanestro nel 2012 la struttura ha ospitato 3 gare casalinghe di qualificazione all'Europeo di basket della nazionale femminile.\nOltre a ci\u00f2 il palasport \u00e8 impiegato per manifestazioni locali sportive e non, e per eventi e concerti."}
{"id": "2596794", "revid": "1543377", "url": "https://it.wikipedia.org/wiki?curid=2596794", "title": "Caicedo", "text": "Caicedo \u00e8 un comune della Colombia facente parte del dipartimento di Antioquia.\nIl centro abitato venne fondato da Luciano Holgu\u00edn nel 1870, mentre l'istituzione del comune \u00e8 del 1908."}
{"id": "2596795", "revid": "106908", "url": "https://it.wikipedia.org/wiki?curid=2596795", "title": "Comitato olimpico europeo", "text": ""}
{"id": "2596796", "revid": "183694", "url": "https://it.wikipedia.org/wiki?curid=2596796", "title": "Adelchi Negri", "text": "Biografia.\nStudi\u00f2 Medicina e Chirurgia all'Universit\u00e0 degli Studi di Pavia, dove fu allievo di Camillo Golgi (1843-1926) e ne divenne in seguito assistente.\nDopo la laurea nel 1900, nel 1905 Negri divenne assistente di Patologia generale e quattro anni dopo nel 1909 fu nominato professore di Batteriologia, sempre all'Universit\u00e0 di Pavia.\nNegri condusse estensive ricerche nei campi dell'istologia, ematologia, citologia, protozoologia e igiene.\nIl suo nome \u00e8 legato alla scoperta, avvenuta nel 1903, dei corpuscoli della rabbia, detti \"corpi di Negri\", inclusioni citoplasmatiche contenute nelle cellule del Purkinje del cervelletto di animali e persone affette da rabbia.\nEgli document\u00f2 le sue scoperte in un articolo intitolato \"Contributo allo studio dell'eziologia della rabbia\", pubblicato nel \"Bollettino della Societ\u00e0 medico-chirurgica\"..\nAll'epoca, Negri descrisse erroneamente l'agente eziologico della rabbia come un protozoo parassita. Qualche mese pi\u00f9 tardi, Paul Remlinger (1871-1964) all\"'Istituto Imperiale di Batteriologia di Costantinopoli\" dimostr\u00f2 correttamente che l'agente eziologico della rabbia non era un protozoo, bens\u00ec un virus filtrabile.\nNegri prosegu\u00ec, comunque, per dimostrare nel 1906 che il vaccino del vaiolo, all'epoca conosciuto come \"virus vaccino\", o \"variola vaccinae\", era anch'esso un virus filtrabile.. Durante l'ultima parte della sua carriera, egli si interess\u00f2 alla malaria e si pose in prima linea nello sforzo per eradicarla dalla Lombardia.\nMor\u00ec nel 1912 di tubercolosi all'et\u00e0 di 35 anni.\nTomba.\nNegri \u00e8 stato sepolto nel cimitero monumentale di Pavia (Viale San Giovannino), lungo il viale centrale, sulla sinistra, presso le tombe di due altri importanti scienziati, l'anatomista Bartolomeo Panizza e il suo maestro, il Premio Nobel Camillo Golgi."}
{"id": "2596799", "revid": "1544245", "url": "https://it.wikipedia.org/wiki?curid=2596799", "title": "Donbassaero", "text": "Donbassaero \u041e.\u041e.\u041e. () \u00e8 stata una compagnia aerea ucraina con hub principale e base presso l'aeroporto di Donec'k ed altri hub presso gli aeroporti di Leopoli e Odessa. Effettuava prevalentemente voli di linea nazionali, internazionali e charter e faceva parte del Gruppo d'aviazione ucraino, che comprendeva anche Aerosvit e Dniproavia.\nStoria.\nUna prima compagnia aerea fu fondata a Donec'k nel 1933.\nNel 2007 insieme ad AeroSvit ha dato vita al Gruppo d'aviazione ucraino, un'alleanza volta allo sviluppo di un monopolio sul traffico aereo civile ucraino. Tre anni dopo al gruppo si \u00e8 aggiunta DniproAvia.\nNel gennaio 2013 ha presentato istanza di fallimento presso la Corte finanziaria dell'oblast' di Donec'k, che circa un mese prima aveva decretato il fallimento anche di Aerosvit; secondo il portale donbass.ua la compagnia aveva debiti per 360 milioni di grivnie. Successivamente il tribunale ha disposto la liquidazione dell'azienda.\nFlotta.\nLa flotta della Donbassaero a maggio 2011 includeva i seguenti aeromobili:"}
{"id": "2596804", "revid": "1305772", "url": "https://it.wikipedia.org/wiki?curid=2596804", "title": "Caldas (Antioquia)", "text": "Caldas \u00e8 un comune della Colombia facente parte del dipartimento di Antioquia.\nIl centro abitato venne fondato da Roque Mej\u00eda nel 1820, mentre l'istituzione del comune \u00e8 del 1848."}
{"id": "2596807", "revid": "2167671", "url": "https://it.wikipedia.org/wiki?curid=2596807", "title": "Giovanni Antonio Volpi", "text": "Biografia.\nNato a Padova nel 1686, figlio del commerciante Giovanni Domenico Volpi e di Cristina Zeno, inizi\u00f2 gli studi presso il collegio dei Gesuiti, passando a studiare giurisprudenza all'Universit\u00e0 di Padova, dove si laure\u00f2 nel 1708.\nDal 1727 al 1736 gli fu affidata la seconda cattedra di filosofia nella stessa universit\u00e0, poi dal 1736 al 1760 la cattedra di lettere greche e latine, in precedenza occupata da Domenico Lazzarini.\nNel 1717, insieme con il fratello Gaetano, istitu\u00ec, e diresse fino al 1756 nella propria casa, una tipografia per la stampa di opere letterarie ed erudite, affidandone la direzione tecnica a Giuseppe Comino, pertanto nota come \"stamperia Cominiana\", che prosegu\u00ec la sua attivit\u00e0 per 40 anni fino alla morte di Comino nel 1757.\nLe molte e pregiate edizioni \"cominiane\", molto apprezzate per l'eleganza della stampa e la correttezza dei testi, comparvero per la maggior parte con introduzioni, commenti e note di Volpi, che si occup\u00f2 di scegliere i testi e di illustrarli criticamente, mentre il fratello Gaetano svolgeva le mansioni di correttore, esercitate con dottrina e diligenza.\nTra le opere del Volpi, oltre a molti classici italiani e latini da lui editi: \"Carminum libri tres\" (1725; 2\u00aa ed., 1742); \"Liber de utilitate poetices\" (1743); \"Liber de satyrae latinae natura et ratione\" (1744); \"Polinnia\"... \"stanze\" (1751), di cui sopravvivono pochi esemplari. Il fratello Gaetano fu autore del pregevole catalogo \"La libreria de' Volpi e la stamperia cominiana\", che descrive sia i libri raccolti e conservati nella \"Vulpiorum bibliotheca domestica\", sia il catalogo cronologico di tutte le edizioni della stamperia Volpi-cominiana.\nGiovanni Volpi ebbe stretti contatti con alcuni dei maggiori intellettuali dell'area veneziana e fu socio di numerose accademie: quelle patavine degli Orditi e dei Ricovrati, della quale fu principe per due volte, l'Accademia dei filomati di Cesena, quella della Crusca e l'Accademia dell'Arcadia (col nome di \"Ulipio Grinejo\").\nMor\u00ec a Padova nel 1766."}
{"id": "2596811", "revid": "260215", "url": "https://it.wikipedia.org/wiki?curid=2596811", "title": "Sede titolare di Salpi", "text": ""}
{"id": "2596813", "revid": "767487", "url": "https://it.wikipedia.org/wiki?curid=2596813", "title": "Comitato Olimpico Slovacco", "text": "Il Comitato Olimpico Slovacco (noto anche come \"Slovensk\u00fd Olympijsk\u00fd V\u00fdbor\" in slovacco) \u00e8 un'organizzazione sportiva slovacca, nata nel 1992 a Bratislava, Slovacchia.\nRappresenta questa nazione presso il Comitato Olimpico Internazionale (CIO) dal 1993 ed ha lo scopo di curare l'organizzazione ed il potenziamento dello sport in Slovacchia e, in particolare, la preparazione degli atleti slovacchi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Frantisek Chmelar, mentre la carica di segretario generale \u00e8 occupata da Jozef Liba."}
{"id": "2596817", "revid": "1437331", "url": "https://it.wikipedia.org/wiki?curid=2596817", "title": "Sublimazione", "text": "La sublimazione di una sostanza semplice o di un composto chimico \u00e8 la sua transizione di fase dallo stato solido allo stato aeriforme, senza passare per lo stato liquido.\nNel linguaggio corrente il processo opposto si chiama \"brinamento\".\nDescrizione termodinamica.\nI composti chimici e le sostanze semplici possono avere quattro differenti stati della materia: solido, liquido, aeriforme e plasmatico. Il loro stato dipende dalla temperatura e dalla pressione ed \u00e8 descritto dai diagrammi di fase. Solitamente, nelle normali condizioni ambientali, per passare da solido ad aeriforme \u00e8 necessario attraversare lo stato liquido. In determinate condizioni di pressione, al variare della temperatura, si pu\u00f2 passare direttamente dallo stato solido a quello aeriforme.\nLa pressione di sublimazione \u00e8 la pressione di vapore della sostanza e non la pressione dell'intero sistema.\nEsempi di sublimazione inversa.\nUn esempio di sublimazione inversa \u00e8 costituito dai vapori di zolfo, che vanno incontro a sublimazione per raffreddamento a pressione atmosferica, questa \u00e8 la ragione alla base dei depositi di zolfo spesso presenti e visibili sul terreno nelle cosiddette solfatare.\nQuesto passaggio diretto da ghiaccio ad aeriforme, \u00e8 stato inoltre osservato sulla superficie di Marte dalla sonda Phoenix Mars Lander.\nApplicazioni.\nUn'applicazione di questa propriet\u00e0 fisica, \u00e8 la termostampa per sublimazione, tecnica molto usata per la stampa di tessuti. In chimica la sublimazione viene sfruttata per la purificazione delle sostanze, tramite riscaldamento sotto vuoto del solido in appositi apparecchi. In queste condizioni il solido passa in fase aeriforme e successivamente sar\u00e0 fatto solidificare su una superficie raffreddata, con le impurit\u00e0 che costituiranno il residuo rimasto sul fondo della camera di sublimazione."}
{"id": "2596818", "revid": "110157", "url": "https://it.wikipedia.org/wiki?curid=2596818", "title": "Comitato Olimpico Nazionale Ucraino", "text": "Il Comitato Olimpico Nazionale Ucraino (ucr. \u041d\u0430\u0446i\u043e\u043d\u0430\u043b\u044c\u043d\u0438\u0439 \u043e\u043bi\u043c\u043fi\u0439\u0441\u044c\u043a\u0438\u0439 \u043a\u043e\u043ci\u0442\u0435\u0442 \u0423\u043a\u0440\u0430\u0457\u043d\u0438, \"Nacional'nyj olimpijs'kyj komitet Ukrajiny\") \u00e8 un'organizzazione sportiva ucraina, nata nel 1992 a Kiev.\nRappresenta questa nazione presso il Comitato Olimpico Internazionale (CIO) dal 1993 ed ha lo scopo di curare l'organizzazione ed il potenziamento dello sport in Ucraina e, in particolare, la preparazione degli atleti ucraini, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Sergey Bubka, mentre la carica di segretario generale \u00e8 occupata da Volodymyr Gerashchenko."}
{"id": "2596819", "revid": "123386932", "url": "https://it.wikipedia.org/wiki?curid=2596819", "title": "Una storia italiana", "text": "Una storia italiana \u00e8 una miniserie televisiva del 1993 diretta da Stefano Reali e liberamente ispirata alle imprese dei fratelli Abbagnale.\nTrama.\nGiuliano ed Angelo Amitrano sono due fratelli di Castellammare di Stabia. Lo zio, il dottor Vittorio Amitrano, amante del canottaggio cerca di trasmettere ai due nipoti questa sua passione. Il padre, Pietro Amitrano, \u00e8 molto contrariato nel far intraprendere ai suoi due figli questo sport perch\u00e9 vorrebbe che studiassero per avere una vita migliore rispetto alla sua. Dopo varie discussioni Pietro concede a Giuliano ed Angelo il permesso di allenarsi, ma a patto che si diplomino entrambi senza alcuna insufficienza in nessuna materia durante l'anno scolastico. Durante questa nuova attivit\u00e0 i due ragazzi si avvicinano molto allo zio Vittorio, facendo scattare cos\u00ec la gelosia del padre.\nGrazie anche all'aiuto della madre Teresa, questa loro situazione familiare riesce a calmarsi. Come se non bastasse anche la Federazione, con la sua invidia e soprattutto con i vari pregiudizi negativi verso il sud, cerca di \"frenare\" l'attivit\u00e0 dei due atleti, ma Giuliano ed Angelo riescono ad andare avanti grazie alle loro molteplici vittorie sportive.\nProduzione.\nLa miniserie \u00e8 stata girata a Castellammare di Stabia, il Lago di Piediluco (sede del Centro Remiero della Federazione Italiana Canottaggio), Vienna e Plovdiv (Bulgaria). Venne trasmessa in prima visione domenica 17 e luned\u00ec 18 gennaio 1993 su Rai 1."}
{"id": "2596820", "revid": "125657116", "url": "https://it.wikipedia.org/wiki?curid=2596820", "title": "Ultrasuoni", "text": "Gli ultrasuoni sono delle onde meccaniche sonore. A differenza dei fenomeni acustici detti frequenze che caratterizzano gli ultrasuoni sono superiori a quelle mediamente udibili da un orecchio umano. La frequenza convenzionalmente utilizzata per discriminare onde soniche da onde ultrasoniche \u00e8 fissata in 20 kHz. Lo stesso termine \"ultrasuono\" chiaramente indica \"ci\u00f2 che \u00e8 al di l\u00e0\" (\"ultra\") del suono, identificando con suono solo il fenomeno fisico udibile.\nCome ogni altro tipo di fenomeno ondulatorio gli ultrasuoni sono soggetti a fenomeni di riflessione, rifrazione e diffrazione e possono essere definiti mediante parametri quali la frequenza, la lunghezza d'onda, la velocit\u00e0 di propagazione, l'intensit\u00e0 (misurata in decibel), l'attenuazione (dovuta all'impedenza acustica del mezzo attraversato). Poche persone riescono a percepirli in modo chiaro e pu\u00f2 diventare fastidioso ascoltarli.\nGli ultrasuoni in natura.\nNonostante, come detto, l'essere umano non sia in grado di udire gli ultrasuoni, altri animali hanno tale capacit\u00e0: \nApplicazioni.\nGli ultrasuoni trovano utilizzo per lo pi\u00f9 in campo medico ed industriale essendo ampiamente utilizzati nelle ecografie, nei controlli non distruttivi e in molti apparecchi utilizzati per la pulizia superficiale di oggetti di piccole dimensioni.\nVengono spesso prescritti come fisioterapia in seguito a traumi o fratture, sebbene esistano studi contrastanti sulla loro efficacia.\nAnche il sonar impiega intervalli di frequenze che non di rado sconfinano nella gamma degli ultrasuoni.\nGli ultrasuoni vengono anche utilizzati per nebulizzare l'acqua in alcuni tipi di umidificatori (detti, per l'appunto, ad ultrasuoni).\nVengono, inoltre, utilizzati come sistema \"scaccia-animale\" per alcune tipologie di animali.\nUtilizzo degli ultrasuoni nelle operazioni di saldatura.\nLe principali applicazioni oltre quelle sopra indicate riguardano anche il campo meccanico, soprattutto la saldatura di materiali plastici e il controllo non distruttivo di cordoni di saldatura.\nLa saldatura di materiali plastici per mezzo di ultrasuoni viene sovente utilizzata quando \u00e8 richiesta una certa qualit\u00e0 estetica ma soprattutto velocit\u00e0 di esecuzione; due oggetti plastici (preferibilmente dello stesso materiale in modo che l'attrito molecolare risulti alto) vengono messi a contatto fra loro e un parallelepipedo metallico (sonotrodo) si appoggia ad uno di essi scaricando ultrasuoni e quindi mettendolo in vibrazione. L'attrito generato fonder\u00e0 le parti plastiche a contatto unendole. La forma e la frequenza alla quale vibrer\u00e0 il sonotrodo dipendono dalla geometria dell'oggetto che si andr\u00e0 a saldare.\nLa qualit\u00e0 estetica \u00e8 eccellente anche se non viene assicurata la tenuta stagna quindi, nel caso sia essa un requisito fondamentale, \u00e8 preferibile prendere in esame un altro tipo di saldatura (es. saldatura a lama calda).\nGli ultrasuoni sono anche uno dei controlli non distruttivi che si possono eseguire sui cordoni di saldatura fra metalli.\nL'attrezzatura necessaria \u00e8 composta da uno schermo che visualizza in un grafico (molto simile ad un oscilloscopio) il ritorno (eco) delle onde di ultrasuoni che si propagano nel metallo e da una sonda dove \u00e8 contenuto il materiale piezoelettrico che genera gli ultrasuoni.\nLa sonda viene messa a contatto col cordone di saldatura da controllare, gli ultrasuoni si propagano nel metallo e ogni volta che nel cordone in questione \u00e8 presente un'imperfezione (bolla d'aria, accumulo di impurezze o una cricca) la massa volumica (densit\u00e0) cambier\u00e0 rispetto al resto del cordone di saldatura e parte degli ultrasuoni verranno riflessi. Noi vediamo questa onda di riflesso (eco) nello schermo e in base alla scala dello schermo riusciamo anche ad individuare la posizione approssimativa del difetto.\nQuesto tipo di controllo \u00e8 molto diffuso dato che risulta non distruttivo e permette di controllare cordoni di saldatura molto lunghi in brevissimo tempo individuando anche la posizione del difetto.\nManipolazione e caratterizzazione delle particelle.\nUn esperimento scientifico ha messo in luce l'azione di cattura delle fibre di pasta carta in sospensione nell'acqua e il loro orientamento parallelo ai piani equidistanti di pressione sonora prodotti da un campo di onde stazionarie ultrasonori. L'intervallo richiesto per l'orientamento fornisce un mezzo rapido di misura della lunghezza media di queste fibre. Un'altra applicazione di questo effetto sono le pinzette acustiche implementate su chip dove le particelle sono catturate alle intersezioni di piani equidistanti di pressione sonora dovuti a due campi perpendicolari di onde stazionarie di superficie. Le aree di utilizzo possibili sono la scienza dei materiali, la biologia, la fisica, la chimica e le nanotecnologie.\nGenerazione degli ultrasuoni.\nGli ultrasuoni vengono generati per mezzo di materiali con particolari caratteristiche meccanico-elettriche, i materiali piezoelettrici. Questi particolari materiali come ad esempio il quarzo o titanato di bario hanno la caratteristica di generare una differenza di potenziale se compressi o stirati in senso trasversale; viceversa, se applicata una differenza di potenziale ai loro estremi, questi si comprimono o dilatano in senso trasversale.\nProprio quest'ultima caratteristica viene sfruttata per generare queste onde meccaniche sopra il campo dell'udibilit\u00e0 (ultrasuoni).\nIn base al materiale scelto avremo quindi diverse frequenze di ultrasuoni, diverse propagazioni nei materiali e quindi diverse caratteristiche di potenza delle macchine generatrici.\nUn secondo sistema per generare ultrasuoni si basa sulla magnetostrizione: un nucleo ferromagnetico sottoposto ad un campo magnetico alternato (massimo ) si mette in vibrazione a frequenze ultrasoniche. Questo sistema \u00e8 ad es. utilizzato per la produzione di lavatrici industriali ad ultrasuoni."}
{"id": "2596821", "revid": "92723", "url": "https://it.wikipedia.org/wiki?curid=2596821", "title": "Diocesi di Salpi", "text": "La diocesi di Salpi (in latino: \"Dioecesis Salapina\") \u00e8 una sede soppressa e sede titolare della Chiesa cattolica.\nStoria.\nAntica \u00e8 la presenza cristiana di Salpi, bench\u00e9 incerta e discussa \u00e8 l'origine della diocesi. Secondo Ughelli il primo vescovo di Salpi \u00e8 Pardo, che prese parte al concilio di Arles del 314. Tuttavia, fin dal Seicento questo vescovo era stato attribuito dal gesuita francese Jacques Sirmond (1559-1651) alla diocesi di Arpi, attribuzione che \u00e8 stata fatta propria da molti autori successivi. Negli ultimi decenni Giorgio Otranto ha ripreso l'ipotesi che gi\u00e0 Ughelli aveva adottato, riconoscendo che Pardo fu vescovi di Salpi e che una diocesi di Arpi non \u00e8 mai esistita.\nDi certo erano vescovi di Salpi Palladio, che prese parte al concilio romano indetto da papa Ilario nel 465, e Proficuo, \"ecclesiae salpinae sacerdos\", menzionato in una lettera di papa Gelasio I (492-496) a causa di un conflitto che aveva visto opposti il vescovo salpense e il laico Brumario, autore di un omicidio. La diocesi non \u00e8 pi\u00f9 menzionata nel cospicuo epistolario di Gregorio Magno tra la fine del VI e l'inizio del VII secolo; molto probabilmente non sopravvisse alle distruzioni dei Goti di Totila, alle guerre tra Goti e Bizantini del VI secolo, e non ultimo all'occupazione dei Longobardi.\nLa diocesi ricompare nei documenti pontifici dell'XI secolo. Una bolla di papa Giovanni XIX del 1025 all'arcivescovo di Bari contiene un elenco di sedici localit\u00e0, tra cui anche Salpi; tra queste, il metropolita barese poteva sceglierne dodici che sarebbero diventate le sue diocesi suffraganee. Questa bolla \u00e8 tuttavia ritenuta da alcuni autori un falso, poich\u00e9 conterrebbe interpolazioni provenienti da identiche bolle pontificie successive del 1063 e del 1089.\nI primi vescovi medievali attribuiti a Salpi sono Rainaldo e Guglielmo, che presero parte alla consacrazione di due edifici religiosi rispettivamente nel 1059 e nel 1101; questi due vescovi tuttavia sarebbero da escludere dalla cronotassi salpense, perch\u00e9 menzionati in documenti di dubbia fede. Il primo vescovo certo \u00e8 Bertranno, autore di un diploma nel mese di marzo del 1119; secondo la \"Chronica Cassinensis\", un anonimo vescovo di Salpi prese parte alla consacrazione della chiesa abbaziale di Montecassino nel 1071.\nLa ricostituzione della diocesi di Salpi \u00e8 legata all'arrivo dei Normanni e al passaggio dell'insediamento da semplice \"castrum\" a \"civitas\", documentata a partire dal 1074. La diocesi comprendeva almeno due monasteri benedettini, oggi non pi\u00f9 localizzabili, documentati da fonti coeve e dedicati a Santo Stefano e a San Matteo.\nCuriosamente, nel 1358, creduto morto il vescovo Nicola, la Santa Sede nomin\u00f2 un successore nella persona del francescano Giovanni de Canali; risolto l'equivoco, l'anno successivo questi fu trasferito alla sede di Chirone.\nA causa della decadenza di Salpi e dell'insalubrit\u00e0 del territorio ove sorgeva, nel XV secolo papa Martino V un\u00ec \"aeque principaliter\" la diocesi di Salpi all'arcidiocesi di Trani, con la clausola che il vescovo che sopravviveva sarebbe diventato il vescovo di entrambe le sedi: mor\u00ec per primo Nicola Antonio di Salpi. Tuttavia si trova ancora un vescovo di Salpi, Matteo, che presenzi\u00f2 al concilio di Firenze nel 1439, fino a che l'unione delle sedi non ebbe effetto.\nNel 1523 la sede di Salpi fu separata da Trani e riebbe per un certo periodo alcuni vescovi, ma nel 1547 venne definitivamente soppressa ed il suo territorio fu incorporato in quello dell'arcidiocesi di Trani, i cui arcivescovi portarono il titolo di Salpi fino al 1939. La diocesi si estendeva sul territorio degli odierni comuni di Margherita di Savoia e di Trinitapoli.\nDal 1968 Salpi \u00e8 annoverata tra le sedi vescovili titolari della Chiesa cattolica; dal 14 giugno 2013 il vescovo titolare \u00e8 Paolo Selvadagi, vescovo ausiliare di Roma."}
{"id": "2596824", "revid": "92723", "url": "https://it.wikipedia.org/wiki?curid=2596824", "title": "Consorzio interuniversitario AlmaLaurea", "text": "Il Consorzio interuniversitario AlmaLaurea \u00e8 un consorzio, fondato nel 1994 da un gruppo di ricercatori dell'Universit\u00e0 di Bologna coordinati da Andrea Cammelli, professore di Statistica, a cui aderiscono 75 atenei italiani e il Ministero dell'Istruzione, dell'Universit\u00e0 e della Ricerca, con finalit\u00e0 o obiettivi di studi statistici inerenti al mondo universitario italiano.\nIl presidente \u00e8 Ivano Dionigi, gi\u00e0 rettore dell'Universit\u00e0 di Bologna e il direttore \u00e8 Marina Timoteo, docente di diritto privato comparato presso lo stesso ateneo.\nDescrizione.\nStoria.\nDopo un progetto avviato dall'Osservatorio statistico dell'ateneo bolognese, nel 1994 \u00e8 nata AlmaLaurea con l'avvio della banca dati dei curriculum vitae dei laureati. Negli anni AlmaLaurea ha avviato progetti di cooperazione scientifica e la banca dati allargata ai laureati esteri. \nNel 2000 \u00e8 nata AlmaDiploma per creare un ponte tra il sistema di istruzione secondario, l'universit\u00e0 e il mondo del lavoro e \nNel 2006 nasce AlmaOri\u00e8ntati, un percorso online per l'orientamento alla scelta universitaria per i neodiplomati.\nIl Consorzio \u00e8 sostenuto dalle Universit\u00e0 aderenti, dal contributo del Ministero dell'Istruzione, dell'Universit\u00e0 e della Ricerca (MIUR), dalle imprese e dagli enti che ne utilizzano i servizi offerti.\nAlmaLaurea \u00e8 riconosciuta come Ente di Ricerca e il suo Ufficio di Statistica \u00e8 dal 2015 membro del SISTAN, il Sistema Statistico Nazionale.\nLaureati in banca dati.\nLa banca dati AlmaLaurea contiene 2.280.000 laureati (dato aggiornato al 24/02/2019) e si arricchisce ogni anno di circa 150.000 nuovi curriculum vitae che vengono aggiornati nel corso del tempo dagli stessi laureati.\nIndagini e ricerche.\nLa base documentaria.\nLa base documentaria AlmaLaurea \u00e8 frutto della combinazione di dati provenienti da:"}
{"id": "2596829", "revid": "757396", "url": "https://it.wikipedia.org/wiki?curid=2596829", "title": "Prva A Liga (pallacanestro)", "text": "La Prva A Liga \u00e8 la massima serie del campionato montenegrino di pallacanestro.\nStoria.\nQuando il Montenegro faceva parte della Jugoslavia socialista le squadre locali partecipavano al campionato jugoslavo. Con la dissoluzione della Jugoslavia e la nascita della Repubblica Federale di Jugoslavia nel 1992, le squadre montenegrine e serbe continuarono a giocare in quel campionato, sebbene quest'ultimo si chiamasse ancora \"prima divisione jugoslava\".\nNel 2003 la Repubblica Federale di Jugoslavia fu rinominata Serbia e Montenegro e il campionato nazionale cambi\u00f2 nome in \"prima divisione serbomontenegrina\". Dal 2003 al 2006 il campionato montenegrino esisteva come una delle due seconde divisioni dello stato.\nCon la separazione del Montenegro dalla Serbia, nel maggio 2006, \u00e8 nato il campionato di pallacanestro montenegrino, che \u00e8 partito nella stagione 2006-2007."}
{"id": "2596830", "revid": "53479526", "url": "https://it.wikipedia.org/wiki?curid=2596830", "title": "San Jos\u00e9 (California)", "text": ""}
{"id": "2596832", "revid": "72396", "url": "https://it.wikipedia.org/wiki?curid=2596832", "title": "Comitato Olimpico Nazionale Turco", "text": "Il Comitato Olimpico Nazionale Turco (tur. T\u00fcrkiye Mill\u00ee Olimpiyat Komitesi) \u00e8 un'organizzazione sportiva turca, nato nel 1908 come Comitato ottomano, a Istanbul, Impero ottomano.\nRappresenta questa nazione presso il Comitato Olimpico Internazionale (CIO) dal 1911 ed ha lo scopo di curare l'organizzazione ed il potenziamento dello sport in Turchia e, in particolare, la preparazione degli atleti turchi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 U\u011fur Erdener, mentre la carica di segretario generale \u00e8 occupata da Nese G\u00fcndogan."}
{"id": "2596834", "revid": "729019", "url": "https://it.wikipedia.org/wiki?curid=2596834", "title": "1\u00ba Reggimento carabinieri paracadutisti &quot;Tuscania&quot;", "text": "Il 1\u00ba Reggimento Carabinieri paracadutisti \"Tuscania\" \u00e8 un'unit\u00e0 militare dell'Arma dei carabinieri, formata da paracadutisti, specializzato nelle missioni militari fuori area.\nBattaglione fino al 1996, \u00e8 inquadrato dal 2002 nella 2\u00aa Brigata mobile carabinieri, grande unit\u00e0 di cui fanno parte anche il 7\u00ba Reggimento carabinieri \"Trentino-Alto Adige\", il 13\u00ba Reggimento carabinieri \"Friuli-Venezia Giulia\" e il Gruppo di intervento speciale. Il \"Tuscania\" ha attualmente sede a Livorno, nella caserma \"Vannucci\".\nPur nella sua peculiarit\u00e0, esso si adegua perfettamente al ruolo da sempre svolto dalla \"Benemerita\", abbinando efficacemente addestramento e operativit\u00e0 tipicamente militari a potenzialit\u00e0 d'impiego (anche) nell'ambito della polizia giudiziaria propriamente detta.\nStoria.\nNella seconda guerra mondiale.\nIl reparto perpetua idealmente le tradizioni del \"I Battaglione CC.RR. paracadutisti\", costituito il 15 luglio 1940, inquadrato dal marzo 1941 nel 1\u00ba Reggimento Paracadutisti, e impiegato nella seconda guerra mondiale, dal luglio 1941, nel fronte dell'Africa Settentrionale.\nIl I Battaglione CC.RR. paracadutisti viene posto in novembre alle dipendenze del Corpo d'Armata di Manovra (C.A.M.) e riceve l'ordine di trasferirsi nel Gebel Cirenaico, dove assolve numerosi compiti tra cui il presidio di Lamluda, Derna e Cirene, sede del Comando superiore FF.AA. \"A.S.I.\", nonch\u00e9 la sorveglianza anticommandos di un tratto di costa cirenaica. In questo periodo il battaglione sostiene alcuni scontri con il nemico tra cui di particolare rilievo il combattimento svoltosi il 19 novembre nei pressi di Cirene che termina con la cattura di un ufficiale, un sottufficiale, 10 militari inglesi e 42 guerriglieri libici.\nIl 14 dicembre 1941 su ordine personale del generale Rommel, comandante del Panzergruppe \"Afrika\", al comando del maggiore Edoardo Alessi, il reparto raggiunge il bivio di Eluet el Asel con il compito di arrestare l'avanzata delle unit\u00e0 britanniche che, sfruttando le piste provenienti dall'interno, intendono tagliare la strada alle divisioni italiane in ritirata lungo la via Balbia.\nIl 19 dicembre 1941 ha inizio la battaglia di Eluet El Asel. Il battaglione, rinforzato da un plotone di guastatori paracadutisti, alcuni cannoni da 47/32 serviti da bersaglieri e un plotone di paracadutisti libici, dopo aver respinto per un'intera giornata i ripetuti assalti di una brigata meccanizzata inglese, assolto il proprio compito e ricevuto l'ordine di ripiegare, ormai circondato, durante la notte si apre la strada verso le linee amiche combattendo e cercando di forzare diversi sbarramenti inglesi. \nRientrati i superstiti del battaglione in Italia, l'unit\u00e0 \u2014 che aveva subito gravissime perdite \u2014 venne disciolta nel marzo 1942.\nNel dopoguerra.\n\"Risorse\" nel 1951 a Viterbo come Reparto Carabinieri Paracadutisti, avente struttura e organici equivalenti a quelli di una compagnia di fanteria paracadutista, di stanza nei primi anni dalla sua formazione nella localit\u00e0 citata presso il centro militare di paracadutismo.\nIn questo periodo, questa unit\u00e0 era a disposizione esclusiva del comando generale dell'Arma dei carabinieri come unit\u00e0 di pronto impiego per servizi di ordine pubblico. Temporaneamente nel 1957 rischierata in Pisa, dal 1\u00ba gennaio 1963 fu assegnata all'attuale sede (Livorno) e integrata nell'organico dell'allora appena costituita Brigata Paracadutisti, nella configurazione di \"Compagnia Carabinieri Paracadutisti\".\nNella brigata Folgore.\nEntrando a far parte della I Brigata Paracadutisti, la Compagnia Carabinieri Paracadutisti oltre a quelli propri istituzionali dell'Arma dei Carabinieri fu incaricata pure di assolvere compiti bellici. Da allora oltre al normale addestramento prelancistico, ai lanci e a quello istituzionale dell'ordine pubblico, si aggiunse l'addestramento al combattimento individuale e collettivo. La compagnia diviene Battaglione dal 15 luglio 1963.\nElementi di quello che sarebbe diventato l'attuale reparto concorsero significativamente sia all'istituzione sia alle azioni del Reparto scelto interforze, che negli anni sessanta svolse un'intensa opera di controguerriglia, opposta alle iniziative terroristico-separatistiche di taluni movimenti altoatesini.\nIl 4 novembre 1966 in occasione della disastrosa alluvione che colpisce Firenze e tutta l'Italia centro settentrionale, unit\u00e0 del battaglione Carabinieri Paracadutisti operano senza tregua per salvare persone in pericolo, alleviarne i disagi e prevenire atti di sciacallaggio.\nIl 25 giugno 1967 il capitano Francesco Gentile, comandante del Reparto speciale di rinforzo per l'Alto Adige intervenuto al passo di Cima Vallona dopo un ennesimo attentato dinamitardo di separatisti altoatesini, rimane vittima di una imboscata tesa con una trappola esplosiva. Muoiono con lui il tenente Mario Di Lecce e il sergente Olivio Dordi, Sabotatori Paracadutisti. Al capitano viene concessa una medaglia d'oro al valor militare alla memoria.\nIl 7 maggio 1973 il capitano Fabrizio Innamorati, comandante di una compagnia del Battaglione carabinieri paracadutisti, scala l'Everest, il monte pi\u00f9 alto del mondo. Al comando di una cordata di 4 uomini conquista la vetta per ben 2 volte in 4 mesi, nel corso dell\"'Operazione Everest\" organizzata dallo Stato Maggiore dell'Esercito.\nIl \"Tuscania\".\nIl 1\u00ba ottobre 1975, in concomitanza con ovvi mutamenti organici, assunse la denominazione di \"1\u00ba Battaglione carabinieri paracadutisti \"Tuscania\"\". Nel 1977/1978 da un'aliquota del battaglione, dall'allora comandante col. Romano Marchisio, furono create le unit\u00e0 antiterrorismo Gruppi Intervento Speciale (GIS).\nNei primi anni '90 il battaglione prese parte in Sicilia all'operazione Vespri siciliani.\nDa battaglione a reggimento.\nAl 1\u00ba giugno 1996 risale l'attuale trasformazione da battaglione in \"Reggimento\", sempre inquadrato nella Brigata paracadutisti \"Folgore\".\nIl 15 marzo 2002, a seguito della costituzione nel 2000 in Forza Armata autonoma dell'Arma dei Carabinieri, il 1\u00ba Reggimento \"Tuscania\" esce dai ranghi dell'Esercito e quindi della Brigata \"Folgore\", e viene posto alle dirette dipendenze della neocostituita Seconda Brigata Mobile Carabinieri.\nIl \"Tuscania\" ha partecipato a tutte le pi\u00f9 importanti missioni \"fuori area\" in cui sono state impegnate le FF.AA. italiane. A partire dal Libano (1982-1984) con l'ITALCON, primi a partire e ultimi a tornare da quello che fu il primo impiego internazionale del dopoguerra, per poi proseguire con le seguenti operazioni:\nNel corso degli anni, al Reggimento \u00e8 stata anche affidata la sicurezza delle Sedi Diplomatiche nazionali all'estero nelle aree e nei periodi di maggior \"rischio\": Libano, Somalia, Arabia Saudita, Zaire, Per\u00f9, Algeria, Albania, Congo, Serbia, Iraq, Israele, Afghanistan, Pakistan, Colombia, Costa d'Avorio, Yemen, Egitto, Libia, Siria.\nPrende parte anche a operazioni speciali di polizia, essendo inserito nei dispositivi UnIS (Unit\u00e0 d\u2019Intervento Speciale) del Ministero dell\u2019Interno.\nInfatti dopo gli attentati di Parigi e di Bruxelles del 2015-2016, che hanno visto l\u2019insorgere di una minaccia terroristica in tutto il continente europeo, il \u201cTuscania\u201d \u00e8 stato inoltre chiamato dal Comando generale dell'Arma dei Carabinieri a costituire, assieme ad elementi del GIS, delle apposite \"Task Unit Antiterrorismo\" (TUAT) di alto profilo qualitativo schierate in punti sensibili ed in occasione di eventi particolari.\nMolto frequenti sono stati inoltre gli impieghi sul territorio nazionale nelle aree che, per caratteristiche morfologiche e socio-criminali, risultano difficilmente controllabili dalle Forze di Polizia territoriali; numerose operazioni antisequestro, anticontrabbando e anticrimine sono state condotte con successo in Sardegna, Sicilia, Calabria, Campania e Puglia.\nReclutamento e formazione.\nIl personale del Reggimento deve emergere da un impegnativo percorso di formazione professionale. \u00c8 previsto un corso (a cui si accede dopo una preliminare scrematura dei soggetti che non risultano idonei) che dura 9 mesi, sotto il diretto controllo del Reparto Addestrativo del 1\u00b0 RGT, e comprende:\nSuperate le prove finali del corso (mediamente un candidato su tre), il carabiniere paracadutista assurge al rango di \"esploratore\", transita nel Battaglione, nell'ambito del quale svolge attivit\u00e0 operative, di addestramento, di mantenimento e di ulteriore specializzazione nei diversi settori:\nNonostante l'affrancamento dell'Arma dei Carabinieri dall'Esercito (avvenuto il 5 ottobre 2000), il Tuscania rimane strettamente collegato ai \"cugini\" della Brigata paracadutisti \"Folgore\", con i quali condivide il basco di colore amaranto e il grido di battaglia \"Folgore\".\nOrganizzazione.\nComandante.\nDal novembre 2019 il comandante \u00e8 il colonnello Salvatore Demontis, che ha sostituito il colonnello Francesco Marra.\nStruttura.\nDel Reggimento fa parte anche la \"Sezione di Paracadutismo Sportivo\", una ristretta unit\u00e0 di militari/atleti altamente specializzati nella tecnica di caduta libera (TCL), che quotidianamente si addestra per rappresentare l'Arma sia nelle competizioni sportive nazionali ed internazionali, sia nelle attivit\u00e0 di pubblico spettacolo. Fondamentale anche la sua funzione di supporto della componente operativa del Reggimento nella specifica area di competenza, coadiuvando costantemente gli operatori specializzati TCL ed effettuando specifici test sui nuovi equipaggiamenti da lancio.\nDal 1976, anno della sua istituzione, la Sezione \u00e8 riuscita a creare un cospicuo numero di atleti che si sono distinti nel panorama sportivo internazionale, gareggiando nelle pi\u00f9 importanti competizioni agonistiche della specifica disciplina \nImpiego.\nDa quanto precede, \u00e8 gi\u00e0 possibile comprendere che l'impiego del Tuscania copre principalmente l'area militare tipica delle truppe paracadutiste:\nSvolge inoltre compiti di polizia, come supporto all'Arma Territoriale, e addestrativi e formazione di militari dell'Arma destinati a reparti speciali e a forze di polizia in aree di crisi internazionale.\nIl comando generale dell'Arma, di concerto con il COFS, sta valutando dal 2018 l'incremento delle compagnie operative da tre a quattro, e l'inserimento del reparto nelle forze per operazioni speciali (TIER 2).\nSotto il profilo logistico, il reparto si appoggia (per il trasporto aereo) alla 46\u00aa Aerobrigata dell'Aeronautica Militare Italiana con sede a Pisa.\nArmamento.\nL'armamento sia individuale sia di reparto del reggimento, varia secondo il tipo di operazione da svolgere, quindi le armi sono scelte in base al loro impiego.\nSport.\nDal 1976 il \"Tuscania\" annovera pure una \"Sezione di paracadutismo sportivo\", che si fregia di numerosi brillanti risultati sia in campo civile, sia militare, tra cui rammenteremo almeno i titoli mondiali conseguiti nelle annate 1990, 1994, 1998, 1999.\nPur non trattandosi propriamente di attivit\u00e0 sportive, va segnalata la partecipazione di militari del \"Tuscania\" ad alcune edizioni del \"raid\" \"Overland\"."}
{"id": "2596837", "revid": "339392", "url": "https://it.wikipedia.org/wiki?curid=2596837", "title": "Opportunity League", "text": ""}
{"id": "2596843", "revid": "124785117", "url": "https://it.wikipedia.org/wiki?curid=2596843", "title": "Trattamento meccanico-biologico", "text": "Nella gestione dei rifiuti il trattamento meccanico-biologico (TMB) \u00e8 una tecnologia di trattamento a freddo dei rifiuti indifferenziati (e/o residuali dopo la raccolta differenziata) che sfrutta l'abbinamento di processi meccanici a processi biologici quali la digestione anaerobica e il compostaggio. Appositi macchinari separano la \"frazione umida\" (l'organico da bioessicare) dalla \"frazione secca\" (carta, plastica, vetro, inerti, ecc.); quest'ultima frazione pu\u00f2 essere in parte riciclata oppure usata per produrre combustibile derivato dai rifiuti (CDR) rimuovendo i materiali incombustibili.\nPrincipi.\nGrande rilievo sta assumendo anche in Italia la produzione di biostabilizzato dai rifiuti solidi urbani mediante TMB. Il biostabilizzato si distingue dal compost in quanto il biostabilizzato non viene usato come concime in agricoltura (cosa che viene fatta invece col compost) ma, essendo caratterizzato da una fermentescibilit\u00e0 ridotta fino al 90%, \u00e8 particolarmente adatto a varie applicazioni volte al recupero ambientale, paesaggistico e alla copertura giornaliera di discariche (al posto della terra) senza avere emissioni di metano (che \u00e8 anche un gas serra circa 21 volte pi\u00f9 potente, se liberato in atmosfera tal quale, della CO2).\nMolto spesso in Italia tali impianti sono progettati per alimentare inceneritori con combustibile derivato dai rifiuti; in taluni casi addirittura gli impianti sono usati semplicemente per triturare i rifiuti senza alcun reale beneficio n\u00e9 per il recupero n\u00e9 per l'incenerimento, come dimostrano le inchieste riguardanti la gestione dei rifiuti in Campania (vedere la voce per le fonti).\nSchematicamente un impianto che produce biostabilizzato da rifiuti prevede dapprima la vagliatura con separazione di una parte grossolana e poco fermentescibile, costituita ad esempio da carta, cartone, plastica, metalli, vetro ecc., e di una parte ricca di sostanza organica e altamente fermentescibile. La frazione biochimicamente inerte viene avviata allo smaltimento/riciclo mentre la sostanza organica viene sottoposta ad abbattimento del contenuto organico e a trattamento biologico atto ad accelerare la fermentazione e produrre quindi materiale finale a bassa fermentescibilit\u00e0. In tal modo si recupera biogas ed \u00e8 anche possibile ricavare eventualmente del CDR.\nTali impianti ad alta tecnologia sfruttano sistemi automatici di classificazione dei materiali: una tecnologia adottata \u00e8 quella della \"spettrografia nel vicino infrarosso\" che ad esempio permette ad un computer di individuare le diverse tipologie di plastiche e di comandare un sistema di getti d'aria compressa per la separazione.\nParte meccanica.\nLa parte meccanica del TMB viene riferita a una fase di separazione e classificazione dei vari componenti dei rifiuti utilizzando dei sistemi meccanici automatizzati. In questo modo dalla massa dei rifiuti vengono rimossi i componenti riciclabili, come carta, metalli, plastiche e vetro, e altri componenti destinabili solamente in discarica. Tipicamente vengono sfruttati nastri trasportatori, magneti industriali, separatori galvanici a corrente parassita, vagli a tamburo, vaglio a dischi, macchine spezzettatrici e altre apparecchiature appropriate.\nAlcune recenti tecnologie integrate, come la tecnologia relativa al processo ArrowBio, sfruttano direttamente l'utilizzo di impianti veri e propri specializzati nel recupero di materiali a umido e lavaggio della frazione riciclabile dei rifiuti. Il trattamento meccanico-biologico pu\u00f2 anche, tramite processi alternativi, separare la frazione combustibile dei rifiuti da destinare alla \"valorizzazione energetica\". La frazione combustibile (in passato definita con l'acronimo CDR) \u00e8 costituita da un insieme eterogeneo di materie plastiche, cellulosiche e, in minor misura, tessili, legnose e biodegradabili. Qualora abbia i requisiti del cosiddetto CSS-Combustibile, pu\u00f2 essere valorizzata in cementifici e centrali elettriche a carbone in co-combustione con i combustibili solidi tradizionali. Negli altri casi \u00e8 destinata ad impianti di incenerimento o ad altri impianti dedicati alla valorizzazione energetica dei rifiuti (impianti a pirolisi, gassificatori, ecc.).\nParte biologica.\nLa parte biologica del TMB \u00e8 riferita ai processi di compostaggio e di digestione anaerobica.\nLa digestione anaerobica provoca la scissione biochimica della componente biodegradabile dei rifiuti tramite l'azione di microrganismi in condizione di anaerobiosi. Vengono prodotti biogas utilizzabile quale combustibile e un digestato solido che pu\u00f2 essere sfruttato per migliorare le propriet\u00e0 agricole del suolo. Alcuni processi condotti in mezzo acquoso permettono di ottenere un alto rendimento in biogas.\nIl compostaggio implica invece il trattamento della componente organica con microrganismi aerobici. In queste condizioni ossidative si ha formazione di anidride carbonica e compost. Utilizzando il solo compostaggio quindi non si ha il vantaggio di produrre energia (biogas) dalla frazione biodegradabile dei rifiuti.\nAlcuni sistemi, come quello UR-3R, utilizzano invece sia una fase di digestione anaerobica parziale che una fase secondaria di compostaggio.\nSfruttando la digestione anaerobica o il compostaggio della frazione biodegradabile, il trattamento dei rifiuti tramite TMB permette di ridurre le emissioni di gas serra.\nImpianto tipo.\nSi approfondisce il funzionamento di un impianto tipo con un ingresso di t/a di rifiuti urbani residui di una raccolta differenziata efficiente, sulla base dei dati del documento citato \"Gestione dei rifiuti a freddo\", elaborato sulla base dell'esperienza tedesca.\nIl pretrattamento elimina i rifiuti ingombranti non riciclabili e tritura il resto, con aggiunta di acqua.\nLa separazione fornisce:\nDapprima un getto d'aria avvia la formazione di batteri aerobi per l'eliminazione dei rifiuti organici. Le correnti di Coulomb sono talvolta utilizzate per l'identificazione e rimozione dei materiali non ferrosi. Impianti di questo tipo, a funzionamento meccanico-biologico, senza i riconoscitori ottici, erano gi\u00e0 operativi negli anni '30.\nI liquidi rimasti ( t/a di cui t/a di acqua aggiunta nella fase precedente, recuperabile per il compostaggio) sono sottoposti a digestione anaerobica, con un processo efficiente grazie alla precedente pulizia del materiale. \nIl processo dura quattro settimane in un ambiente chiuso (degradazione intensiva), pi\u00f9 altre dieci in un'area coperta, e comporta una riduzione in peso di circa il 40%, soprattutto per l'evaporazione dell'acqua, e in parte per la degradazione dell'organico in anidride carbonica.\nSi ottengono t/a di biogas, di acqua da trattamento, di sabbia, di materiale da avviare al compostaggio finale.\nIl biogas permette di produrre circa 80\u2013100 kWh di elettricit\u00e0 e 100\u2013180 kWh di calore per tonnellata di rifiuti totali in ingresso (supponendo una raccolta differenziata efficiente). La maggior parte dell'energia \u00e8 usata nell'impianto stesso, il cui bilancio energetico \u00e8 neutro o leggermente positivo (si pu\u00f2 aumentare il recupero energetico a scapito del recupero di materiale, ma questo non ha convenienza n\u00e9 economica n\u00e9 ambientale).\nAlla fine del processo di separazione, non solo si sono recuperati dei materiali utili (riducendo le esigenze energetiche dell'impianto), ma si sono anche eliminate sostanze che in discarica costituiscono un notevole problema (nel caso del biogas, per l'effetto serra; negli altri, per l'inquinamento a lungo termine o la percolazione). A questo punto si hanno circa t/a di materiale prevalentemente organico che pu\u00f2 essere conferito senza problemi in discarica in ottemperanza alle leggi pi\u00f9 recenti.\nTuttavia, \u00e8 conveniente selezionare un'ulteriore parte di circa t/a a maggiore concentrazione organica e con ridotta contaminazione di metalli pesanti, che pu\u00f2 fungere da compost di qualit\u00e0 inferiore.\nL'ammendante ottenuto, non derivando da raccolta differenziata, \u00e8 di qualit\u00e0 inferiore in quanto pu\u00f2 contenere piccole tracce di altri rifiuti che gli impianti non riescono a separare, e non pu\u00f2 pertanto essere usato nel settore agricolo, ma \u00e8 utile per reintegrare nutrienti nei suoli (sequestrando anidride carbonica, fra l'altro).\nLe rimanenti t/a vanno conferite in discarica, insieme a una certa quantit\u00e0 di sabbia dal digestore e rifiuti ingombranti non riciclabili, tolti all'inizio, per un totale di circa t/a (meno di un quarto del peso iniziale) o quasi se non si trova impiego per la pellicola di plastica."}
{"id": "2596844", "revid": "324090", "url": "https://it.wikipedia.org/wiki?curid=2596844", "title": "Riciclaggio dei rifiuti", "text": "Per il riciclo dei rifiuti si intende l'insieme di strategie e metodologie volte a recuperare materiali utili dai rifiuti al fine di riutilizzarli anzich\u00e9 smaltirli direttamente in discarica. Il materiale riciclato previene dunque lo spreco di materiali potenzialmente utili, garantisce maggiore sostenibilit\u00e0 al ciclo di produzione/utilizzazione dei materiali, riduce il consumo di materie prime, l'utilizzo di energia e l'emissione di gas serra associati.\nStoria.\nRicerca origini.\nIl riciclo dei rifiuti \u00e8 una pratica comune nella storia umana. Nei periodi in cui le risorse erano scarse, gli studi archeologici di antiche discariche, mostrano la presenza di meno rifiuti domestici (come il legno, strumenti rotti o danneggiati e ceramiche).\nIn epoca preindustriale, si dice che dei rottami di bronzo e altri metalli in Europa, venissero fusi per il riutilizzo. In Gran Bretagna la cenere del fuoco e il carbone venivano raccolti da degli spazzini e riutilizzati come materiale base nella produzione di mattoni.\nL'industrializzazione stimol\u00f2 la domanda di materiali a prezzi accessibili, i rottami di ferro erano molto ricercati in quanto pi\u00f9 economici. Molti beni secondari venivano raccolti, trattati, e venduti da venditori ambulanti che setacciavano strade cittadine, andando di porta in porta alla ricerca di macchinari usati, pentole, padelle, ed altre fonti di metallo. Con la prima guerra mondiale migliaia di questi venditori ambulanti si aggiravano per le strade delle citt\u00e0 americane.\nDurante la guerra.\nLa carenza di risorse causata dalle guerre mondiali, e altri eventi che hanno cambiato il mondo in cui viviamo, hanno fortemente incoraggiato il riciclo. Massicce campagne di promozione vennero effettuate nella Seconda guerra mondiale in tutti i paesi coinvolti nella guerra, invitando i cittadini a donare i metalli, come una questione di notevole importanza patriottica. Ad esempio, nel 1939, la Gran Bretagna lanci\u00f2 la sua campagna di riciclo della carta (\"Paper Salvage\") per obbligarli a fare il riciclo dei materiali ed aiutare a sostenere i costi dello sforzo bellico.\nDopoguerra.\nIl passo successivo del grande investimento nel riciclo si \u00e8 verificato nel 1970, a causa dell'aumento dei costi energetici. Il riciclo dell'alluminio usa solo il 5% dell'energia richiesta per la produzione da minerale vergine. Il riciclo di vetro, carta e metalli ha risultati meno efficaci, ma molto significativi sul risparmio di energia delle creazioni di materiale nuovo.\nDescrizione.\nPossono essere riciclate materie prime, semilavorati, o materie di scarto derivanti da processi di lavorazione, da comunit\u00e0 di ogni genere (citt\u00e0, organizzazioni, villaggi turistici, ecc), o da altri enti che producono materie di scarto che andrebbero altrimenti sprecate o gettate come rifiuti, spesso grazie ad un precedente processo di raccolta differenziata.\n\u00c8 un concetto chiave nel moderno trattamento degli scarti ed un componente essenziale nella pi\u00f9 corretta e avanzata gestione dei rifiuti, oltre che una fonte concreta di business potenziale per gli investitori nel settore.\nIl problema della gestione dei rifiuti.\nIl problema della gestione dei rifiuti \u00e8 diventato sempre pi\u00f9 rilevante: la crescita dei consumi e dell'urbanizzazione hanno aumentato la produzione dei rifiuti e ridotto le zone disabitate in cui trattare o depositare i rifiuti. .\nL'uso delle discariche, pur avendo in s\u00e9 costi bassi, comporta uno spreco di materiale che sarebbe almeno in parte riciclabile nonch\u00e9 l'uso di vaste aree di territorio e non configura la soluzione ottimale; inoltre crea grandi concentrazioni di rifiuti con possibili conseguenze sull'ambiente.\nGli inceneritori, invece, basano il loro funzionamento sulla combustione dei rifiuti per produrre energia elettrica e termica, . Gli impianti sono dotati di sistemi di gestione delle emissioni (polveri sottili e diossine) per minimizzare impatti sull'ambiente e sulla salute. Anche detti termovalorizzatori in quanto si propongono di valorizzare la materia in energia, non svolgono la loro funzione ad impatto zero, non risultano quindi tra le soluzioni pi\u00f9 virtuose per la gestione dei rifiuti.\nA monte del riciclo e della raccolta differenziata, assume rilevanza il tema della prevenzione dei rifiuti, della responsabilit\u00e0 sociale dei produttori e di un insieme di leggi volte alla riduzione degli imballaggi, all'uso di materiali biodegradabili (come le bioplastiche) e di pile ricaricabili.\nIl riciclo.\nIl riciclo \u00e8 pi\u00f9 complesso del semplice smaltimento in discarica o negli inceneritori cui non si sostituisce, ma che ne limita comunque l'utilizzo. Si parla di \"sistema di riciclo\" riferendosi all'intero processo produttivo e non soltanto alla fase finale; questo comporta:\nIn questo modo la separazione dei materiali riduce i costi di ritrattamento. Il riciclo apre anche un nuovo mercato in cui nuove piccole e medie imprese recuperano i materiali riciclabili per rivenderli come materia prima o semilavorati alle imprese produttrici di beni, un mercato che si traduce spesso in nuova occupazione.\nIl riciclo come terza scelta: priorit\u00e0 a riduzione e riuso.\nIl riciclo \u00e8 stato criticato per vari motivi:\nUn'ulteriore critica \u00e8 stata che per come \u00e8 stato pubblicizzato tra la popolazione, ha diffuso l'idea che esso giustifica condotte consumistiche.\nI sistemi pi\u00f9 efficaci per la gestione dei rifiuti sono invece quelli basati sulla \"riduzione\" dei rifiuti e sul \"riuso\" dei prodotti (tecnicamente definito \"reimpiego\" o pi\u00f9 comunemente noto come \"vuoto a rendere\"), in cui, una volta terminato l'utilizzo di un oggetto esso non va ad aumentare la mole dei rifiuti, ma, dopo un semplice processo di pulizia viene utilizzato nuovamente senza che i materiali di cui \u00e8 composto subiscano trasformazioni.\nL'esempio tipico \u00e8 quello delle bottiglie in vetro come contenitori di latte ed acqua, che invece di essere frantumate possono essere riempite nuovamente senza passare per costosi (soprattutto da un punto di vista ambientale) processi di trasformazione.\nLa mancanza in molti stati di politiche di sostegno del riuso con incentivi e disincentivi, fanno s\u00ec che al giorno d'oggi la gran parte dei contenitori, delle confezioni e degli imballaggi sia invece ancora costituita da plastica e carta e non possa quindi essere riutilizzata tal quale. La scelta delle imprese \u00e8 ovviamente una scelta economica che cade inevitabilmente su questi prodotti dal costo finanziario ridotto, anche se dall'elevato impatto ambientale.\nUno dei Paesi che applicano significativamente le tecniche della riduzione e del riuso \u00e8 la Danimarca, in cui, grazie ad una legislazione favorevole, ben il 98% delle bottiglie in commercio \u00e8 riutilizzabile, ed il 98% di esse torna indietro ai consumatori senza essere riciclato.. La Germania invece raggiunge un tasso di riciclaggio di oltre il 50%.\nI materiali riciclabili.\nI materiali riciclabili sono tutti i rifiuti che possono venire riutilizzati per produrre nuovi oggetti uguali allo scarto (vetro, carta) oppure utilizzati per produrre nuovi materiali (legno, tessuti).\nI materiali che possono essere riciclati sono:\nPlastica.\nEssendo molto usata per gli imballaggi, la plastica \u00e8 uno dei principali componenti dei rifiuti solidi; inoltre, non \u00e8 biodegradabile, infatti il suolo impiega pi\u00f9 di 1100 anni per smaltirla. Alcuni tipi di plastica, quando vengono bruciate, sono tossiche; \u00e8 dunque fondamentale riciclarla quanto pi\u00f9 possibile. Molti tipi di plastica possono essere facilmente riciclati, mentre per altri tipi la procedura \u00e8 pi\u00f9 complessa\nLe numerosissime materie plastiche presenti sul mercato non possono essere mescolate fra di loro, esistono tuttavia impianti che permettono di separare automaticamente i vari tipi di plastiche in tempi rapidi, la maggior parte di essi opera in pi\u00f9 stadi separando i diversi tipi di materie plastiche per densit\u00e0. Si opera con liquidi di differente densit\u00e0 che discriminano tra i diversi tipi di plastiche attraverso il galleggiamento o l'affondamento. Il principio \u00e8 quello della spinta di Archimede che dipende anche dalla densit\u00e0 del liquido in cui \u00e8 immerso il materiale. Si pu\u00f2 operare ad esempio con alcol, soluzioni acquose, alcoliche, acqua, ecc.\nRiciclo creativo.\nAlcune persone riciclano materiale usato per creare opere d'arte (il cosiddetto riciclo creativo).\nEsempi:"}
{"id": "2596847", "revid": "75472", "url": "https://it.wikipedia.org/wiki?curid=2596847", "title": "Comitato Olimpico Sloveno", "text": "Il Comitato Olimpico Sloveno (noto anche come \"Olimpijski komite Slovenije\" in sloveno) \u00e8 un'organizzazione sportiva slovena, nata il 15 ottobre 1991 a Lubiana, Slovenia.\nRappresenta questa nazione presso il Comitato Olimpico Internazionale (CIO) dal 1911 ed ha lo scopo di curare l'organizzazione ed il potenziamento dello sport in Slovenia e, in particolare, la preparazione degli atleti sloveni, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Janez Kocijan\u010di\u010d, mentre la carica di segretario generale \u00e8 occupata da Tone Jagodic."}
{"id": "2596852", "revid": "1543377", "url": "https://it.wikipedia.org/wiki?curid=2596852", "title": "Coleville", "text": "Coleville \u00e8 una area non incorporata sita nella parte nord della Contea di Mono in California. \nSi trova all'interno della \"Antelope Valley\", 26 miglia (42\u00a0km) nord est di Bridgeport ad un'altezza di 5141 piedi pari a 1567\u00a0m.\n\"Coleville\" \u00e8 attraversata dalla \"U.S. Route 395\".\nSecondo il censimento del 2000 gli abitanti erano 77.\n\"Coleville\" \u00e8 nota per essere la residenza del generale statunitense John Abizaid."}
{"id": "2596853", "revid": "149587", "url": "https://it.wikipedia.org/wiki?curid=2596853", "title": "Rocco Di Cillo", "text": ""}
{"id": "2596856", "revid": "1793900", "url": "https://it.wikipedia.org/wiki?curid=2596856", "title": "Chinatown (California)", "text": "Chinatown \u00e8 una comunit\u00e0 non incorporata nella Contea di Mono in California. Si trova ad un'altezza di 8405 piedi, pari a 2562\u00a0m."}
{"id": "2596857", "revid": "125298406", "url": "https://it.wikipedia.org/wiki?curid=2596857", "title": "Colomba dello Spirito Santo", "text": "La colomba rappresenta lo Spirito Santo ed \u00e8 uno dei simboli pi\u00f9 diffusi nella cristianit\u00e0.\nLa colomba nell'Antico Testamento.\nNell'antico testamento e in altre culture antiche la colomba compare con una pluralit\u00e0 di sfumature simboliche. In genere la colomba, animale dalla natura dolce e mite e spesso con un piumaggio bianco, evoca mitezza, innocenza e purezza. Spesso, per\u00f2, \u00e8 indispensabile ricordare la sua funzione di messaggero (gi\u00e0 nell'antico Egitto i colombi erano utilizzati per spedire messaggi) oppure di simbolo di tenero amore a causa del tubare dei piccioni. Nelle culture pagane, quindi, la colomba era animale sacro alla dea dell'amore (Afrodite in Grecia e le sue equivalenti siriane e romane). \nStoria del simbolo cristiano.\nNei Vangeli (; ; ;) lo Spirito Santo viene visto scendere dal cielo in forma di colomba durante il Battesimo di Cristo. Si osservi che in ebraico \"spirito\" si dice \"ruach\", un sostantivo femminile, e ci\u00f2 spiega la scelta del genere femminile anche per l'animale. L'immagine comunque illustra simbolicamente lo speciale amore divino per Ges\u00f9, dichiarato nei testi. Analogamente l'animale \u00e8 stato molto spesso rappresentato in contesti battesimali (come in Tertulliano o in rappresentazioni artistiche del IV secolo).\nNei codici miniati del V e VI secolo la colomba non \u00e8 pi\u00f9 univocamente collegata al battesimo e assume il ruolo di simbolo dello Spirito Santo in altri episodi, come l'Annunciazione o le raffigurazioni della Trinit\u00e0 (come fece dipingere san Paolino a Nola nel V secolo).\nIn seguito la colomba ebbe un significato ancora pi\u00f9 ampio, arrivando a contraddistinguere ogni ispirazione divina. Ad esempio nel IX secolo si trova san Gregorio comunemente affiancato da una colomba che rappresentava l'ispirazione divina che lo assisteva. Nel XV secolo una miniatura mostra una colomba accanto a Daniele tra i leoni. Il simbolo della Chiesa Evangelica della Riconciliazione raffigura una colomba (simbolo dello Spirito) davanti alla croce. Il cerchio che delimita il disegno reca il nome del gruppo e il motto \u201c\"Riconciliare servendo\"\u201d.\nAnche nell'ebraismo la colomba \u00e8 simbolo dello \"Spirito Santo\", che per gli ebrei non \u00e8 una persona divina, ma solo l'ispirazione divina (cfr. Ruach haQodesh). La \"gematria\" della parola greca \"perister\u00e0\", che significa appunto \"colomba\", \u00e8 pari al numero 801, che nel mondo giudeo-cristiano avrebbe indicato Ges\u00f9 Cristo, anche nell'unit\u00e0 col Padre Dio e con lo Spirito Santo Dio. Il numero del Suo nome greco \"I\u0113so\u00fbs\" \u00e8 888."}
{"id": "2596859", "revid": "775372", "url": "https://it.wikipedia.org/wiki?curid=2596859", "title": "Commissione per l'esame dei ricorsi dei confidenti dell'OVRA", "text": "La \"Commissione per l'esame dei ricorsi dei confidenti OVRA\", nota anche come \"Commissione Cataldi\", veniva istituita nel luglio 1946, riunendosi la prima volta il 10 agosto successivo. Essa aveva il compito di esaminare i ricorsi eventualmente presentati dalle persone inserite nelle liste dei confidenti dell'OVRA dalla cosiddetta \"Commissione Cannarsa\", cio\u00e8 la Commissione per la pubblicazione delle liste dei fiduciari OVRA, che risultarono, infine, 620 (G.u. 2-7-1946).\nErano stati esclusi dalla pubblicazione, ai sensi del RDL n. 424/1946, i funzionari della PS e le persone nel frattempo decedute. Si concedevano 60 giorni di tempo alle persone inserite negli elenchi provvisori (o a loro familiari) per presentare ricorso. Si poteva ottenere la cancellazione, oltre che per i due citati motivi (essere funzionario di PS o deceduti -ma non semplicemente dispersi), dando dimostrazione positiva (con una inversione dell'onere della prova) \"di non essere stato confidente dell'OVRA\" o, in subordine, \"di non aver svolto attivit\u00e0 informativa politica nell'interesse del regime fascista\".\nAi fini dell'inserimento -e della cancellazione- negli elenchi dei confidenti, il termine \"OVRA\" fu interpretato estensivamente, includendo oltre all'OVRA propriamente detta, anche la MVSN, la Polizia Politica ed ogni altra branca del Regime fascista\nLa commissione era composta da tre membri, tutti magistrati: il presidente, consigliere di Cassazione, Tommaso Cataldi; un magistrato del Consiglio di Stato, Ferdinando Polistina; un consigliere di corte d'Appello, Angelo Sciaudone. Era assistita da un segretario, giudice di Tribunale: Donato Curcio, che gi\u00e0 aveva collaborato con l'Ufficio speciale per le sanzioni contro il fascismo diretto da Pasquale Carugno.\nI ricorsi erano preliminarmente esaminati dalla \"Commissione Brugner\", la quale formulava le proprie osservazioni e il proprio parere circa l'accoglimento o il rigetto. Dopodich\u00e9, la \"Commissione Cataldi\" per i ricorsi emetteva il proprio inappellabile giudizio.\nIl 48% degli iscritti nelle liste provvisorie dei confidenti propose ricorso alla \"Commissione Cataldi\", che ne esamin\u00f2, quindi, 299 respingendone 142 (cio\u00e8 il 47%).\nNe consegue che dei 620 iscritti nelle liste provvisorie, il 25% (157) furono cancellati da quelle definitive in accoglimento dei ricorsi. E di questi, solo 12 furono cancellati dalle liste con la 'formula piena' \u00abper non essere stato confidente dell'OVRA\u00bb (cio\u00e8 a dire meno del 2% sul totale).\nAltri elenchi provvisori (per un totale di 390 nominativi) avrebbero dovuto essere pubblicati, dopo il primo dei \"620\". Ma per una serie di motivi politici ci\u00f2 non avvenne mai."}
{"id": "2596863", "revid": "121388494", "url": "https://it.wikipedia.org/wiki?curid=2596863", "title": "Aerozina 50", "text": "L'Aerozina 50 \u00e8 una miscela 50/50 di idrazina e dimetilidrazina asimmetrica (UDMH). Originariamente fu sviluppata per essere usata come propellente nel missile ICBM Titan II. \u00c8 un propellente ipergolico e viene impiegata come combustibile nei sistemi a bipropellente liquido insieme al tetrossido di diazoto, che ha funzione di ossidante. Rispetto alla sola idrazina, l'Aerozina 50 \u00e8 pi\u00f9 stabile e si presta ad essere usata nei sistemi di propulsione delle sonde spaziali e dei veicoli spaziali con equipaggio umano. Fu usata nei motori del Modulo Lunare Apollo. L'Aerozina 50 non si presta ad essere usata come monopropellente a causa della maggiore stabilit\u00e0 data dai gruppi metilici della dimetilidrazina."}
{"id": "2596864", "revid": "1543377", "url": "https://it.wikipedia.org/wiki?curid=2596864", "title": "The Amazing Race", "text": "The Amazing Race, comunemente chiamato anche con l'abbreviazione TAR, \u00e8 un reality show statunitense in cui squadre di due persone, legate da vari tipi di rapporti (amici, fratelli, fidanzati, coniugi) gareggiano in una corsa intorno al mondo. I partecipanti competono per arrivare primi al \"Pit Stop\" collocato alla fine di ogni tappa della corsa in modo da vincere una serie di premi ed evitare di arrivare ultimi, cosa che potrebbe portare all'eliminazione dalla gara o ad una penalizzazione nella tappa successiva. I concorrenti viaggiano in pi\u00f9 nazioni, con vari mezzi: aereo, taxi, auto a noleggio, treno, autobus, nave, a piedi. Ad ogni tappa vengono forniti degli indizi a ciascuna squadra, indicanti la destinazione successiva o una prova da superare, da uno solo dei componenti o da entrambi: le prove sono sempre collegate alla cultura e alle tradizioni del paese in cui si svolgono. Le squadre vengono progressivamente eliminate fino all'ultima tappa, in cui la prima squadra ad arrivare al traguardo vince il premio finale pari a un milione di dollari.\nIl programma va in onda sul canale televisivo statunitense CBS a partire dal 2001 per un totale di diciannove stagioni (la diciottesima stagione \u00e8 stata la prima ad essere trasmessa in alta definizione; ne \u00e8 gi\u00e0 prevista una ventesima nella primavera 2012), mentre in Italia sono state trasmesse le prime due stagioni sul canale satellitare Adventure One nel 2005 e, in chiaro, su Rai 2 nel 2006; alcune delle stagioni successive sono state trasmesse in seguito su AXN. Le nuove stagioni saranno trasmesse su Sky Uno dal 1\u00ba febbraio 2013.\nIl programma ha ottenuto 47 candidature ai premi Emmy vincendone 13, fra cui otto Emmy per il \"miglior reality show - competizione\" (su nove assegnati da quando \u00e8 stata creata la categoria). Sin dalla prima stagione, il presentatore \u00e8 il neozelandese Phil Keoghan.\nLa gara.\nSquadre.\nIl tipico \"format\" di una stagione del programma prevede undici squadre di due persone, rappresentative di diverse et\u00e0, etnie, provenienza, orientamento sessuale. I rapporti fra i componenti delle due squadre sono fra i pi\u00f9 vari: fidanzati, coppie sposate o divorziate, fratelli, genitori e figli, amici. Le dinamiche interne alla squadra sono un punto focale del programma, e vengono spesso discusse per mezzo di interviste \"ad hoc\" nel corso di ogni puntata. Fra le regole originarie del programma vi era anche un rapporto tra i concorrenti della durata di almeno tre anni e non aver mai conosciuto alcun componente delle altre squadre. In alcuni casi, per\u00f2, queste limitazioni sono venute meno.\nIn alcuni casi, il \"format\" delle squadre ha subito delle variazioni: in quattro stagioni (la terza, la quarta, la decima e la quindicesima) si sono avute dodici coppie, mentre all'ottava (\"The Family Edition\") hanno partecipato dieci squadre di quattro persone, inclusi dei bambini.\nSoldi.\nAll'inizio di ogni tappa ogni squadra riceve, oltre al primo indizio, anche una certa somma di denaro, che dovr\u00e0 essere sufficiente per tutte le spese (cibo, trasporti, alloggio, biglietti per attrazioni a pagamento) sostenute nella tappa. Dal totale sono escluse le spese relative ai viaggi aerei (nella \"Family Edition\", anche per la fornitura di benzina), per le quali viene fornita alla squadra una speciale carta di credito. Il denaro viene solitamente fornito in dollari, con alcune eccezioni (in una tappa in Vietnam, \u00e8 stata fornita valuta locale). La somma fornita varia da tappa a tappa (da centinaia di dollari a nulla) ed \u00e8 consentito conservare denaro non usato per le tappe successive.\nSe una squadra esaurisce il denaro a propria disposizione, pu\u00f2 provare a procurarsene altro in qualsiasi modo, purch\u00e9 non sia in violazione delle leggi locali: ci\u00f2 include chiedere un prestito alle altre squadre, elemosinare dalla popolazione locale o vendere i propri effetti personali. Non \u00e8 invece consentito il baratto di effetti personali per pagare direttamente dei servizi (ad esempio una corsa in taxi).\n\"Route Markers\".\nI \"Route Markers\" sono particolari bandiere indicanti il percorso da sostenere. Si possono per lo pi\u00f9 trovare attaccati alle cassette contenenti gli indizi, ma possono anche indicare i luoghi in cui sostenere le prove o segnalare un sentiero da seguire. Nella prima stagione le bandiere sono gialle e bianche, ma nelle stagioni successive il bianco \u00e8 stato sostituito dal rosso per una maggiore visibilit\u00e0. Per evitare problemi dovuti alla somiglianza con l'ex bandiera del Vietnam del Sud, le bandiere sono state modificate durante le tappe ambientate nel paese asiatico: completamente gialle o gialle e bianche. Nella \"Family Edition\", inoltre, le bandiere sono di colore giallo, bianco e nero.\nIndizi.\nAll'inizio di una tappa, all'arrivo ad un \"Route Marker\" o alla fine di una prova, la squadra riceve un indizio racchiuso in una busta. Una volta ricevuto, i concorrenti devono leggere ad alta voce le istruzioni contenute e seguirle alla lettera. Le squadre devono conservare tutti gli indizi fino al termine della tappa. Ai \"Route Marker\", le buste sono collocate in una cassetta: nelle prime stagioni, le cassette contengono un numero di buste coincidente con quello dei team partecipanti, permettendo cos\u00ec loro di conoscere il proprio piazzamento nella gara. In seguito, sono state aggiunte buste extra, lasciando cos\u00ec ai team il dubbio sulla propria posizione. In alcuni casi, gli indizi vengono dati in modo non convenzionale (ad esempio, con un annuncio all'interno di un giornale locale).\n\"Route Info\".\nGli indizi detti \"Route Info\" (\"itinerario\") indicano al team la destinazione successiva. Generalmente contengono solo il nome della destinazione, lasciando ai concorrenti il compito di capire come arrivarci. Fanno eccezione le prime tappe, che solitamente consigliano l'uso dell'aereo, a volte limitando la scelta ad alcuni voli specifici. Un \"Route Info\" pu\u00f2 anche contenere indicazioni sul mezzo da scegliere (a piedi, in treno, in aereo). La destinazione indicata pu\u00f2 essere all'interno dello stesso paese o in un altro, nella stessa citt\u00e0 o in un'altra, al \"Pit Stop\" o al traguardo. In molti casi, le informazioni dei \"Route Info\" sono scritte in modo criptico: per esempio, forniscono solo la bandiera della nazione da raggiungere o indicano una precisa localit\u00e0 attraverso una perifrasi (come il \"punto pi\u00f9 occidentale del continente europeo\", per indicare Cabo da Roca). In queste occasioni, sono i concorrenti a dover determinare, per mezzo delle proprie conoscenze e della propria capacit\u00e0 deduttiva, la destinazione esatta.\n\"Detour\".\nUn \"Detour\" (\"Bivio\", \"Deviazione\") impone al team una scelta fra due diverse attivit\u00e0, ognuna con i suoi pro e i suoi contro. Vengono forniti dettagli sulla prova da effettuare e come raggiungere il luogo in cui si svolger\u00e0, che pu\u00f2 essere pi\u00f9 o meno distante. Tipicamente a una prova poco impegnativa viene contrapposta una prova molto impegnativa, ma potenzialmente pi\u00f9 rapida da completare (es: durante una tappa in Zambia, fotografare tre animali rari in un vicino parco naturale o fotografarne uno piuttosto comune, ma dovendosi spingere fino in Botswana). Un team pu\u00f2 liberamente scegliere di cambiare la prova scelta con l'altra opzione per un numero indeterminato di volte, con la sola penalit\u00e0 del tempo perso per viaggiare fra le due diverse \"location\". Una volta completata la prova, al team viene indicata la meta successiva del viaggio.\n\"U-Turn\".\nLo \"U-Turn\" (\"Inversione a U\"), usato a partire dalla dodicesima stagione (con l'eccezione della quindicesima), \u00e8 un ostacolo posizionato sempre immediatamente dopo un \"Detour\". Dopo aver completato la propria prova del \"Detour\", una squadra ha la possibilit\u00e0 di scegliere di far subire uno \"U-Turn\" ad un'altra, costringendola a tornare indietro e a completare anche la prova del \"Detour\" da loro non effettuata. Come nello \"Yield\", la squadra che effettua lo \"U-Turn\" deve selezionare su uno schermo la foto del team da ostacolare e una loro foto. A partire dalla quattordicesima stagione, viene introdotto anche il \"Blind U-Turn\" (\"Inversione cieca\"), dove non \u00e8 necessario apporre la propria foto, non permettendo cos\u00ec al team ostacolato di conoscere l'identit\u00e0 dell'autore.. Il \"Blind U-Turn\" non verr\u00e0 pi\u00f9 utilizzato a partire dalla sedicesima stagione. Ogni team pu\u00f2 usare lo \"U-Turn\" quante volte vuole nel corso della gara e pu\u00f2 essere subito da due\nsoli team all'interno della tappa in cui \u00e8 inserito. I team vengono avvertiti della presenza dello \"U-Turn\" attraverso gli indizi. Se lo \"U-Turn\" viene usato contro una squadra gi\u00e0 passata dalla postazione dell'ostacolo, non avr\u00e0 alcun effetto.\nA partire dalla sedicesima stagione viene inserito anche il \"U-Turn x2\", nel quale due squadre potranno penalizzarne altre due.\n\"Roadblock\".\nUn \"Roadblock\" (\"Blocco stradale\") \u00e8 una prova che deve essere eseguita da uno solo dei membri della squadra. \u00c8 costituito da un indizio in forma criptica (\"Chi ha davvero fame?\" o \"Chi ha voglia di farsi una pedalata?\") e, sulla sola base di questo indizio, la squadra sceglie chi effettuer\u00e0 la prova, per poi sapere effettivamente in cosa essa consista. Non \u00e8 consentito cambiare il concorrente selezionato. L'altro concorrente dovr\u00e0 aspettare in un'area precisa che la prova venga completata. In alcuni casi, il concorrente non selezionato entra a far parte della prova con un ruolo pi\u00f9 passivo (es: condurre un cammello cavalcato dal concorrente selezionato). Una volta completata la prova, al team viene indicata la meta successiva del viaggio.\nIn origine, alle squadre veniva consentito di distribuire liberamente i \"Roadblock\" fra i concorrenti, lasciando cos\u00ec a un componente la possibilit\u00e0 di effettuare quasi tutti i \"Roadblock\". A partire dalla sesta stagione, \u00e8 stato invece stabilito un numero massimo, distribuendo cos\u00ec le prove tra i due concorrenti. Pur non citata esplicitamente, la regola \u00e8 ancora in vigore: i concorrenti dicono spesso di aver \"terminato\" i propri \"Roadblock\". Durante la \"Family Edition\", la prova doveva essere effettuata da due concorrenti su quattro, senza alcun limite massimo. Nella quindicesima stagione \u00e8 stato riproposto uno dei \"Roadblock\" pi\u00f9 famosi, con la denominazione \"Switchback\" (\"Ritorno al passato\").\nPer la prima volta nella storia della gara, nella sedicesima stagione si sono avuti due \"Roadblock\" nella stessa tappa, ciascuno completato da un concorrente (il concorrente che ha completato il primo \"Roadblock\" non ha potuto completare anche il secondo e ha dovuto perci\u00f2 passare il compito al compagno di squadra).\n\"Fast Forward\".\nIl \"Express pass\" (\"Avanzamento rapido\") viene offerto alle squadre in occasione di un \"Route Marker\": viene fornita la possibilit\u00e0 di effettuare una prova alternativa a quelle programmate. La prima squadra che riuscir\u00e0 a completare la prova del \"Fast Forward\" otterr\u00e0 le indicazioni per dirigersi subito al \"Pit Stop\", senza effettuare le prove successive. Tutte le altre squadre che hanno tentato di effettuare la prova dovranno fare i conti con il tempo perso e tornare sul percorso standard. Ogni squadra pu\u00f2 usare il \"Fast Forward\" una sola volta nel corso della gara, con l'eccezioni delle stagioni in cui \u00e8 presente l\"'Intersection\". Vincere un \"Fast Forward\" non coincide con l'immunit\u00e0: pur avendolo vinto, si pu\u00f2 sempre essere eliminati in caso di arrivo per ultimi al \"Pit Stop\".\nInizialmente offerti in ogni tappa della corsa, sono stati via via ridotti fino ad arrivare al numero di due a partire dalla quinta stagione, allo scopo di ridurre i costi derivati dalla preparazione di prove non sempre eseguite.\nQuesto vantaggio \u00e8 stato poi eliminato nel corso delle stagioni.\n\"Yield\".\nLo \"Yield\" (\"Precedenza\"), introdotto dalla quinta stagione, permette ad una squadra di costringerne un'altra a fermarsi per un tempo prestabilito. Se incontra il segnale, una squadra deve fermarsi e dichiarare le proprie intenzioni a proposito (usarlo o meno). Come nello \"U-Turn\", la squadra che lo usa dovr\u00e0 dichiarare la propria identit\u00e0 usando la propria fotografia in dotazione. La squadra che subisce lo \"Yield\" dovr\u00e0 girare una clessidra e aspettare che il tempo passi. Ogni team pu\u00f2 usare lo \"Yield\" una sola volta nel corso della gara e pu\u00f2 essere subito da un solo team all'interno della tappa in cui \u00e8 inserito. Se si perde la propria foto, non \u00e8 possibile effettuare lo \"Yield\". Se lo \"Yield\" viene usato contro una squadra gi\u00e0 passata dalla postazione dell'ostacolo, non avr\u00e0 alcun effetto. I team vengono avvertiti della presenza dello \"Yield\" all'interno degli indizi che lo precedono.\nNon viene pi\u00f9 usato a partire dalla dodicesima stagione, sostituito dallo \"U-Turn\".\n\"Intersection\".\nL'\"Intersection\" (\"Incrocio\"), usata nella decima, undicesima e sedicesima stagione, impone ad ogni squadra di legarsi ad un'altra e di completare le prove e prendere decisioni insieme fino a nuovo ordine. In caso non ci fossero altri team presenti, dovranno aspettare l'arrivo di almeno un team, con cui \u00e8 possibile o meno compiere l'\"Intersection\". In alcuni casi, sono stati posizionati \"Detour\" e \"Fast Forward\" nel corso di un'\"Intersection\".\nL'indizio \u00e8 stato inserito anche nella versione latinoamericana del reality, \"The Amazing Race en Discovery Channel\", a partire dalla seconda stagione (con il nome \"Intersecci\u00f3n\"), ma le regole sono molto diverse da quelle originali: invece di dover lavorare insieme, in questo caso l\"'Intersection\" costituisce una vera e propria prova in cui due squadre gareggiano l'una contro l'altra. La perdente deve scontare una penalit\u00e0 di 15 minuti.\n\"Express pass\".\nL\"'Express pass\", \u00e8 la nuova versione del \"Fast Forward\". Questo vantaggio permetter\u00e0 alla squadra che arriver\u00e0 per prima al \"Pit stop\" della prima tappa, di avere la possibilit\u00e0 di saltare una prova passando direttamente quella dopo. Questo vantaggio potr\u00e0 essere usato solo nelle prime otto tappe.\nLe tappe della corsa.\nLa tipica tappa di \"The Amazing Race\" consiste nella partenza dei team dal precedente \"Pit Stop\", verso un nuovo paese, dove completeranno due o pi\u00f9 prove fra cui un \"Detour\" e un \"Roadblock\", prima di ricevere le istruzioni per il prossimo \"Pit Stop\". Durante i viaggi interni alla tappa o durante i periodi di riposo, le coppie possono passare il tempo come meglio credono.\n\"Pit Stop\" e periodo di riposo.\nLe coppie completano ogni tappa arrivando sul \"Check-In Mat\" (\"Tappetino di registrazione\"), posizionato al \"Pit Stop\". Al \"Check-In Mat\" sono presenti uno o pi\u00f9 rappresentanti della popolazione locale oltre a Keoghan, dando alla squadra il benvenuto nel loro Paese. Nella prima stagione, Keoghan appariva solo all'arrivo dell'ultima coppia, lasciando negli altri casi solo i rappresentanti a dare il benvenuto. Per essere registrati, tutti i componenti del team devono entrare nel tappeto: a questo punto Keoghan dichiarer\u00e0 la loro posizione nella gara e, nel caso di arrivo come ultimi, la loro eliminazione. Se la squadra non ha completato una prova, dovr\u00e0 uscire dal tappeto e tornare solo quando sar\u00e0 completata. Se ci\u00f2 non potesse essere possibile, i concorrenti dovranno aspettare fuori dal tappetino per un certo tempo di penalit\u00e0 prima di essere registrati. In caso di violazioni del regolamento scoperte dopo la registrazione al tappetino, sar\u00e0 comminata una penalit\u00e0 (sempre in termini di tempo) all'inizio della tappa successiva. Nelle stagioni pi\u00f9 recenti, la squadra arrivata per prima in una qualsiasi tappa della corsa riceve un premio, spesso viaggi, autovetture o somme di denaro.\nGli ultimi arrivati incontrano le altre squadre solo nel caso che il distacco fra di loro sia minimo, a differenza di quanto \u00e8 accaduto nella prima stagione, dove le squadre aspettavano, una dopo l'altra, l'arrivo degli avversari. Nel caso una squadra sia impossibilitata a completare una tappa o sia in grande ritardo rispetto alle altre, sar\u00e0 Keoghan ad andare da loro ad annunciare l'eliminazione o verr\u00e0 loro consegnato un indizio che li porter\u00e0 subito al \"Pit Stop\", dove saranno eliminati.\nA ogni \"Pit Stop\" segue un periodo di riposo obbligatorio, per permettere alle squadre di mangiare e riposarsi, a spese della produzione. Questo periodo di tempo \u00e8 anche un'occasione per condurre delle interviste che poi saranno trasmesse durante gli episodi. La responsabilit\u00e0 di trovarsi alla partenza della tappa successiva all'orario previsto \u00e8 della squadra e non \u00e8 prevista alcun bonus di tempo in caso di ritardo.\nIl periodo di riposo \u00e8 normalmente di dodici ore: una squadra arrivata alle 9 di mattina partir\u00e0 per la tappa successiva alle 9 di sera. In caso di difficolt\u00e0 della produzione, la partenza \u00e8 ritardata di 24 ore (o multipli di 24 ore, se necessario): in questo modo, nella messa in onda dell'episodio, la squadra sembrer\u00e0 comunque partire con dodici ore dopo l'arrivo. Nelle stagioni pi\u00f9 recenti, la durata del riposo \u00e8 variata da 12 a 24 ore, spesso per prevenire un eccessivo vantaggio di alcuni team. Il periodo di riposo pi\u00f9 lungo \u00e8 stato registrato in Tunisia durante la prima stagione, quando la partenza \u00e8 stata spostata dal deserto del Sahara a Gab\u00e8s a causa di una tempesta di sabbia.\nTappe di non eliminazione.\nUn certo numero di tappe della gara sono a non eliminazione. Fino alla quarta stagione, arrivare ultimi in una di queste tappe non comportava alcuna penalit\u00e0. Dalla quinta alla nona stagione, l'ultima squadra arrivata veniva privata di tutto il denaro a disposizione, senza ottenerne altro per la tappa successiva. In pi\u00f9, dalla settima stagione alla nona, la squadra veniva privata dei suoi bagagli, consentendogli di tenere solo i vestiti indossati al momento e la borsa con i documenti necessari per viaggiare: a causa di questa penalit\u00e0, i team che pensavano di essere ultimi tendevano ad indossare strati di vestiti in pi\u00f9 prima della registrazione al traguardo. Nella decima e undicesima stagione, in caso di arrivo per ultimi in una tappa a non eliminazione, i concorrenti venivano \"nominati all'eliminazione\" e sarebbero dovuti arrivare primi alla tappa successiva per non incorrere in una penalizzazione di trenta minuti.\n A partire dalla dodicesima stagione, la penalit\u00e0 per essere gli ultimi arrivati in una di queste tappe \u00e8 lo \"Speed Bump\" (\"Dosso\"), una prova che solo il team ultimo arrivato dovr\u00e0 completare nel corso della tappa successiva. Una volta completata la prova, al team viene indicata la meta successiva del viaggio.\nNelle prime stagioni, una squadra poteva capire dagli indizi se una tappa fosse o meno a non eliminazione, poich\u00e9 l'avviso \"The last team to check-in will be eliminated\" (\"L'ultima squadra ad arrivare \"sar\u00e0\" eliminata\") veniva cambiato in \"The last team to check-in may be eliminated\" (\"L'ultima squadra ad arrivare \"potrebbe\" essere eliminata\"). Nelle stagioni pi\u00f9 recenti \u00e8 stata invece usata la seconda versione in tutte le tappe della gara.\nRegolamento.\nTutte le squadre devono attenersi ad un insieme di regole che, se non rispettate, porteranno ad una penalizzazione in termini di tempo, da scontare nella stessa tappa o in quella successiva. Il regolamento non \u00e8 mai stato rivelato completamente, ma grazie ad alcune affermazioni all'interno del programma si sa che:\nPenalit\u00e0.\nLa penalit\u00e0 standard per l'infrazione delle regole \u00e8 di 15 minuti pi\u00f9 il tempo guadagnato, se esistente, per mezzo dell'infrazione. Altre penalit\u00e0 sono ad esempio due ore per il baratto di beni per servizi e di 24 ore per un viaggio aereo in classe non economica e per non avere completato un \"Detour\". Tutte le penalit\u00e0 sono cumulative. Se una squadra non pu\u00f2 completare un \"Roadblock\", verr\u00e0 loro assegnata una penalit\u00e0 di quattro ore a partire dall'arrivo della successiva squadra al \"Roadblock\", quindi verr\u00e0 loro comunicata la destinazione successiva\nIn caso di un guasto ad un veicolo, non dovuto all'incuria della squadra, viene fornito un mezzo sostitutivo, senza alcun bonus in termini di tempo.\nIn caso di difficolt\u00e0 da parte della produzione, possono essere assegnati dei bonus in termini di tempo, a partire dalla tappa successiva.\nProduzione.\nLa produzione di \"The Amazing Race\" \u00e8 una sfida, dovuta proprio alle sue caratteristiche \"internazionali\". Fra le difficolt\u00e0, trovare le \"location\", selezionare i concorrenti, ideare le prove, mettere a punto tutti i dettagli logistici necessari. Inoltre tutti i concorrenti e i componenti del cast tecnico (un operatore e un tecnico audio per ogni squadra) e lo staff locale sono vincolati ad un contratto di segretezza su tutti gli aspetti del programma. L'unico dettaglio reso pubblico nelle ultime stagioni \u00e8 il percorso completo, rilasciato dalla CBS pochi giorni prima della messa in onda.\nNonostante tali difficolt\u00e0, il programma \u00e8 stato nominato 40 volte agli Emmy, vincendone 12.\nPreparazione della gara.\nAll'individuazione di potenziali location per la gara segue l'invio di personale specializzato per creare possibili prove a tema. Seguono i contatti con i governi locali per ottenere i permessi di girare le prove e delle \"prove delle prove\" effettuate direttamente da membri della produzione, per determinare i tempi e le difficolt\u00e0 di ognuna e per cominciare a pianificare le riprese.\nLe squadre vengono selezionate in base a una serie di interviste, di solito tramite casting nelle maggiori citt\u00e0 degli Stati Uniti. Una volta selezionate tutte le squadre, viene loro consegnato un elenco dei paesi da visitare, per cui dovranno ottenere tutti i visti necessari. la lista comprende anche qualche paese in pi\u00f9 del previsto, in modo da non permettere nessuna pianificazione alle squadre. Alle squadre viene inoltre richiesto, almeno per le prime tappe, di avere un abbigliamento simile fra i due componenti, per essere maggiormente identificabili.\nPochi giorni prima dell'inizio della partenza della gara, le squadre (e i possibili sostituti), vengono trasportati nella stessa citt\u00e0 (di solito non quella di partenza) e chiusi in hotel, in modo da non poter permettere alcun contatto fra componenti di squadre diverse. In questo periodo viene controllato che gli zaini non contengano materiale proibito. L'arrivo nella citt\u00e0 di partenza \u00e8 previsto un giorno prima della stessa.\nNel corso della gara.\nOgni squadra \u00e8 accompagnata da uno staff di due persone, che sar\u00e0 sempre con loro, fatta eccezione per alcuni \"Detour\", alcuni \"Roadblock\" e ai \"Pit Stop\". I vari staff seguono una rotazione fra le squadre per prevenire possibili favoritismi. Lo staff deve essere in grado di viaggiare con i concorrenti quando usano mezzi di trasporto come taxi o aerei (sebbene durante gli episodi le squadre chiedano due biglietti aerei, in realt\u00e0 ne chiedono anche due per lo staff tecnico a camere spente). Allo stesso modo, lo staff chieder\u00e0 alla squadra di ripetere alcune azioni per avere delle riprese migliori o di sistemare i microfoni. Il tempo perso a causa di queste azioni rientra nelle \"difficolt\u00e0 di produzione\" di cui si \u00e8 parlato in precedenza.Oltre alla camera dello staff, vengono realizzate anche altre riprese, durante i \"Roadblock\" o in punti nodali del percorso.\nNel caso di un'interazione della squadra con un \"non partecipante\", lo staff dovr\u00e0 ottenere il consenso alle riprese dalla persona in questione e, in caso di rifiuto, provveder\u00e0 a censurarne il volto.\nGeneralmente, la produzione arriva sui luoghi delle riprese dodici o 24 ore prima dei partecipanti, ma non sono mancati casi in cui abbiano viaggiato con i concorrenti e con il presentatore Phil Keoghan. Mentre i team effettuano le varie prove, Keoghan gira gli spezzoni di presentazione, per poi prepararsi all'arrivo. In alcuni casi, i concorrenti sono arrivati prima e l'arrivo \u00e8 stato ripetuto.\nI membri della produzione si tengono costantemente aggiornati sulla posizione dei concorrenti, in modo da essere pronti al loro arrivo. Ad esempio, le cassette vengono piazzate solo poco prima per prevenire furti. Sempre in questo modo, Keoghan viene a conoscenza di penalit\u00e0 da scontare. Inoltre lo staff tecnico di ogni squadra viene interrogato per venire a conoscenza di eventuali bonus da assegnare.\nDopo la registrazione all'arrivo, le squadre vengono condotte ai loro alloggi (tranne che nella prima stagione). Dopo aver salutato i compagni di gara, le squadre eliminate precocemente vengono portate in una localit\u00e0 segreta, nota come \"Sequesterville\", dove potersi rilassare e svagare, fino ad essere poi portati alla citt\u00e0 dove \u00e8 stato collocato il traguardo della gara. A partire dall'undicesima stagione, CBS.com ha postato dei video delle coppie eliminate durante la loro permanenza a \"Sequesterville\", detti \"Elimination Station\". I team ultimi eliminati possono saltare questa fase e dirigersi immediatamente al traguardo. In alcuni casi, possono girare delle finte tappe per sviare i telespettatori e prevenire anticipazioni.\nIl traguardo \u00e8 solitamente collocato in una localit\u00e0 isolata, e programmato in modo che i team arrivino all'incirca a met\u00e0 giornata in un giorno feriale, cos\u00ec da prevenire avvistamenti.\nDopo la gara.\nTutte le squadre vengono compensate per il tempo di lavoro perso, ma l'ammontare esatto di tale rimborso \u00e8 strettamente confidenziale. Tutti i concorrenti sono tenuti a non rivelare il loro andamento nella gara fino alla messa in onda dell'episodio della loro eliminazione (o, in caso di raggiungimento della finale, fino alla messa in onda di quest'ultima): le uniche, parziali, eccezioni si sono avute in \"TAR 10\" e in \"TAR 11: All Stars\". Anche in seguito all'episodio in cui sono stati eliminati, non \u00e8 comunque consentito rivelare eventi, eliminazioni o i vincitori finali della gara.\nA partire dall'inizio della gara, ogni episodio \u00e8 montato da uno staff diverso e non vengono evidenziati particolari archi narrativi, tranne quelli spontaneamente creatisi durante la stagione.\nIn molti casi, delle prove sono state completamente rimosse dalla messa in onda dall'episodio, di solito perch\u00e9 hanno avuto uno scarso impatto sulla posizione delle squadre in gara. I \"Roadblock\" vengono generalmente rimossi in caso non influiscano sulle posizioni, ma ne rimane comunque testimonianza nelle foto ufficiali (es.: l'arrivo in kayak di alcune squadre a Mauritius in \"TAR 10\" \u00e8 stato ripreso e diffuso su Internet poco dopo, ma la prova non \u00e8 mai andata in onda). In alcuni casi, le prove cancellate sono state inserite comunque all'interno dei DVD. Per mantenere continuit\u00e0 con gli indizi, il team di montaggio si occuper\u00e0 di combinare varie tracce audio in modo da mascherare la prova mancante.\nLa sigla di apertura della prima stagione ha usato una combinazione di immagini di localit\u00e0 visitate nella gara e dei team, sia in posa che in gara, ma ci\u00f2 era sufficiente a portare il pubblico a individuare l'ordine d'eliminazione delle squadre. A partire dalla stagione successiva, viene usata una serie di immagini relative sia alla gara corrente che alle precedenti, e le squadre vengono ritratte esclusivamente in posa. Nella quattordicesima stagione, si sono avute alcune inquadrature dei team in gara, ma solo dopo la trasmissione dell'episodio da cui tali inquadrature sono state tratte.\nFino alla diciassettesima stagione, il reality \u00e8 sempre stato trasmesso in formato 4:3, in definizione di tipo SDTV. Nonostante le richieste dei fan di un passaggio del programma all'alta definizione in formato 16:9, come \u00e8 stato ad esempio per \"Survivor\" (sempre trasmesso da CBS), i produttori del programma hanno definito questa eventualit\u00e0 \"non una priorit\u00e0\" e hanno riportato anche varie ragioni per cui un simile cambiamento \u00e8 difficile che si verifichi in futuro: tra queste, la delicatezza delle apparecchiature necessarie e le difficolt\u00e0 nelle eventuali riparazioni, oltre al costo delle stesse che alzerebbe il budget necessario al programma anche di \"centinaia di migliaia di dollari\". Lo stesso Phil Keoghan ha invocato il passaggio del programma all'alta definizione, definendolo \"obbligatorio\". Finalmente, il 2 novembre 2010 la presidente della divisione intrattenimento della CBS ha confermato il passaggio alla trasmissione in alta definizione a partire dalla diciottesima stagione, prevista per la primavera del 2011.\nIn tre casi, dopo lo svolgimento della gara, ma prima della messa in onda, un disastro naturale ha colpito una localit\u00e0 toccata dalla gara. Nel 2004 \u00e8 successo in Sri Lanka: il paese, da poco toccato nella sesta stagione, \u00e8 stato colpito dallo tsunami del 24 dicembre. Un anno dopo \u00e8 accaduto a New Orleans, colpita dall'uragano Katrina poco dopo il passaggio dell'ottava stagione. In quest'ultimo caso, una delle famiglie in gara ha perso la propria casa. Nella sedicesima stagione, nel corso della trasmissione di alcuni episodi ambientati in Cile, il paese sudamericano \u00e8 stato colpito da un forte terremoto. In tutti i casi, gli episodi sono stati preceduti da un messaggio di solidariet\u00e0 per le regioni colpite letto da Keoghan.\nPaesi visitati.\nIn venti stagioni \"The Amazing Race\" ha toccato 82 paesi diversi, cos\u00ec distribuiti:\nEscludendo gli Stati Uniti, paese di partenza e di arrivo per tutte le stagioni, i paesi pi\u00f9 visitati sono India e Cina (visitate 9 volte), seguite da Francia, Germania e Russia (5 volte).\nAccoglienza.\nNelle prime quattro stagioni, pur osannato dalla critica, il programma non ha ottenuto grandi risultati negli ascolti, ritrovandosi candidato pi\u00f9 volte per la cancellazione. Il primo episodio del programma \u00e8 andato in onda sei giorni prima degli attentati dell'11 settembre 2001, mettendone in dubbio il proseguimento. Il produttore Bertram van Munster ha dichiarato: \"Quando abbiamo visto i nostri manifesti coperti dalla polvere della tragedia dell'11 settembre, abbiamo capito di avere un problema. Il mondo era cambiato, e noi stavamo per mandare in onda un programma basato su viaggi aerei intercontinentali. Pensavo non avessimo alcuna speranza\". I bassi ascolti erano anche imputati al fatto che \"TAR\" era solo uno di tanti altri reality show, senza ottenere risultati paragonabili ai pi\u00f9 famosi, come \"Survivor\" e per di pi\u00f9 programmato nello stesso periodo in diretta competizione con un reality molto simile, \"Lost\", trasmesso su NBC e basato sul ritorno negli Stati Uniti di squadre di due persone, a partire da localit\u00e0 remote. Secondo un addetto alla programmazione della CBS, il programma era sempre \"in odore di cancellazione\".\nLa salvezza del programma si pensa sia dovuta alla vittoria agli Emmy del 2003 e del 2004 nella categoria \"Miglior reality show - competizione\" e alla risposta del gran numero di fan delle fasce di et\u00e0 pi\u00f9 giovani, fra cui Sarah Jessica Parker, che chiam\u00f2 personalmente il direttore della CBS Les Moonves, pregandolo di salvare lo show. La quinta stagione, andata in onda da luglio a settembre 2004, ebbe ascolti molto alti per quel periodo dell'anno, con medie di 10,7 milioni di spettatori a puntata e un ascolto di 13 milioni per la puntata finale, raddoppiando gli ascolti nella fascia 18-34 anni e vincendo sempre nella sua fascia oraria; ascolti di una tale portata sono secondo molti dovuti alle particolarit\u00e0 delle squadre selezionate per quella stagione.\nUn momentaneo crollo degli ascolti si verific\u00f2 durante l'ottava stagione, l'anomala \"Family Edition\", non ricevuta bene dai critici e gli effetti si videro anche sugli ascolti della nona stagione, che totalizz\u00f2 una media di 9 milioni di spettatori, 4 milioni in meno della settima stagione.\nA partire dalla decima stagione, spostata alla domenica sera, gli ascolti sono via via cresciuti: una media di 11 milioni di spettatori ha seguito le stagioni dalla 10 alla 12. Con 18 stagioni trasmesse, \"The Amazing Race\" \u00e8 uno dei reality show di pi\u00f9 lunga durata negli Stati Uniti, superato solo da \"Survivor\" e \"The Real World\".\nSecondo \"Variety\", l'et\u00e0 media degli spettatori del programma \u00e8 di 51,9 anni, ma si abbassa a 39,2 anni considerando repliche e registrazioni.\nPremi.\n\"The Amazing Race\" ha vinto il premio Emmy come \"Miglior reality show - competizione\" per otto volte sulle nove totali da quando \u00e8 stata creata la categoria nel 2003, battendo altri popolari programmi come \"Survivor\" e \"American Idol\": l'unica sconfitta \u00e8 avvenuta ai Premi Emmy 2010, in cui il premio \u00e8 andato a \"Top Chef\". Dopo la settima vittoria consecutiva alcuni, fra cui il presentatore di \"Survivor\" Jeff Probst, hanno suggerito che il programma si ritiri dalla competizione negli anni a venire come gi\u00e0 fatto da Candice Bergen per \"Murphy Brown\". Il produttore Van Munster ha detto che \u00e8 improbabile che ci\u00f2 succeda, poich\u00e9 il premio \u00e8 un giusto riconoscimento al duro lavoro e agli alti standard raggiunti del suo staff. In seguito alla pubblicazione delle nomination per i premi Emmy del 2010 Donald Trump, conduttore del reality \"The Apprentice\", si \u00e8 dichiarato deluso dalle continue vittorie di \"The Amazing Race\", ritenendole \"immeritate\" e dicendo che si sono verificate perch\u00e9 sanno come \"politicizzare gli Emmy\". Il programma \u00e8 stato nominato, vincendo alcune volte, anche per degli Emmy \"tecnici\" quali i premi per la \"Miglior fotografia\" e per il \"Miglior montaggio in un programma non di fiction\", mentre \u00e8 stato solo nominato per il \"Miglior missaggio\" e il \"Miglior montaggio sonoro\". Di seguito, un elenco delle nomination e dei premi Emmy vinti dal programma:\nLo staff del programma \u00e8 stato nominato ogni anno sin dal 2004 per il Golden Laurel Award per \"Miglior produttore televisivo per un programma non di fiction\", rilasciato dalla Producers Guild of America, vincendolo nel 2005.\nBert Van Munster \u00e8 stato nominato per il \"Directors Guild of America Outstanding Directorial Achievement in Reality Programs award\" per \"The Amazing Race\" ogni anno dal 2005 al 2009, vincendo nel 2007.\nPer la sua rappresentazione favorevole delle coppie omosessuali, \"The Amazing Race\" \u00e8 stata nominata, senza vincere, nel 2004, nel 2006 e nel 2009 per il GLAAD Media Award per \"Miglior reality show\".\nVersioni internazionali di \"The Amazing Race\".\nIl successo del programma si \u00e8 spinto oltre i confini statunitensi, dando vite ad alcune edizioni locali:\nNel 2005 AXN Central Europe ha annunciato la versione centroeuropea del programma, che sarebbe stata denominata \"The Amazing Race Central Europe\", ma il progetto non \u00e8 stato mai realizzato.\nOgni edizione presenta caratteristiche diverse riguardo alle lingue usate nel corso della produzione e all'ampiezza degli spostamenti che vedono protagonisti i concorrenti.\nIn \"TAR Asia\", \"TAR: China Rush\" e \"TAR en Discovery Channel\" sono protagonisti partecipanti di madrelingue e paesi di provenienza diversi. Nei primi due casi, il programma viene interamente girato e prodotto in lingua inglese: anche gli indizi sono scritti in inglese e i partecipanti devono essere in grado di parlare, leggere e scrivere in questa lingua ad un buon livello. Nel terzo caso, la lingua principale \u00e8 lo spagnolo (il presentatore parla generalmente questa lingua, incluso il messaggio di partenza e la presentazione degli indizi) ma, per i concorrenti provenienti dal Brasile, le prove che richiedano conoscenze linguistiche vengono tradotte in portoghese e gli indizi cartacei sono bilingue. Per i telespettatori vengono usati sottotitoli appositi.\nPer quanto riguarda l'ampiezza degli spostamenti, la versione originale del programma, la prima stagione israeliana e \"TAR Australia\" sono le sole finora ad essersi spinta stabilmente al di fuori del continente di partenza: \"TAR Asia\" si limita solitamente ad Asia ed Oceania, avendo toccato Europa e Africa soltanto nella seconda stagione; \"TAR en Discovery Channel\" non ha mai lasciato il Sudamerica, cos\u00ec come \"A corrida milion\u00e1ria\", limitatasi al solo Brasile e a due province cilene. Le due edizioni cinesi si sono completamente svolte all'interno della Repubblica Popolare Cinese."}
{"id": "2596865", "revid": "344646", "url": "https://it.wikipedia.org/wiki?curid=2596865", "title": "Veicoli spaziali", "text": ""}
{"id": "2596868", "revid": "1391549", "url": "https://it.wikipedia.org/wiki?curid=2596868", "title": "Lower Town", "text": "Lower Town \u00e8 un'area non incorporata nella Contea di Mono in California. Si trova a 10 miglia nord est di Bridgeport ad un'altezza di 7638 piedi, pari a 2328\u00a0m.\n\"Lower Town\" \u00e8 parte di un gruppo di citt\u00e0 tra di loro vicine e allineate che sono Freemasons, Middle Town e Upper Town."}
{"id": "2596869", "revid": "27132721", "url": "https://it.wikipedia.org/wiki?curid=2596869", "title": "Empedocle di Agrigento", "text": ""}
{"id": "2596870", "revid": "767487", "url": "https://it.wikipedia.org/wiki?curid=2596870", "title": "Japanese Hospitality", "text": "Japanese Hospitality \u00e8 un album del gruppo musicale finlandese Warmen, pubblicato nel 2009.\nIn questo album figurano come ospiti musicali Timo Kotipelto (Stratovarius, Kotipelto), Alexi Laiho(Children of Bodom), Pasi Rantanen (Revolution Renaissance, Thunderstone), Jonna Kosonen e Marko Vaara. Sono presenti cover di Janet Jackson, Journey e Roxette."}
{"id": "2596872", "revid": "27132753", "url": "https://it.wikipedia.org/wiki?curid=2596872", "title": "Filolao di Taranto", "text": ""}
{"id": "2596876", "revid": "344646", "url": "https://it.wikipedia.org/wiki?curid=2596876", "title": "Sonda spaziale Magellan", "text": ""}
{"id": "2596880", "revid": "344646", "url": "https://it.wikipedia.org/wiki?curid=2596880", "title": "Programma Pioneer Venus", "text": ""}
{"id": "2596881", "revid": "339392", "url": "https://it.wikipedia.org/wiki?curid=2596881", "title": "Programma Lunokhod", "text": ""}
{"id": "2596884", "revid": "116412778", "url": "https://it.wikipedia.org/wiki?curid=2596884", "title": "Eva (romanzo)", "text": "Eva \u00e8 un romanzo di Giovanni Verga scritto e pubblicato nel 1873 a Milano dall'editore Treves.\nQuello che rappresenta la novit\u00e0 del romanzo, apparso a Milano nel 1873, \u00e8 il personaggio femminile che il Verga, come scrive Giovanni Croci, \"\"disegna, mostrandosi gi\u00e0 scrittore avveduto, con una scioltezza di tratto, con una asciuttezza e verit\u00e0 di toni davvero sorprendenti\".\"\nTrama.\nDurante un veglione in maschera che si tiene a La Pergola di Firenze, un arlecchino, un povero pittore di nome Enrico Lanti arrivato dalla Sicilia per trovar fortuna, scommette con alcuni giovani che riuscir\u00e0 a baciare una bella mascherina. Si reca in seguito sul palco e inizia a raccontare, ad un suo amico scrittore che ha incontrato casualmente, il suo amore per la maschera che vuole baciare. Si tratta di Eva che si guadagna la vita facendo la ballerina di lusso e della quale Enrico si \u00e8 follemente innamorato.(figura della \"ballerina\", che rappresenta il modo in cui l'arte, nel mondo moderno, \u00e8 costretta a piegarsi ai gusti poco raffinati del grande pubblico.) Eva lo ricambia pur continuando a condurre la sua vita spregiudicata. Quando per\u00f2 si rende conto che il giovane \u00e8 tormentato dalla gelosia, decide di dividere con lui le privazioni e lasciare la sua vita. Ella si render\u00e0 per\u00f2 presto conto che, perduti gli splendori tra i quali Enrico l'ha conosciuta, ha perso per lui ogni attrazione e quindi, senza drammi ma con molto realismo, dopo avergli scritto una lettera equilibrata e lucida, lo lascia e ritorna alla vita di prima.\nEnrico, dopo i primi tempi di sofferenza, si riprende e presto riesce ad affermarsi come pittore ottenendo la gloria e l'agiatezza che desiderava. Il giovane viene cos\u00ec ripreso dal desiderio di riconquistare la donna ma non riesce perch\u00e9 Eva ha un amante. Enrico lo sfida a duello ferendolo e alla fine, nuovamente povero, ammalato di tubercolosi, piena la mente del ricordo della donna e infelice per il proprio fallimento, muore al suo paese nella casa paterna.\nEdizione.\nAutore: Giovanni Verga, Prima edizione originale: 1873, Genere: romanzo sentimentale, Giovanni Verga. Una peccatrice. Storia di una capinera. Eva. Tigre reale, Oscar Mondadori, Milano, 1980"}
{"id": "2596885", "revid": "344646", "url": "https://it.wikipedia.org/wiki?curid=2596885", "title": "Sonde Vega", "text": ""}
{"id": "2596887", "revid": "2250", "url": "https://it.wikipedia.org/wiki?curid=2596887", "title": "Eva (novella)", "text": ""}
{"id": "2596888", "revid": "113650776", "url": "https://it.wikipedia.org/wiki?curid=2596888", "title": "Oltre il ponte (brano musicale)", "text": "Oltre il ponte \u00e8 un testo scritto da Italo Calvino nel 1958 e musicato da Sergio Liberovici nel 1959. Il testo della canzone tratta della Resistenza italiana e vede un ex-partigiano narrare alla sua giovane figlia le sue avventure in guerra, ricordandole quanto i giovani di oggi siano scarsamente interessati alla storia, anche se molto recente.\nCover.\nNel 2005, all'interno dell'album \"Appunti partigiani\", i Modena City Ramblers ripropongono il pezzo insieme a Moni Ovadia utilizzando come base la musica tradizionale irlandese \"The Blacksmith\"."}
{"id": "2596889", "revid": "104852", "url": "https://it.wikipedia.org/wiki?curid=2596889", "title": "Euforbia catapuzia", "text": ""}
{"id": "2596890", "revid": "1391549", "url": "https://it.wikipedia.org/wiki?curid=2596890", "title": "North Landing", "text": "North Landing \u00e8 una comunit\u00e0 non incorporata nella Contea di Mono in California. Sita sulla sponda est del Lago Crowley si trova a 6.25 miglia (10\u00a0km) nord ovest di Toms Place ad un'altezza di 6801 piedi, pari a 2073\u00a0m."}
{"id": "2596892", "revid": "36426", "url": "https://it.wikipedia.org/wiki?curid=2596892", "title": "Jacopo di Lusitania", "text": ""}
{"id": "2596899", "revid": "599013", "url": "https://it.wikipedia.org/wiki?curid=2596899", "title": "Test di Elek", "text": "Il test di Elek (ed Ouchterlony) \u00e8 un test di immunodiffusione utilizzato per identificare i Corynebacterium diphtheriae produttori di tossina difterica.\nL'infezione da Corynebacterium diphtheriae \u00e8 diagnosticata usando un tampone faringeo. Nel tampone tuttavia vi \u00e8 una miscela di organismi (Corynebacterium diphtheriae e normali batteri della flora faringea).\nIl test di Elek viene quindi utilizzato per distinguere gli organismi Corynebacterium diphtheriae dai normali organismi della flora batterica faringea chiamati anche batteri difteroidi. Infatti solo ceppi lisogeni per il batteriofago \u03b2 sono in grado di produrre la tossina difterica e causare quindi la difterite.\nStoria.\nPetrie e Steabben nel 1943 per primi suggerirono la possibilit\u00e0 di ricorrere a terreni di coltura come matrice di reazioni tossina antitossina. Essi svilupparono alcuni studi sui principali clostridi che causavano gangrena gassosa e sui bacilli della difterite e segnalarono che durante la crescita di una colonia produttrice di tossina, quest'ultima diffondeva all'esterno della colonia ed interagiva con l'antitossina omologa che essi avevano aggiunto al mezzo di coltura per formare un precipitato, delicato ma inconfondibile, simile ad un alone attorno alla colonia stessa.\nOuchterlony nel 1948 osserv\u00f2 che quando della antitossina difterica veniva incorporata in una piastra e un ceppo che produce la tossina viene inoculato per striscio sulla stessa, si producono una serie di linee, causate dalla reazione di precipitazione tra tossina ed antitossina. Nel 1949 Elek in un lavoro scientifico apparso sul Journal of Clinical Pathology caratterizz\u00f2 con precisione le modalit\u00e0 di esecuzione del test ed utilizz\u00f2 un mezzo pi\u00f9 adatto per la tossina difterica.\nAllestimento del test.\nIl test viene eseguito nel modo seguente:\nIncubazione.\nLa piastra deve restare in incubazione per 18-24 ore in ambiente aerobio e ad una temperatura di circa 37\u00b0 centigradi.\nInterpretazione dei risultati.\nLa antitossina, che proviene dalla striscia di carta imbevuta e posizionata sul fondo della piastra, e la tossina (prodotta dal batterio) diffondono gradualmente nel mezzo. Quando si incontrano formano una linea bianca di precipitazione con un angolo di circa 45\u00b0 rispetto alla linea di inoculo.\nPertanto se i batteri seminati producono tossine, si former\u00e0 un precipitato lungo il fronte di incontro fra le tossine e le antitossine.\nLe linee di precipitazione di un controllo positivo ed un test positivo danno luogo ad una formazione 'tipo onda'."}
{"id": "2596902", "revid": "61051", "url": "https://it.wikipedia.org/wiki?curid=2596902", "title": "Fiat 1050 RC 58I", "text": ""}
{"id": "2596910", "revid": "1318658", "url": "https://it.wikipedia.org/wiki?curid=2596910", "title": "Parchi nazionali della Svezia", "text": "La rete dei Parchi nazionali della Svezia, gestita dall'Agenzia di protezione ambientale svedese (in svedese: \"Naturv\u00e5rdsverket\"), comprende 29 parchi nazionali in Svezia.\nI primi parchi sono stati istituiti nel 1909 grazie alla promulgazione di una legge apposita. L'obiettivo era quello di creare un certo numero di parchi nazionali che rappresentasse le peculiarit\u00e0 di tutte le diverse regioni della Svezia.\nL'ultimo parco nazionale istituito \u00e8 quello di Kosterhavet, inaugurato dal re il 9 settembre 2009.\nL'Area lappone, un'area di 9.600 chilometri quadrati situata nella Lapponia svedese, \u00e8 stata inserita nel 1996 fra i Patrimoni dell'umanit\u00e0 dell'UNESCO. Il 95% di questa regione \u00e8 protetta e ricade nei territori del Parco nazionale Muddus, del Parco nazionale Padjelanta, del Parco nazionale Sarek e del Parco nazionale Stora Sj\u00f6fallet.\nAnche il parco nazionale Skuleskogen dal 2000 si trova all'interno di un territorio dichiarato patrimonio dell'umanit\u00e0: l'H\u00f6ga kusten, ossia la parte della costa svedese affacciata sul Golfo di Botnia.\nTra il 2009 e il 2013 l'Agenzia di protezione ambientale svedese ha pianificato l'istituzione di altri nuovi parchi nazionali, anche se i tempi sono ancora indefiniti: il parco nazionale B\u00e4stetr\u00e4sk, il parco nazionale Blaikfj\u00e4llet, il parco nazionale Kebnekaise, il parco nazionale Tavvavuoma, il parco nazionale V\u00e5l\u00e5dalen-Sylarna, il parco nazionale V\u00e4stra \u00c5snen, il parco nazionale N\u00e4md\u00f6sk\u00e4rg\u00e5rden, il parco nazionale Kopp\u00e5ngen National, il parco nazionale Reivo, il parco nazionale Rogen-Juttulsl\u00e4tten, il parco nazionale Sankt Anna e il parco nazionale Vindelfj\u00e4llen."}
{"id": "2596929", "revid": "1305772", "url": "https://it.wikipedia.org/wiki?curid=2596929", "title": "Rio de Janeiro 2016", "text": ""}
{"id": "2596951", "revid": "834", "url": "https://it.wikipedia.org/wiki?curid=2596951", "title": "Throw It in the Bag", "text": "Throw It in the Bag \u00e8 il primo singolo del rapper statunitense Fabolous estratto dal quinto album \"Loso's Way\". La canzone, in collaborazione con il cantante R&amp;B The-Dream, \u00e8 stata scritta da John \"Fabolous\" Jackson e Terius \"The-Dream\" Nash, ed \u00e8 stata prodotta sempre da The-Dream e anche da Christopher Stewart.\nQuesta non fu la prima volta che i due artisti collaborarono assieme. Infatti, Fabolous aveva gi\u00e0 partecipato due anni prima al singolo \"Shawty Is a 10\" di The-Dream.\nInformazioni.\nLa canzone cominci\u00f2 a circolare su internet a partire da marzo 2009 e inizialmente non fu concepita come primo singolo dell'album, ma dopo la sua diffusione sul web, Fabolous cambi\u00f2 idea per i riscontri positivi che il brano ottenne dai fan su \"Twitter\".\nIl 12 maggio 2009 \"Throw It in the Bag\" venne ufficialmente pubblicata come singolo nel suo apposito formato, fu assai trasmessa per radio e debutt\u00f2 a inizio luglio nella \"Billboard Hot 100\" alla posizione n.84, raggiungendo tempo dopo la n.14.\nRemix.\nIl remix ufficiale \u00e8 prodotto da D-Boyy Dissell per la \"iLab Recording\" e reca il featuring del rapper canadese Drake. Ha una nuova base e un nuovo ritornello (questo nuovo ritornello campiona in modo velocizzato il brano \"Fancy\" presente nel secondo album di The-Dream \"Love vs. Money\") ed \u00e8 stato pubblicato su iTunes il 18 agosto sotto formato digital 45, che include la versione originale del singolo sul lato B.\nVideoclip.\nIl videoclip \u00e8 stato diretto da Erik White e pubblicato il 28 maggio 2009. Include i cameo di Christina Milian, Irv Gotti, DJ Clue e Ryan Leslie. Protagonista \u00e8 la modella Claudia Jordan, la quale ruba in un grande magazzino infilando nella sua borsa gli oggetti cercando di non farsi notare. Fabolous \u00e8 incredibilmente affascinato dallo stile del suo comportamento e scambia con lei anche qualche parola, quando l'FBI arriva ad arrestare la donna. Tempo dopo lei esce di prigione e ad attenderla di fuori c'\u00e8 il rapper con una macchina nuova, che lui le ha comprato apposta. I due si abbracciano e se ne vanno in macchina. Christina Milian, Irv Gotti, DJ Clue e Ryan Leslie fanno dei cameo nel video.\nParlando del personaggio interpretato da Claudia, Fabolous dice:\nClassifica.\nSi tratta del singolo pi\u00f9 di successo dell'album."}
{"id": "2596963", "revid": "124123", "url": "https://it.wikipedia.org/wiki?curid=2596963", "title": "Juha Hirvi", "text": "Vanta sei partecipazioni ai Giochi olimpici ed una medaglia conquistata nel tiro a segno. Con la sciatrice Marja-Liisa Kirvesniemi, suo marito Harri, l'amazzone Kyra Kyrklund e l'hockeista Raimo Helminen compone il quintetto degli atleti finlandesi con maggior numero di partecipazioni olimpiche, sei per l'appunto."}
{"id": "2596965", "revid": "731511", "url": "https://it.wikipedia.org/wiki?curid=2596965", "title": "Hans Fogh", "text": "Vanta sei partecipazioni ai Giochi olimpici (le ultime due disputate sotto la bandiera del Canada) e due medaglie conquistate nella vela."}
{"id": "2596966", "revid": "438304", "url": "https://it.wikipedia.org/wiki?curid=2596966", "title": "Christine St\u00fcckelberger", "text": "Vanta sei partecipazioni ai Giochi olimpici e cinque madaglie conquistate nell'equitazione. Come molti atleti il boicottaggio di l'ha privata di un'ulteriore partecipazione.\nBiografia.\nOltre alle 5 medaglie olimpiche, in carriera ha conquistato 4 medaglie ai mondiali e 11 ai campionati europei."}
{"id": "2596971", "revid": "216538", "url": "https://it.wikipedia.org/wiki?curid=2596971", "title": "Tiratrice", "text": ""}
{"id": "2596972", "revid": "729019", "url": "https://it.wikipedia.org/wiki?curid=2596972", "title": "Nonka Matova", "text": "Vanta sei partecipazioni ai Giochi olimpici ed una medaglia conquistata nel tiro a segno."}
{"id": "2596974", "revid": "119963625", "url": "https://it.wikipedia.org/wiki?curid=2596974", "title": "Janice Romary", "text": "Vanta sei partecipazioni ai Giochi olimpici.\nBiografia.\n\u00c8 stata la prima donna statunitense portabandiera ai Giochi olimpici (). \u00c8 stata anche la prima atleta a raggiungere le 6 partecipazioni olimpiche, superata nel 1988 da un'altra schermitrice, la svedese Kerstin Palm, la quale oggi \u00e8 stata raggiunta a quota 7 da Seiko Hashimoto (le cui 7 partecipazioni sono state sia ai giochi estivi che a quelli invernali in un arco temporale di soli 12 anni), Merlene Ottey (nel 2004), Jeannie Longo e Josefa Idem (che hanno ottenuto questo risultato nel 2008).\nCarriera postolimpica.\n\u00c8 stata membro del \"Comitato olimpico statunitense\" a partire da e nel 2007 \u00e8 morta, ad 80 anni, per complicazioni dovute alla malattia di Alzheimer.\nPalmar\u00e8s.\nIn carriera ha conseguito i seguenti risultati:"}
{"id": "2596977", "revid": "1718925", "url": "https://it.wikipedia.org/wiki?curid=2596977", "title": "Pompeo Coppini", "text": "Biografia.\nNacque a Moglia in provincia di Mantova, figlio di Giovanni e Leandra (Raffa) Coppini, al seguito dei quali, dopo pochi anni, si trasfer\u00ec a Firenze dove studi\u00f2 presso l'Accademia di Belle Arti avendo tra gli altri come insegnante, lo scultore Augusto Rivalta. Apr\u00ec con alterne vicende studi a Firenze, a Pietrasanta e a Seravezza ma l'attivit\u00e0 di scultore non gli assicurava redditi sufficienti costringendolo ad altri saltuari mestieri. Nel 1896 s'imbarc\u00f2 a Genova sulla nave tedesca SS Kaiser William II, ed emigr\u00f2 in America. Nei primi tempi difficili, a New York, affront\u00f2 la miseria assoluta e medit\u00f2 il suicidio. Ma imparato l'inglese, cominci\u00f2 a farsi conoscere come artista ottenendo numerose commissioni scultoree. Nel 1898 spos\u00f2 Elisabetta di Barberi e nel 1901 ottenne la cittadinanza americana. Alla fine dello stesso anno Coppini, ottenuta una commissione a San Antonio, vi si trasfer\u00ec. Gli vennero commissionati i monumenti commemorativi e patriottici pi\u00f9 importanti del Texas fra i quali l'imponente \"Cenotafio degli Eroi di Alamo\". Divenuto uno degli scultori pi\u00f9 richiesti negli USA, nella sua lunga carriera lavor\u00f2 a Chicago (1915-1922), a New York (sino al 1936) e in altre citt\u00e0 americane e in Messico. Nel 1941 venne nominato dottore di belle arti dell\"'Universit\u00e0 di Waco Texas\" e dal 1943 al 1945 \u00e8 professore capo del dipartimento d'arte della \"Trinity University\"."}
{"id": "2596980", "revid": "287204", "url": "https://it.wikipedia.org/wiki?curid=2596980", "title": "Oton \u017dupan\u010di\u010d", "text": "Appartenne a famiglia agiata, e pot\u00e9 studiare a Novo Mesto, a Lubiana e a Vienna. Per vari anni peregrin\u00f2 in varie capitali europee e pot\u00e9 fare esperienza diretta di tutte le correnti letterarie dell'epoca.\nIl suo stile inizialmente si ispir\u00f2 alla poesia popolare per poi affrontare tutti i temi della vita e dell'arte, creando una lirica vivace e ricca di sentimento che fece di lui uno dei maggiori poeti sloveni.\nFra le sue raccolte si ricordano soprattutto \"Attraverso la pianura\", del 1904, \"Monologhi\", del 1908, \"All'alba di San Vito\", del 1920 e \"La pervinca sotto la neve\" del 1945. Nel 1924 \u017dupan\u010di\u010d scrisse anche un dramma, \"Veronica di Desenice\", con minore successo. Fu autore di una copiosa produzione di versi per l'infanzia e di numerose traduzioni da altre lingue in sloveno.\nIn Italia vi sono a lui dedicate due scuole primarie con lingua d'insegnamento slovena, una a Gorizia e una a Trieste, e una via nel paese di Jamiano nel comune di Doberd\u00f2 del Lago."}
{"id": "2596982", "revid": "339392", "url": "https://it.wikipedia.org/wiki?curid=2596982", "title": "Baroque rock", "text": ""}
{"id": "2596983", "revid": "339392", "url": "https://it.wikipedia.org/wiki?curid=2596983", "title": "English baroque", "text": ""}
{"id": "2596984", "revid": "339392", "url": "https://it.wikipedia.org/wiki?curid=2596984", "title": "Chamber pop", "text": ""}
{"id": "2596985", "revid": "339392", "url": "https://it.wikipedia.org/wiki?curid=2596985", "title": "Chamber rock", "text": ""}
{"id": "2596986", "revid": "123863811", "url": "https://it.wikipedia.org/wiki?curid=2596986", "title": "Rita Tushingham", "text": "Biografia.\nNata a Liverpool, \u00e8 cresciuta nell'area di Hunt's Cross; la sua carriera ebbe inizio al Liverpool Playhouse, mentre il suo debutto sul grande schermo lo ebbe con Tony Richardson nel film \"Sapore di miele\" (1961). Ha interpretato altri ruoli importanti in \"La ragazza dagli occhi verdi\" (1963), \"The Leather Boys\" (1964), \"Non tutti ce l'hanno\" (1965), \"Il dottor \u017divago\" (1965), \"I pionieri dell'ultima frontiera\" (1966), \"Ci divertiamo da matti\" (1967), \"Mutazioni\" (1969) e \"Il giustiziere\" (1975).\nPer la sua interpretazione nel film \"Sapore di miele\" vinse il Prix d'interpr\u00e9tation f\u00e9minine al Festival di Cannes 1962, un \"BAFTA alla migliore attrice debuttante\" ed un Golden Globe per la migliore attrice debuttante. Ha fatto parte della giuria del ventiduesimo Festival Internazionale del Cinema di Berlino nel 1972 e, nel 1990, di quella della sua quarantesima edizione."}
{"id": "2596991", "revid": "46291", "url": "https://it.wikipedia.org/wiki?curid=2596991", "title": "Elytrigia", "text": "Elytrigia \u00e8 un genere di piante della famiglia delle Graminacee, diffuse nelle regioni temperate del Vecchio Mondo.\nAlcune specie.\nComprendente circa 40 specie tra cui: "}
{"id": "2596994", "revid": "183694", "url": "https://it.wikipedia.org/wiki?curid=2596994", "title": "Walter Maturi", "text": "Biografia.\nWalter Maturi comp\u00ec la sua formazione culturale a Napoli dove si laure\u00f2 con lo storico Michelangelo Schipa, uno dei firmatari del manifesto degli intellettuali antifascisti redatto nel 1925 da Benedetto Croce.\nDel suo maestro, per la lezione di rigore storico che gli aveva impartito, Maturi conserv\u00f2 sempre un commosso ricordo ed ebbe modo di esprimere pubblicamente la sua gratitudine in occasione della morte di Schipa, pronunciandone nel 1939 il necrologio.\nMaturi segu\u00ec con attenzione ed interesse, ma anche con spirito critico, le lezioni di Benedetto Croce conseguendo una seconda laurea in filosofia con Giovanni Gentile con una tesi su Joseph de Maistre.\nImpostato sulla lezione crociana \u00e8 il saggio \"La crisi della storiografia politica italiana\" del 1930 a cui segu\u00ec quello dedicato a \"Gli studi di storia moderna e contemporanea\", inserito nel primo dei due volumi dell'opera del 1950 \"Cinquant'anni di vita intellettuale italiana in onore di Croce\".\nIl suo primo lavoro \"Il concordato del 1818 tra la Santa Sede e le Due Sicilie\" pubblicato nel 1929 fu giudicato positivamente dalla critica storica di Adolfo Omodeo che lo recens\u00ec ne \"La Critica\" del 1930.\nDallo stesso anno Maturi frequent\u00f2 la Scuola storica per l'et\u00e0 moderna e contemporanea diretta da Gioacchino Volpe e dal 1935 al 1941 fu segretario e bibliotecario dell'Istituto storico per l'et\u00e0 moderna e contemporanea.\nFu collaboratore dell'Enciclopedia italiana per la quale scrisse numerose voci tra le quali quella dedicata al \"Risorgimento\" ispirata alle sue idee liberali.\nA causa di questo episodio, nonostante il suo disinteresse per la vita politica attiva, Maturi fu allontanato per il periodo 1936-37 dall'Istituto storico per l'et\u00e0 moderna e contemporanea.\nNelle sue opere di storia politica i suoi punti di riferimento furono Benedetto Croce, Friedrich Meinecke, Gaetano Salvemini, Gioacchino Volpe.\nDapprima come incaricato di Storia del Risorgimento e poi come ordinario nel 1939 tenne le sue lezioni all'Universit\u00e0 di Pisa dove ebbe modo di scrivere numerose opere come alcune importanti voci nel IV volume del \"Dizionario di politica a cura del Partito nazionale fascista\" (1940), il saggio \"Partiti politici e correnti di pensiero nel Risorgimento\" (1942), l'accurata biografia \"Il principe di Canosa\" (1944).\nI corsi di storia della storiografia tenuti a Pisa furono continuati all'Universit\u00e0 degli Studi di Torino nel 1948 quando ebbe la cattedra di Storia del Risorgimento e quella di Storia delle dottrine politiche che occup\u00f2 sino alla sua inaspettata scomparsa.\nLe sue lezioni di quest'ultimo periodo furono raccolte nell'opera postuma \"Interpretazioni del Risorgimento\" (1962) considerata di primaria importanza dagli storici."}
{"id": "2596996", "revid": "287204", "url": "https://it.wikipedia.org/wiki?curid=2596996", "title": "Panagi\u014dt\u012bs Kanellopoulos", "text": "Kanellopoulos fu il Primo Ministro greco che venne deposto dalla Dittatura dei colonnelli il 21 aprile 1967.\nBiografia.\nStudi\u00f2 diritto ad Atene, Heidelberg e Monaco di Baviera. Figura del panorama intellettuale greco, fu autore di libri su politica, diritto, sociologia, filosofia ed altre discipline umanistiche. Con il libro \"Sono nato nel 1402\" ricevette un premio letterario dall'Accademia di Atene.\nFu Ministro della Difesa nel governo greco in esilio guidato da Emmanouil Tsouderos durante la seconda guerra mondiale. Nel novembre 1945 fu nominato Primo Ministro della Grecia per un breve lasso di tempo. Dopo la guerra fu nominato Ministro per la ricostruzione nel governo di unit\u00e0 nazionale guidato da Ge\u014drgios Papandreou. Ricopr\u00ec poi altri dicasteri nei governi diretti da Alexandros Diomidis, K\u014dnstantinos Karamanl\u012bs ed altri Primi Ministri fino al 1967, quando divenne a sua volta Primo Ministro.\nIl 9 luglio 1961 Panagi\u014dt\u012bs Kanellopoulos, quale vice Primo Ministro del governo guidato da Konstantinos Karamanlis, ed il vice-Cancelliere tedesco Ludwig Erhard firmarono il protocollo che sanciva l'adesione della Grecia alla Comunit\u00e0 Economica Europea (CEE). La cerimonia della firma del protocollo avvenne ad Atene alla presenza dei capi di governo dei sei Stati che allora costituivano la CEE: Germania, Francia, Italia, Belgio, Lussemburgo e Paesi Bassi. Anche il Ministro dell'Economia Aristidis Protopapadakis ed il Ministro degli Esteri Evangelos Averoff furono presenti alla cerimonia assieme al Primo Ministro Konstantinos Karamanlis.\nNel 1963 succedette a Karamanlis come leader del partito \"Unione Nazionale Radicale\".\nNominato il 2 aprile 1967 Primo Ministro, fu l'ultimo greco eletto democraticamente prima dell'avvento della Dittatura dei colonnelli avvenuto pochi giorni dopo, con il colpo di Stato del 21 aprile 1967. Fu messo agli arresti domiciliari e vi rimase per i successivi sette anni. Durante gli eventi che condussero alla \"metapolitefsi\" (il periodo di transizione politica seguito alla caduta della dittatura dei colonnelli), Phaedon Gizikis confer\u00ec a Kanellopoulos il mandato di costituire un governo di transizione, che . Declin\u00f2 l'offerta di divenire Presidente della Repubblica di Grecia quando gli fu offerta l'alta carica durante la transizione guidata dal primo ministro K\u014dnstantinos Karamanl\u012bs.\nCon le elezioni del novembre 1974 Kanellopoulos riprese la sua carriera parlamentare come membro del partito Nuova democrazia.\nAttivit\u00e0 letteraria.\nNel suo \"Cinque Dialoghi Ateniesi\", scritto nel secondo dopoguerra, che copre un periodo di cinque secoli, Panagi\u014dt\u012bs Kanellopoulos immagina cinque dialoghi avvenuti tra personaggi storici sul tema di un incontro tra l'ellenismo e il Cristianesimo. Uno di questi dialoghi ha luogo ad Atene nel 355, tra il futuro imperatore Giuliano (allora ancora studente), Basilio di Cesarea, Gregorio di Nazianzo e il pagano Dione. Giuliano \u00e8 presentato come un visionario entusiasta sostenitore della morale e dell'estetica degli Antichi. Basilio e Gregorio, all'opposto, sostengono ovviamente la nuova religione: il primo, mostrandosi favorevole ad una riconciliazione delle due religioni; il secondo, arroccandosi invece su una chiusura intransigente verso ogni prospettiva di dialogo. Il pagano Dione, con un discorso profetico, descrive la discesa delle orde germaniche, che porteranno morte e desolazione, spegnendo cos\u00ec l'ultimo fuoco dell'ellenismo."}
{"id": "2596999", "revid": "287204", "url": "https://it.wikipedia.org/wiki?curid=2596999", "title": "\u00c9cija Balompi\u00e9", "text": "L'\u00c9cija Balompi\u00e9 \u00e8 una societ\u00e0 calcistica con sede a \u00c9cija, in Andalusia, in Spagna. \nGioca nella \"Segunda Divisi\u00f3n B\", la terza serie del campionato spagnolo."}
{"id": "2597003", "revid": "287204", "url": "https://it.wikipedia.org/wiki?curid=2597003", "title": "Ivan Radenovic", "text": ""}
{"id": "2597004", "revid": "2210568", "url": "https://it.wikipedia.org/wiki?curid=2597004", "title": "Binciola", "text": "La famiglia Binciola (nelle fonti anche \"Binzola\" o \"Bin\u00e7ola\", in croato \"Bin\u017euli\u0107\" o \"Ben\u017euli\u0107\") fu una delle pi\u00f9 antiche famiglie nobili della Repubblica di Ragusa, estintasi nel XVII secolo.\nStoria.\nLe origini della famiglia rimangono per lo pi\u00f9 oscure: tradizionalmente la si riteneva fra quelle originarie di Epidauro che fondarono Ragusa, in fuga di fronte all'invasione di Avari e Slavi. La prima citazione in una fonte scritta di un \"Binzola\" risale al 1191, mentre il primo appartenente con certezza alla famiglia \u00e8 un \"Bin\u00e7ola Fusci Bin\u00e7ole\", nel 1286.\nIl cognome potrebbe derivare da \"Benedictus\" o \"Bontius\", diminutivo \"Bonzolus\".\nLa famiglia Binciola (nota anche come \"Boda\u00e7a-Binciola\") fu fino al XIV secolo una delle pi\u00f9 influenti di Ragusa, suddivisa in vari rami e unita alle altre famiglie nobili ragusee da una serie di matrimoni che a loro volta diedero luogo ad ulteriori rami della casata: risultano in quel periodo fra le otto famiglie maggiormente presenti in Maggior Consiglio, anche se non fra le pi\u00f9 ricche della Repubblica.\nNei secoli successivi, i Binciola diminuirono di numero e persero gran parte della propria importanza.\nLa famiglia si estinse in 1684 con la morte di Nicola Marino Binciola.\nFra il 1440 e il 1640 i Binciola contarono 9 membri del Maggior Consiglio: lo 0,41%% del totale. In questi duecento anni, ottennero anche 24 cariche senatoriali (0,73%), 5 volte la qualifica di Rettore della Repubblica (0,21%), 10 membri del Minor Consiglio (1,15%) e 1 Guardiano della Giustizia (0,12%)."}
{"id": "2597007", "revid": "27136004", "url": "https://it.wikipedia.org/wiki?curid=2597007", "title": "Spazi topologici", "text": ""}
{"id": "2597008", "revid": "367445", "url": "https://it.wikipedia.org/wiki?curid=2597008", "title": "Scala d'assedio", "text": "La scala d'assedio fu il primo strumento d'assedio utilizzato fin dall'antichit\u00e0. Le scale costituirono certamente il pi\u00f9 facile metodo per scalare le mura nemiche, come testimoniato anche all'epoca dell'antico Egitto e degli Assiri. La scala era proporzionata all'altezza del muro. Non doveva essere n\u00e9 troppo corta n\u00e9 troppo lunga, per evitare nel primo caso di non poter raggiungere il parapetto nemico, nel secondo di essere facilmente respinta dai difensori della citt\u00e0 assediata. Il loro utilizzo continu\u00f2 anche durante il periodo ellenico, romano e medioevale. Polibio scriveva, descrivendo gli assedi durante la seconda guerra punica:\nSecondo invece Apollodoro di Damasco, architetto dell'epoca di Traiano ed Adriano, le scale dovevano oltrepassare il bordo del muro di tre piedi (quasi un metro), che tradotto in termini matematici dal Cascarino (nel suo studio del 2008) equivaleva a dire: L = 1,15 * H + 3, dove L=lunghezza scala e H=altezza delle mura. Il materiale, sempre secondo Apollodoro, doveva essere di frassino, faggio, olmo o altro, purch\u00e9 leggero, ma resistente. Potevano essere componibili con ogni sezione non pi\u00f9 lunga di 12 piedi, dove i montanti della seconda scala andavano inseriti in quelli della prima, quelli della terza tra quelli della seconda e cos\u00ec via. Le estremit\u00e0 inferiori andavano poi fissate ad una trave circolare lunga 15 piedi, fissata al suolo di fronte alle mura avversarie per evitare scivolamenti e sollevare la scala con corde e funi, nel modo pi\u00f9 veloce possibile."}
{"id": "2597009", "revid": "1652635", "url": "https://it.wikipedia.org/wiki?curid=2597009", "title": "Banale (matematica)", "text": "L'aggettivo banale \u00e8 un termine metalinguistico usato nel linguaggio matematico per riferirsi a particolari istanze di oggetti, strutture, soluzioni (come gruppi, spazi topologici, metriche, ecc.), che si presentano con caratteri di bassissima complessit\u00e0.\nOggetti e strutture banali.\nIl termine 'banale' (o 'triviale', calco dal termine equivalente inglese \"trivial\") si usa anche con riferimento ad aspetti tecnici molto semplici, o a dimostrazioni minime, o a semplici implicazioni derivanti, in maniera ovvia e immediata, da definizioni o da teoremi gi\u00e0 assodati in precedenza.\nMolto spesso, gli oggetti contrassegnati come banali sono quelli pi\u00f9 difficilmente figurabili da una mente aliena al pensiero matematico:\nL'aggettivo 'banale' viene anche riferito a soluzioni di un'equazione che hanno una forma molto semplice, ma che non possono essere taciute per un'esigenza di completezza del discorso. Queste soluzioni sono chiamate soluzioni banali. Come esempio, si pu\u00f2 considerare l'equazione differenziale lineare del primo ordine\ndove \"y\" = \"f\"(\"x\") \u00e8 una funzione la cui derivata \u00e8 \"y\"\u2032. La soluzione banale \u00e8 \nladdove una soluzione \"non banale\" \u00e8\nAllo stesso modo, i matematici spesso utilizzano l'aggettivo 'banale' nella formulazione di un teorema o di una congettura. L'ultimo teorema di Fermat, ad esempio, pu\u00f2 essere formulato affermando che non vi sono soluzioni \"non banali\" per l'equazione formula_2 quando \"n\" \u00e8 maggiore di 2. Chiaramente, vi \u00e8 sempre una soluzione a questa identit\u00e0: per esempio, formula_3 \u00e8 sempre una soluzione, per ogni valore di \"n\"; allo stesso modo, la terna \"a\" = 1, \"b\" = 0, \"c\" = 1 \u00e8 sempre una soluzione, indipendentemente dal valore assunto da \"n\". Ma tali soluzioni sono tutte ovvie e prive di interesse, guadagnandosi per questo la definizione di 'banali'.\nBanalit\u00e0 nel ragionamento matematico.\nL'attributo di 'banalit\u00e0', nel ragionamento matematico, pu\u00f2 dipendere fortemente dal contesto.\nIn una dimostrazione matematica di analisi funzionale, ad esempio, si pu\u00f2 benissimo considerare banalmente assodato che, dato un qualsiasi numero, ne esista uno maggiore. In altri contesti tale propriet\u00e0 non pu\u00f2 essere data per scontata ma deve essere autonomamente dimostrata o deve essere assunta come assioma. Nella teoria dei numeri reali, ad esempio, tale propriet\u00e0 \u00e8 postulata dall'assioma di Eudosso e Archimede, mentre in altri contesti, come in teoria dei numeri, essa pu\u00f2 essere conseguenza di altre propriet\u00e0: nel caso del sistema assiomatico di Peano, ad esempio, viene dedotta dal fatto che ogni numero intero ha un 'successore', una circostanza che, a sua volta, \u00e8 contenuta in uno specifico assioma."}
{"id": "2597014", "revid": "287204", "url": "https://it.wikipedia.org/wiki?curid=2597014", "title": "Ferde Grof\u00e8", "text": ""}
{"id": "2597024", "revid": "599013", "url": "https://it.wikipedia.org/wiki?curid=2597024", "title": "Kerstin Tzscherlich", "text": "Gioca nel ruolo di libero nel Dresdner Sportclub 1898.\nCarriera.\nKerstin Tzscherlich ha giocato finora esclusivamente nel Dresdner Sportclub 1898: la sua carriera \u00e8 iniziata nel 1990 giocando prima nella squadra giovanile e poi in quella maggiore, che disputa la Bundesliga tedesca: con la squadra di Dresda ha vinto due campionati nel 1999 e nel 2007. Ha inoltre partecipato a divesti tornei europei come la Champions League e la Coppa CEV.\nDal 1999 fa parte stabilmente della nazionale di pallavolo tedesca con la quale ha vinto tre medaglie di bronzo, due nel World Grand Prix e una al campionato europeo. Nel 2011 con la nazionale vince la medaglia d'argento al campionato europeo."}
{"id": "2597027", "revid": "122180863", "url": "https://it.wikipedia.org/wiki?curid=2597027", "title": "Stephan Winkelmann", "text": "Winkelmann \u00e8 stato presidente e amministratore delegato della Lamborghini, dal 1\u00ba gennaio 2005 al 15 Marzo 2016. Successivamente \u00e8 diventato presidente di Audi Sport (precedentemente quattro GmbH) divisione sportiva dell'Audi. Con effetto dal 1\u00ba gennaio 2018 Stephan Winkelmann \u00e8 Presidente di Bugatti Automobiles S.A.S. A seguito della nomina di Stefano Domenicali a CEO e presidente della Formula 1, il 1\u00ba dicembre 2020 Winkelmann torna ad assumere i ruoli di presidente e amministratore delegato di Lamborghini Automobili.\nBiografia.\nNato in Germania, ha passato per\u00f2 gran parte della sua vita, pi\u00f9 di trent'anni, in Italia. Ha infatti vissuto per 20 anni a Roma, dove ha frequentato la Deutsche Schule Rom, tre a Torino e undici a Bologna, citt\u00e0 in cui risiede.\nSi \u00e8 laureato in Scienze politiche a Monaco di Baviera, dopo aver frequentato l'universit\u00e0 a Roma. Ha prestato servizio per due anni nel corpo dei paracadutisti dell'esercito tedesco, congedandosi con il grado di tenente.\nNel 1991, Winkelmann ha dato inizio alla sua carriera professionale, dapprima per un'Istituzione finanziaria, in seguito per Mercedes-Benz.\nA partire dal 1994 e fino al 2004, ha svolto la sua attivit\u00e0 lavorativa principale nel gruppo Fiat occupandosi dei settori marketing e commerciale in Italia, Germania, Austria e Svizzera fino a diventare amministratore delegato di Fiat Group Automobiles Germany AG.\nDal 2005 al 2016 ricopre l'incarico di presidente e amministratore delegato della Automobili Lamborghini S.p.A. a Sant'Agata Bolognese. Nel ricoprire queste funzioni, Winkelmann ha trasformato il marchio in uno dei produttori leader mondiali di auto supersportive. Il 22 febbraio 2016, dopo 11 anni, lascia il suo posto da amministratore delegato della Lamborghini.\nNella primavera 2016 viene nominato presidente di Audi Sport, la divisione sportiva dell'Audi.\nDal 1\u00ba gennaio 2018, Stephan Winkelmann \u00e8 presidente di Bugatti Automobiles S.A.S.\nA seguito della nomina di Stefano Domenicali a CEO e presidente della Formula 1, il 1\u00ba dicembre 2020 Winkelmann torna ad assumere i ruoli di presidente e amministratore delegato di Lamborghini Automobili."}
{"id": "2597035", "revid": "775372", "url": "https://it.wikipedia.org/wiki?curid=2597035", "title": "Curaco de V\u00e9lez", "text": "Curaco de V\u00e9lez \u00e8 un comune del Cile della provincia di Chilo\u00e9 nella Regione di Los Lagos. Al censimento del 2002 possedeva una popolazione di 3.403 abitanti.\nIl comune \u00e8 localizzato sulla parte occidentale dell'isola di Quinchao."}
{"id": "2597040", "revid": "899609", "url": "https://it.wikipedia.org/wiki?curid=2597040", "title": "Biographisch-Bibliographisches Kirchenlexikon", "text": "Il Biographisch-Bibliographisches Kirchenlexikon (BBKL; \"Lessico bio-bibliografico della Chiesa\") \u00e8 un dizionario biografico e bibliografico in lingua tedesca, concernente la storia del cristianesimo, fondato nel 1975 da Friedrich Wilhelm Bautz. \nDescrizione.\nCon pi\u00f9 di 20 000 voci, il BBKL \u00e8 una fonte aggiornata ed esauriente sulla vita di numerose personalit\u00e0 eminenti nella storia della Chiesa e nella storia della filosofia. Vi si trovano notizie biografiche dettagliate su eminenti studiosi del passato nei campi della teologia, della storia, della letteratura, della musica, della pittura, della pedagogia e della filosofia. I dati biografici sono corredati da numerosi riferimenti bibliografici molto esaurienti.\nI supplementi sono pubblicati dall'editore Traugott Bautz. \nLa maggior parte delle voci dell'edizione a stampa \u00e8 accessibile gratuitamente attraverso internet. "}
{"id": "2597042", "revid": "183114", "url": "https://it.wikipedia.org/wiki?curid=2597042", "title": "BBKL", "text": ""}
{"id": "2597047", "revid": "78879036", "url": "https://it.wikipedia.org/wiki?curid=2597047", "title": "Brigata fanteria &quot;Aosta&quot;", "text": ""}
{"id": "2597051", "revid": "729019", "url": "https://it.wikipedia.org/wiki?curid=2597051", "title": "Quinchao (isola)", "text": "Quinchao \u00e8 un'isola del Cile, situata nella Provincia di Chilo\u00e9, ad ovest dell'isola di Chilo\u00e9, entrambe appartenenti all'arcipelago di Chilo\u00e9. Con una popolazione di circa 12.000 abitanti, si estende su una superficie di 120\u00a0km\u00b2.\nSul suo territorio si trovano i comuni di Quinchao e Curaco de V\u00e9lez."}
{"id": "2597054", "revid": "125485233", "url": "https://it.wikipedia.org/wiki?curid=2597054", "title": "Aeroporto Internazionale Generale Edward Lawrence Logan", "text": "L'Aeroporto Internazionale Generale Edward Lawrence Logan \u00e8 situato a est di Boston, Massachusetts, negli Stati Uniti. \u00c8 attualmente uno dei venti aeroporti pi\u00f9 trafficati degli Stati Uniti con oltre 40 milioni di passeggeri che vi transitano ogni anno. \u00c8 scalo di primaria importanza per le compagnie aeree American Airlines, JetBlue Airways e Delta Air Lines e United Airlines.\nStoria.\nOriginariamente chiamato Boston Aiport, lo scalo apr\u00ec le proprie attivit\u00e0 l'8 settembre 1923, e fu inizialmente utilizzato dalla Massachusetts Air Guard e dalla Army Air Corps. I primi voli commerciali passeggeri ebbero inizio nel 1927 con la Colonial Air Trasport, che inaugur\u00f2 una linea diretta a New York. Nel corso degli anni l'aeroporto si espanse di circa 730 ettari, sviluppandosi nelle zone del porto di Boston. Conseguenza di questo processo \u00e8 che lo scalo ancora attualmente \u00e8 circondato dal mare. Nel 1943 lo scalo prese la denominazione di \"Edward Lawrence Logan International Airport\", dal nome del generale che condusse l'esercito nella guerra contro la Spagna del 1898. Nel 1952, l'aeroporto divenne il primo negli Stati Uniti, con un rapido sistema di connessioni indirette. Nel 1970 nel Logan Airport venne inaugurata l'era dei Jumbo con una rotta verso Londra-Heathrow operata dalla Pan Am.\nQuando il terminal E venne aperto nel 1974, esso costituiva la seconda aerostazione internazionale pi\u00f9 grande degli Stati Uniti. Da allora, il traffico dei passeggeri internazionali al Logan Airport si triplic\u00f2. A causa di questa crescita, le autorit\u00e0 del Massachusetts progettarono un piano di espansione dello scalo per il periodo 1994-2006, che comprendeva un nuovo parcheggio auto, un nuovo hotel, l'espansione e il miglioramento dei terminal e due nuovi sistemi stradali, uno per gli arrivi e l'altro per le partenze.\nNel 2007, la FAA pubblic\u00f2 un progetto per la costruzione di una nuova via di rullaggio, per diminuire il congestionamento del traffico nello scalo. La nuova taxiway divenne operativa nel 2009.\n Nell'ottobre 2009, la US Airways annunci\u00f2 di voler chiudere la sua base degli equipaggi a partire dal maggio 2010. Le ragioni sono da ricercarsi nel \"riassestamento operativo\" della compagnia. Durante questa operazione, pi\u00f9 di 400 posti di lavoro vennero trasferiti o eliminati.\nL'ultimo collegamento con l'Asia venne chiuso nel 2001, quando la Korean Air decise di cancellare la rotta per Seoul. Nell'ottobre 2008, la Hainan Airlines chiese alle autorit\u00e0 locali l'autorizzazione ad operare una rotta verso Boston da Pechino usando il Boeing 787. Poich\u00e9 la consegna del B787 alla Hainan Airlines \u00e8 stata ritardata fino al 2011, la rotta non \u00e8 ancora operativa. Nel maggio 2011, la Japan Airlines annunci\u00f2 l'apertura di un collegamento verso Tokyo-narita a partire da aprile 2012 con i Boeing 787. Dopo pi\u00f9 di dieci anni, il Logan Airport ritorner\u00e0 ad essere collegato con l'Asia.\nNel febbraio 2010, il Logan Airport ospit\u00f2 per la prima volta nella sua storia l'Airbus A380. Dopo questo evento, molti altri voli vennero programmati con questo aeromobile, in particolare quelli Air France.\nDa questo aeroporto sono partiti due dei quattro aerei di linea dirottati l'11 settembre 2001. I due voli, nello specifico il volo American Airlines 11 e il volo United Airlines 175, entrambi diretti inizialmente a Los Angeles, si sono schiantati invece contro le Torri Gemelle.\nTraffico e statistiche.\nNel 2010, nel Logan International Airport sono transitati 27.428.962 passeggeri, 3.681.739 sono internazionali. La prima compagnia dello scalo \u00e8 la JetBlue Airways, che ha trasportato il 62,21% dei passeggeri totali nel periodo fra marzo 2010 e febbraio 2011. Gli altri vettori con una notevole presenza nell'aeroporto sono la US Airways e le sue controllate, con il 13,11% dei passeggeri totali, il gruppo Delta Air Lines, la cui percentuale sui passeggeri totali si attesta al 12,99% e il gruppo con a capo la American Airlines, che ha trasportato il 12,45% dei passeggeri.\nTerminal.\nIl Logan International Airport dispone in totale di 103 gates, divisi nei quattro terminal A, B, C ed E. Tutti i terminal sono collegati attraverso dei bus navetta e i terminal A, B ed E anche con dei tappeti mobili disposti prima della zona dei controlli di sicurezza.\nTerminal A.\nIl Terminal A, costruito per sostituire un edificio degli anni settanta, \u00e8 stato aperto il 16 marzo 2005. Esso \u00e8 suddiviso in un terminal principale, che contiene i gates dall'A1 all'A12, e in un edificio satellite, nel quale vi sono i gates dall'A13 all'A22. I due impianti sono collegati fra di loro attraverso una metropolitana. L'edificio \u00e8 il primo terminal aeroportuale degli Stati Uniti ad essere costruito nel rispetto dell'ambiente. Le sue caratteristiche sono,\ninfatti, i tetti e le finestre termoriflettentie i rubinetti a basso flusso, che riducono i consumi.\nTerminal B.\nIl terminal B \u00e8 suddiviso in due edifici, Nord e Sud, in mezzo ai quali vi \u00e8 un parcheggio per le auto. I gates dell'edificio sud sono divisi in tre gruppi: B1-B3, B4-B14 e B15-B21. Questi ultimi due gruppi sono collegati fra loro da un passaggio post-sicurezza. I gates del terminal nord (principalmente occupato dalla American Airlines) sono divisi in due parti: B22-B36 e B37-B38.\nTerminal C.\nIl terminal C ha tre gruppi di gates: C1-C21, C25-C36 e C40-C42. I due posti di blocco di sicurezza fanno da accesso per i gates C11-C21 a sinistra e per le uscite C25-C36 a destra. Dal 28 febbraio 2006, i tre gates del terminal D, che stanno nella parte nord del terminal C, sono stati rinominati e considerati come parte del terminal C.\nIl terminal C ospita la lounge Red Carpet Club della compagnia United Air Lines.\nTerminal E (Volpe International Terminal).\nIl terminal E, conosciuto anche come John A. International Terminal, \u00e8 intitolato all'ex governatore del Massachusetts e segretario dei trasporti e funge da terminal internazionale per il Logan Airport.\nTutti i 13 gates del terminal sono stati costruiti per l'uso comune, vale a dire per essere assegnati pi\u00f9 volte a seconda delle esigenze operative. Tutte le biglietterie e i gates dell'edificio sono divisi fra i vettori internazionali, ad eccezione di quelli appartenenti alla Southwest Airlines.\nIl terminal E ospita le lounges delle compagnie aeree Aer Lingus, Air France, British Airways, Lufthansa, Norwegian Air Shuttle e Virgin Atlantic.\nA differenza degli altri terminal, dove le zone arrivi sono collocate al piano terreno e le zone partenze al primo piano, nel Terminal E il primo piano \u00e8 utilizzato per il controllo passaporti, il secondo per le partenze e il primo, come di consueto, per gli arrivi. La Stazione federale di Ispezione che si trova nel terminal \u00e8 in grado di controllare fino a 2.000 passeggeri l'ora."}
{"id": "2597056", "revid": "228587", "url": "https://it.wikipedia.org/wiki?curid=2597056", "title": "Quinchao", "text": ""}
{"id": "2597062", "revid": "628767", "url": "https://it.wikipedia.org/wiki?curid=2597062", "title": "Quinchao (comune)", "text": "Quinchao \u00e8 un comune del Cile della provincia di Chilo\u00e9 nella Regione di Los Lagos. Al censimento del 2002 possedeva una popolazione di 8.976 abitanti.\nLa sede amministrativa del comune \u00e8 nel paese di \"Achao\", localizzato sulla parte orientale dell'isola di Quinchao."}
{"id": "2597064", "revid": "1793900", "url": "https://it.wikipedia.org/wiki?curid=2597064", "title": "Dalcahue", "text": "Dalcahue \u00e8 un comune del Cile della provincia di Chilo\u00e9 nella Regione di Los Lagos. Al censimento del 2002 possedeva una popolazione di 10.693 abitanti.\nIl comune \u00e8 localizzato sull'isola di Chilo\u00e9."}
{"id": "2597065", "revid": "287204", "url": "https://it.wikipedia.org/wiki?curid=2597065", "title": "Uni\u00f3n Balomp\u00e9dica Conquense", "text": "L'Uni\u00f3n Balomp\u00e9dica Conquense \u00e8 una societ\u00e0 calcistica con sede a Cuenca, in Castiglia-La Mancia, in Spagna. \nGioca nella \"Segunda Divisi\u00f3n B\", la terza serie del campionato spagnolo."}
{"id": "2597066", "revid": "92723", "url": "https://it.wikipedia.org/wiki?curid=2597066", "title": "Ali Pashe Tepelena", "text": ""}
{"id": "2597067", "revid": "628767", "url": "https://it.wikipedia.org/wiki?curid=2597067", "title": "Puqueld\u00f3n", "text": "Puqueld\u00f3n \u00e8 un comune del Cile della provincia di Chilo\u00e9 nella Regione di Los Lagos. Al censimento del 2002 possedeva una popolazione di 4.160 abitanti.\nIl comune si estende totalmente sull'isola di Lemuy, localizzata ad occidente dell'isola di Chilo\u00e9."}
{"id": "2597069", "revid": "287204", "url": "https://it.wikipedia.org/wiki?curid=2597069", "title": "Spazio localmente euclideo", "text": ""}
{"id": "2597074", "revid": "628767", "url": "https://it.wikipedia.org/wiki?curid=2597074", "title": "Queil\u00e9n", "text": "Queil\u00e9n \u00e8 un comune del Cile della provincia di Chilo\u00e9 nella Regione di Los Lagos. Al censimento del 2002 possedeva una popolazione di 5.138 abitanti.\nIl comune si estende sulla parte sud-orientale dell'isola di Chilo\u00e9."}
{"id": "2597076", "revid": "1718925", "url": "https://it.wikipedia.org/wiki?curid=2597076", "title": "Parco nazionale Abisko", "text": "Il parco nazionale Abisko \u00e8 un parco nazionale svedese, nel comune di Kiruna, nella contea di Norrbotten. \n\u00c8 stato istituito nel 1909, sette anni dopo l'inaugurazione della stazione turistica di Abisko.\nStoria.\nNonostante l\u2019area fosse gi\u00e0 tutelata precedentemente da una riserva naturale, il parco nazionale di Abisko \u00e8 stato ufficialmente costituito nel 1909, \u00e8 ci\u00f2 lo ha reso uno dei primi della Svezia. \nIn particolare, la strada ai visitatori \u00e8 stata aperta grazie alla costruzione, alcuni anni prima, di una ferrovia che si estendeva dalla miniera di Kiruna fino al porto di Narvik, permettendo la spedizione del minerale di ferro durante tutto l'anno. \nDurante i lavori, le squadre ferroviarie crearono piccole comunit\u00e0 lungo la ferrovia: l\u2019attuale sentiero escursionistico \u201cRallarv\u00e4gen\u201d, allora utilizzato per trasportare materiale, risale a quel periodo. \nGrazie alla ferrovia, un numero crescente di turisti ha raggiunto Abisko e la sua stazione turistica. Il parco nazionale di Abisko \u00e8 tutt\u2019ora meta di numerosi artisti, botanici, appassionati di fitness ed escursionisti alpini, senza contare la grande quantit\u00e0 di visitatori attratti dall\u2019aurora boreale.\nTerritorio.\nIl parco si trova nella regione della Lapponia svedese, vicino alla Norvegia, occupa una superficie di ed \u00e8 situato su un'area di montagna rocciosa solcata di venature calcaree.\nIl parco tutela la valle formata dai ghiacci dell'entroterra, attraversata dal fiume Abiskojokk, e il canyon fiancheggiato dallo stesso fiume, che poi si immette a nord nel lago Tornetrask, il terzo pi\u00f9 grande della Scandinavia.\nFlora.\nLa flora del parco nazionale di Abisko \u00e8 estremamente ricca e variegata.\nLa vallata del Parco \u00e8 occupata da boschi di betulle e di pini, mentre i pendii del monte Njulla sono ricoperti da sole betulle.\nA met\u00e0 degli anni Cinquanta, queste sono state gravemente messe a rischio dagli interventi della falena E. Autumnata, che ha provocato la defogliazione dei boschi e la morte dell\u201980% dei germogli.\nLungo il fiume Abiskoj\u00e5kka e sulle montagne crescono molte piante rare, tanto che il monte Njull\u00e1, parzialmente compreso nel parco, \u00e8 a volte indicato come \"la montagna dei fiori\" data l\u2019abbondanza di esemplari che presenta.\nTracce di calcare nel terreno sono indicate dalla presenza di esemplari come il camedrio alpino (\"Dryas octopetala\"), il rododendro lappone (\"Rhododendron lapponicum\") o la carnivora \"Pinguicula alpina\".\nSi trovano anche esemplari di arnica artica (\"Arnica angustifolia\") e di sassifraga alpina (\"Saxifraga cespitosa\"), ma il fiore pi\u00f9 famoso di Abisko \u00e8 l'orchidea della Lapponia (\"Platanthera obtusata\"). Essa \u00e8 favorita dal clima soleggiato ed \u00e8 stata individuata solo qui in tutto il paese.\nIl ruscello Rihtunjira attraversa le varie zone di vegetazione, ed \u00e8 anch\u2019esso interessante dal punto di vista della vegetazione. Da quando infatti, nel 1982, una valanga si \u00e8 rovesciata lungo il suo corso, portando piante e semi di piante dalla montagna, vi si sono create vicino nuove aree di vegetazione.\nFauna.\nNel parco nazionale sono presenti, sebbene difficili da individuare, predatori come orsi, ghiottoni, e linci. Vi \u00e8 anche una popolazione di renne e di alci, le quali trovano foraggi con facilit\u00e0 dato che il manto nevoso non \u00e8 profondo.\nNella foresta di betulle e nelle brughiere alpine \u00e8 inoltre possibile individuare lepri, ermellini, serpenti, volpi artiche e lemming.\nInoltre, nella zona di Abisko, sono state osservate oltre 200 specie di uccelli. In certi anni, sulle pendici del monte Njull\u00e1 sono stati osservati esemplari rari come silvia artica e il lu\u00ec boreale. L'aquila reale, l'aquila grigia (Haliaeetus albicilla), la poiana e il girfalco cacciano sulla montagna, mentre nella foresta di betulle \u00e8 possibile individuare l\u2019acanthis, il lu\u00ec grosso e la peppola. Altre specie sono il pettazzurro, e, sulle lande di montagna, il piviere dorato e il piviere tortolino. Durante le notti primaverili, sulle zone umide, \u00e8 possibile rintracciare trampolieri come la tringa glareola, il chiurlo piccolo e la pantana comune. \u00c8 anche possibile avvistare la gavia stellata tra i piccoli laghi.\nPer proteggere la nidificazione degli uccelli, il delta del fiume Abiskojakka \u00e8 chiuso ai visitatori dal 1 maggio al 31 luglio, ogni anno.\nClima.\nIl clima di Abisko \u00e8 di tipo artico continentale, ma data la vicinanza con l'Oceano Atlantico l'area tutelata dal parco gode di un clima marittimo, con estati tiepide ed inverni non troppo rigidi (le temperature minime scendono di solito intorno a -10\u00b0 o -15\u00b0) . \nNonostante l'aria umida dell'Atlantico, Abisko presenta una delle pi\u00f9 basse percentuali di precipitazioni di tutta la Svezia: le montagne che circondano il parco rappresentano infatti una sorta di protezione, ed \u00e8 per questo che solo circa di pioggia all'anno bagnano il territorio. Inoltre, le particolari condizioni climatiche favoriscono, nel periodo compreso tra novembre e marzo, la comparsa dell'Aurora boreale. Abisko \u00e8 considerato uno dei migliori posti sulla terra da cui osservare l'aurora boreale, e questo \u00e8 motivo di attrazione per molti turisti.\nAltro motivo di interesse \u00e8 il fenomeno del sole di mezzanotte, che avviene da inizio giugno a met\u00e0 luglio (per un totale di sei settimane).\nPopolo dei Sami.\nL\u2019area \u00e8 stata occupata per secoli dai Sami, popolo dedito ad attivit\u00e0 di caccia e pesca, che ha occupato principalmente l'area intorno al lago Tornetr\u00e4sk.\nSebbene la loro cultura si sia evoluta nel tempo, i Sami hanno mantenuto molte delle loro pratiche tradizionali e, in particolare, l\u2019importanza rappresentata dalle renne nella loro vita. \nInizialmente cacciatori, essi divennero col tempo allevatori di renne, e quest\u2019attivit\u00e0 \u00e8 tutt\u2019ora praticata secondo uno schema di transumanza.\nNel parco \u00e8 possibile vedere tracce di trappole per renne, vecchi focolai e siti di capanne. Oggigiorno la maggior parte dei membri della comunit\u00e0 Sami vive nella comunit\u00e0 di Rensj\u00f6n.\nStazione di ricerca scientifica di Abisko.\nLa ricerca ecologica ad Abisko copre la foresta di betulle, le paludi, le brughiere di montagna, le regioni alpine, i ghiacciai, i laghi e i fiumi, e la stazione di ricerca scientifica Abisko svolge un ruolo internazionale di primo piano in questi studi. \nSi tratta di un'infrastruttura moderna e completa situata a circa a nord del circolo polare artico in Svezia (68\u00ba21'N, 18\u00ba49'E). Dispone di strutture standard internazionali che supportano una serie di ricerche e approfondimenti: dall'osservazione e dal monitoraggio alla sperimentazione all'interno di ambienti terrestri e d'acqua dolce. \nGi\u00e0 nel 1903 a Katterjokk fu sviluppata una stazione di ricerca, a circa a ovest di Abisko. Quando l'edificio fu distrutto nel 1910, fu costruita a Abisko una struttura superiore, dove nel 1913 furono avviate ricerche meteorologiche e ricerche sulle scienze naturali.\nLa stazione ora detiene una documentazione ambientale unica e molte attivit\u00e0 di ricerca per un totale di circa pubblicazioni scientifiche, attirando l'interesse di scienziati da tutto il mondo.\nI dati registrati a lungo termine consistono in diverse variabili ambientali come il clima, la profondit\u00e0 della neve, lo spessore del ghiaccio e la durata del ghiaccio su Tornetr\u00e4sk. Inoltre, il monitoraggio comprende anche idrologia, chimica dell'acqua, flora e fauna, oltre a fenologia, geomagnetismo e composizione dell'isotopo del carbonio atmosferico."}
{"id": "2597079", "revid": "359266", "url": "https://it.wikipedia.org/wiki?curid=2597079", "title": "Algoritmo k-nn", "text": ""}
{"id": "2597080", "revid": "1573940", "url": "https://it.wikipedia.org/wiki?curid=2597080", "title": "Chiesa-oratorio di San Bartolomeo", "text": "La chiesa-oratorio di San Bartolomeo \u00e8 un edificio religioso postromanico che si trova a Croglio.\nStoria.\nNel 1945 la chiesa sub\u00ec un restauro, durante il quale fu realizzata la copertura e fu scoperta la \"Santissima Trinit\u00e0\" sulla parete meridionale dell'edificio.\nDescrizione.\nEsterni.\nLa chiesa \u00e8 dotata di campanile barocco.\nInterni.\nLa struttura, dotata di abside, \u00e8 coperta da un soffitto a capriate scoperte. All'interno affreschi del 1440 che recano la firma \"Thomas et Baldesarus\". Interessanti le decorazioni dell'abside: una Vesica piscis con \"Ges\u00f9 Cristo in Maest\u00e0\", affiancata dai simboli degli evangelisti, sovrasta una serie che rappresenta i dodici apostoli.\nRiccamente decorata la parete meridionale, sulla quale spiccano una \"Madonna in trono\", un'\"Incoronazione della Vergine\", una \"Santissima Trinit\u00e0\" e un \"Sant'Antonio Abate\". Sulla parete nord, invece, una nicchia ospita una \"Madonna\" realizzata nel XVII secolo in stile barocco."}
{"id": "2597090", "revid": "628767", "url": "https://it.wikipedia.org/wiki?curid=2597090", "title": "Quell\u00f3n", "text": "Quell\u00f3n \u00e8 un comune del Cile della provincia di Chilo\u00e9 nella Regione di Los Lagos. Al censimento del 2002 possedeva una popolazione di 21.823 abitanti.\nIl comune si estende sulla parte meridionale dell'isola di Chilo\u00e9."}
{"id": "2597092", "revid": "628767", "url": "https://it.wikipedia.org/wiki?curid=2597092", "title": "Quemchi", "text": "Quemchi \u00e8 un comune del Cile della provincia di Chilo\u00e9 nella Regione di Los Lagos. Al censimento del 2002 possedeva una popolazione di 8.689 abitanti.\nIl comune si estende sulla parte nord-orientale dell'isola di Chilo\u00e9."}
{"id": "2597093", "revid": "423283", "url": "https://it.wikipedia.org/wiki?curid=2597093", "title": "Comitato Olimpico Russo", "text": "Il Comitato Olimpico Russo (rus. \u041e\u043b\u0438\u043c\u043f\u0438\u0439\u0441\u043a\u0438\u0439 \u043a\u043e\u043c\u0438\u0442\u0435\u0442 \u0420\u043e\u0441\u0441\u0438\u0438, \"Olimpijskij komitet Rossii\") \u00e8 un'organizzazione sportiva russa, nata nel 1989 a Mosca.\nRappresenta questa nazione presso il Comitato Olimpico Internazionale (CIO) dal 1993 e ha lo scopo di curare l'organizzazione e il potenziamento dello sport in Russia e, in particolare, la preparazione degli atleti russi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Leonid Tjaga\u010dev, mentre la carica di segretario generale \u00e8 occupata da Jurij Jurijev."}
{"id": "2597104", "revid": "110157", "url": "https://it.wikipedia.org/wiki?curid=2597104", "title": "Comitato Olimpico e Sportivo Rumeno", "text": "Il Comitato Olimpico e Sportivo Rumeno (noto anche come \"Comitetul Olimpic \u0219i Sportiv Rom\u00e2n\" in rumeno) \u00e8 un'organizzazione sportiva rumena, nata nel 1914 a Bucarest, Romania.\nRappresenta questa nazione presso il Comitato Olimpico Internazionale (CIO) dal 1914 ed ha lo scopo di curare l'organizzazione ed il potenziamento dello sport in Romania e, in particolare, la preparazione degli atleti rumeni, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Octavian Morariu, mentre la carica di segretario generale \u00e8 occupata da Ioan Dobrescu."}
{"id": "2597106", "revid": "1305772", "url": "https://it.wikipedia.org/wiki?curid=2597106", "title": "Cochrane", "text": ""}
{"id": "2597111", "revid": "2171574", "url": "https://it.wikipedia.org/wiki?curid=2597111", "title": "Episodi di Private Practice (terza stagione)", "text": "Questa voce contiene riassunti, dettagli e crediti dei registi e degli sceneggiatori della terza stagione della serie TV Private Practice, per 23 episodi complessivi.\nNegli Stati Uniti, la terza stagione viene trasmessa a partire dal 1\u00ba ottobre 2009 sul network ABC.\nIn chiaro viene trasmessa sull'emittente Rai 2 dal 28 luglio 2011 al 1\u00ba settembre 2011 con un triplo appuntamento alle 21:05.\nIn Italia, la terza stagione viene trasmessa in prima visione assoluta dal 9 dicembre 2009, ogni mercoled\u00ec alle ore 22:00, su Fox Life di SKY. Dal 15 febbraio 2010 la programmazione \u00e8 stata spostata al luned\u00ec per non creare una controprogrammazione con l'ultima stagione di Lost in onda da mercoled\u00ec 10 febbraio 2010 su Fox Life di SKY\nBrian Benben entra a far parte del cast regolare a partire dal 7\u00ba episodio.\nChris Lowell abbandona il cast alla fine della stagione.\nLutto in famiglia.\nTrama.\nLa puntata si divide tra flashback e contemporaneit\u00e0 che mostrano come Violet, Cooper e Pete siano entrati nel progetto iniziale della Ocean side e di come Violet e Pete abbiano cominciato a conoscersi.\nFlashback: Pete, visibilmente addolorato, \u00e8 al funerale accompagnato da Sam e Naomi. L'indomani, Sam e Naomi hanno appena aperto il loro studio nel quale hanno assunto i loro due primi dottori: Violet e Cooper. Sam e Naomi, amici da sempre di Pete sono preoccupati per lui e decidono di farlo parlare con Violet. Avviene l'incontro ma Pete, sostenendo di stare bene, non si confida con la donna, facendo sorgere in lei dei dubbi sulla sua reale condizione. Intanto, Sam e Naomi, felici pi\u00f9 che mai, propongono ai due nuovi soci il nome dello studio: \"Ocean side\" e, inoltre, propongono loro di assumere Pete come nuovo dottore in quanto bravo e, oltretutto, anche loro amico. Cooper \u00e8 pi\u00f9 che d'accordo mentre Violet pensa che l'uomo non sia ancora in grado di lavorare in quanto turbato dalla morte della moglie. Sam propone allora un altro incontro: questa volta Pete attacca Violet in quanto le critica di giudicarlo senza sapere e se ne va. Fuori c'\u00e8 Sam ad aspettarlo che, dispiaciuto per l'amico, gli dice di rendersi conto di essere fortunato ad avere Naomi e Maya. La scena si sposta nuovamente a Violet nel suo studio dove, inaspettatamente torna Pete.che si sfoga con lei dicendole di odiare sua moglie. La sera, Sam, Naomi e Cooper si trovano a discutere su chi assumere quando arriva Violet e dice loro di assumere Pete.\nPresente: Pete corre da Violet per festeggiare il loro fidanzamento ma, non appena entra in casa trova la donna priva di sensi.e con la pancia tagliata.sdraiata sul pavimento. Preso dal panico, prova con i primi soccorsi quando arriva anche Naomi. La donna sconvolta chiama un'ambulanza e di corsa tutti corrono l\u00ec. L'ospedale si sta mobilitando per lei mentre arrivano anche Cooper, Sam, Dell con Betsy, Sheldon e Addison. Tutti vorrebbero fare qualcosa ma in sala operatoria entrano solo Addison e Naomi: Addison, mantenendo il controllo, comincia ad operare Violet rendendosi conto che la situazione \u00e8 veramente complicata: le emorragie non si arrestano e i valori vitali non salgono. Intanto la situazione fuori dalla sala operatoria \u00e8 delle peggiori: tutti sono in preda al panico e c'\u00e8 chi come Sheldon lo manifesta attaccando Pete, chi come Pete che pensa al peggio e chi, come Cooper, che si sente in colpa. Il telefono di Cooper continua a squillare e lui, nervoso pi\u00f9 che mai, continua a rifiutare le chiamate. Pete \u00e8 costretto a parlare con la polizia, cosa che lo innervosisce ancora di pi\u00f9. Dell, sentendosi impotente entra in sala operatoria dove rimane accanto a Violet parlandole e raccontandole di come sia riuscito a prendersi Betsy. In sala operatoria Addison si trova di fronte una scelta difficile: togliere l'utero a Violet o cercare di salvarlo. Per decidere, chiede consiglio a Pete e Sheldon che optano per l'estrazione dell'utero mentre Cooper dice di salvarlo visto che il bambino non si trova. Addison torna in sala operatoria e comincia l'operazione per mantenere l'utero. Fuori, dove la situazione \u00e8 sempre pi\u00f9 difficile, Cooper viene di nuovo chiamato e, in preda alla rabbia, va dall'infermiera che lo sta chiamando e, arrivato l\u00ec, vede la paziente di Violet che l'ha quasi uccisa con il suo bambino. Capendo la situazione, Cooper asseconda la donna e viene aiutato anche da Pete. Non appena riescono a prendere in braccio il bambino, la donna viene arrestata. Ora Addison si trova costretta a lasciare Violet nelle mani di Naomi, che riesce a controllare la situazione anche quando si complica, e correre dal bambino per operarlo. Ora le operazioni sono finite e Sam, Dell, Cooper e Charlotte si trovano in sala d'attesa ad aspettare mentre Naomi ed Addison sono fuori dalla stanza di Violet che \u00e8 in compagnia di Pete. Tutti aspettano il risveglio della donna e del bambino. Nell'attesa, Addison litiga con Naomi accusandola di averla lasciata da sola contro tutto. Poco dopo, tutti attendono il risveglio di Violet nella sua stanza.tranne Cooper che \u00e8 in sala d'attesa.\nUltimo flashback: di nuovo il funerale della moglie di Pete. L'uomo, addolorato, viene sorretto da una nuova amica: Violet.\nPresente: Violet si risveglia: l'operazione \u00e8 andata bene e Addison pu\u00f2 finalmente tirare un sospiro di sollievo e piangere. Si guarda intorno e la prima cosa che chiede \u00e8:\"Lui dov'\u00e8?\". A quel punto, Pete d\u00e0 alla mamma il suo bambino che, sano e salvo, riempie di gioia il cuore della donna.\nCome eravamo.\nTrama.\nViolet \u00e8 tornata a casa con il piccolo Lucas e Pete ma la donna non ha ancora superato del tutto il trauma. Pete vorrebbe continuare a non andare al lavoro per starle vicino ma Violet, sicura di s\u00e9, non vuole impedirgli di lavorare.\nIntanto alla Ocean side, i rapporti di Naomi con il resto dello staff sono peggiorati e la stessa Addison non le rivolge parola. Mentre stanno pensando se cercare un nuovo medico per lo studio, Cooper viene chiamato dall'ospedale e, una volta arrivato, fa chiamare immediatamente anche Sam ed Addison: a quanto pare, una sua paziente e la sua famiglia, hanno avuto una brutta lite con conseguenze molto gravi. Ora tutti e tre si trovano a combattere con la famiglia: Addison con la donna che, incinta, \u00e8 apparentemente la causa di tutto; Sam con il padre che ha picchiato moglie e figlia e Cooper con la bambina. Mentre Addison cura la donna, arriva la polizia per arrestarla e, poco dopo, la bambina ha un brutto attacco di rabbia che viene calmato solo dall'arrivo di Cooper e della madre. Impaurito e preoccupato da ci\u00f2, Cooper chiede aiuto ad Addison che gli consiglia degli esami.\nIl pomeriggio, Addison e Naomi, nonostante le tensioni tra loro, vanno da Violet e da Lucas per cercare di tirare un po' su di morale l'amica, tentativo che per\u00f2 si rivela vano. Tornate ognuna al proprio lavoro, Addison e Cooper scoprono che in realt\u00e0 fu la bambina a pugnalare il padre e che la sua rabbia improvvisa \u00e8 causata da un raro tumore alle ovaie che pu\u00f2 essere asportato per far tornare tutto alla norma.\nA casa Violet non riesce a prendere Lucas e, inaspettatamente, l'arrivo di Charlotte riesce a farla tirare su e a farla ragionare. Quando Charlotte se ne va con le camicie di Cooper, arriva proprio lui che riesce a scusarsi con l'amica e a confessarle di sentirsi in colpa.\nAlla Ocean side intanto, Pete ha un incontro con Sheldon il quale lo fa riflettere e cos\u00ec, tornato a casa, Pete saluta Violet dicendole che deve superare il trauma da sola. Violet, l'indomani, riflette su come essere una buona madre e, preso il coraggio necessario, esce di casa e va da Pete dandogli Lucas, perch\u00e9 \u00e8 lui il meglio per il bambino.\nQui e ora.\nTrama.\nAddison \u00e8 in ospedale dove riceve la dottoressa Bailey quale ha bisogno di una sala operatoria del St. Ambrose Hospital, visti i problemi nel suo ospedale. L'intervento che devono effettuare \u00e8 un semplice trapianto di rene tra due sorelle ma, le cose si complicano quando Sam fa le analisi e si scopre che la donatrice \u00e8 siero positiva. La notizia, implica l'impossibilit\u00e0 del trapianto ma vista la gravit\u00e0 della situazione, la dottoressa Bailey decide di aspettare un eventuale donatore fino alla mattina seguente, altrimenti operer\u00e0 lo stesso. L'indomani, non vi \u00e8 nessun donatore e, con il consenso di Charlotte, avviene l'operazione durante la quale sar\u00e0 essenziale Sam.\nIntanto alla Ocean side \u00e8 tornata Violet la quale si trova costretta a combattere con Sheldon che, contrario all'affidamento di Lucas a Pete, le chiede il consenso per fare il test di paternit\u00e0. Stremata, Violet accetta nonostante Pete sia contrario. La donna, per sentirsi confortata da qualcuno, decide allora di andare da Naomi.\nCooper si occupa di un suo paziente con problemi al sistema immunitario che scalpita per poter andare al ballo della scuola e poter finalmente baciare la sua ragazza. Cooper, dopo aver consultato anche Pete, riesce con il suo aiuto a rendere i valori del ragazzo buoni per farlo uscire ma ora il problema \u00e8 la madre del ragazzo: la donna \u00e8 influenzata, cosa che impedisce al ragazzo di uscire. La sera per\u00f2, la donna chiama Cooper che, insieme a Pete, corre al ballo dove il ragazzo \u00e8 andato. I due dottori, lo portano via dopo che quest'ultimo ha baciato la sua ragazza ma, proprio sull'uscio della porta, il ragazzo sviene e viene portato di corsa in ospedale dove, fortunatamente viene salvato.\nMentre Addison gira per lo studio con Miranda, viene chiamata da Morgan, la moglie di Noah, che l'accusa di averle rovinato il matrimonio.\nA fine giornata, Violet va da Pete per dargli gli esiti del test e incrocia Sheldon che capisce che Lucas non \u00e8 il suo bambino. Cooper decide di andare da Charlotte e portarla di nuovo a vivere con s\u00e9. Addison, dopo aver ammesso con Miranda di amare Noah decide di andare da Naomi e tornare a confidarsi con lei.\nOltrepassare il limite.\nTrama.\nArrivati tutti in ufficio, e consapevoli del fatto che dopo l'abbandono di Naomi manca un medico, Addison propone di riscuotere la sua quota mediante un cospicuo assegno.\nDopo l'operazione svolta, Sam \u00e8 convinto di poter tornare ad operare tanto che la stessa Addison gli chiede di diventare lui il chirurgo della Ocean side. Intanto, i due insieme a Pete e Cooper, lasciando in disparte Violet, si dedicano alla giornata dell'assistenza gratis ai senza tetto. Qui si imbattono in una ragazzina con un figlio di due anni che, rifiutata dalla madre, vive da barbona insieme al bambino. Visitandolo, il bimbo risulta avere una grave patologia, e cos\u00ec Addison, appoggiata dagli altri, convoca la madre, mossa che per\u00f2 non viene gradita dalla ragazzina, che se ne va portando con s\u00e9 il figlio. I due vengono ritrovati poco dopo, ma le condizioni del bambino si sono complicate, tanto che lo stesso Sam si trova costretto ad operare. L'operazione, dopo alcune complicanze, va per il meglio e tutto si risolve anche tra madre e figlia.\nAlla Ocean side intanto, Dell si occupa di una sua paziente convinta di dover partorire in quel giorno ma che, nonostante le ripetute sollecitazioni non se ne va a casa, porta Dell a sfogarsi con lei e ad urlarle contro. Poco dopo, alla donna si romperanno le acque e Dell l'aiuter\u00e0 a partorire cosa che gli far\u00e0 capire come dovr\u00e0 comportarsi con Betsy, ora affidata esclusivamente a lui.\nViolet si confronta con una coppia dove la ragazza, dopo lo stupro, rimane incinta e pensa di tenere il bambino nonostante il parere contrario del marito. Dopo qualche seduta, Violet convincer\u00e0 la donna ad abortire usando per\u00f2 parole che mostrano in realt\u00e0 ci\u00f2 che lei pensa.\nNaomi intanto, incontra Pete nel suo nuovo ufficio e l'uomo \u00e8 totalmente scosso dal fatto che Violet non guarda nemmeno un attimo Lucas ma, in quel momento, incontra Sheldon che lo caccia in malomodo. Solo dopo Sheldon si rende conto del malessere di Pete e cos\u00ec propone a Naomi di assumerlo da loro.\nA fine giornata, Cooper torna a casa da Charlotte e confessa alla donna di non avere i soldi per l'assegno per Addison. Sam e Addison sono in ufficio a parlare quando entra Charlotte che porta l'assegno per Cooper e uno per lei chiedendo di essere assunta. Pete va da Violet e le comunica la sua scelta: se ne andr\u00e0 dalla Ocean side per andare a lavorare con Naomi.\nStrani compagni di letto.\nTrama.\n\u00c8 il giorno del processo contro Katy e Violet deve testimoniarle contro ma, non appena vede la donna, si blocca e se ne va. Nel suo ufficio, riesce a sfogarsi con Sam cosa che stupisce molto Cooper e, poco dopo, arriva per parlare con lei il padre di Katy. I due hanno una lunga conversazione durante la quale, non si sa come, il padre riesce a convincere Violet ad incontrare Katy. Durante il colloquio tra loro, Violet viene molto colpita dal nuovo stato mentale della donna e sembra, dopo averle confessato tutto il suo odio, provare pena per lei. Tornata in ufficio, incontra Cooper al quale confessa di essere andata a parlare con Katy.\nAddison intanto, convince Sam a prendere Charlotte a lavorare con loro e la donna, felice del nuovo impiego, informa anche Cooper della sua nuova specializzazione in sessuologia, cosa che per\u00f2 non piace molto all'uomo.\nAddison si trova di fronte le due pazienti cui Naomi aveva invertito gli ovuli e una delle due ha una complicanza: il bambino ha un tumore. Vista la situazione, Addison e Sam si trovano costretti a coinvolgere anche Naomi. Dopo qualche opposizione, la donna si convince ad essere operata, rischiando di non poter poi pi\u00f9 fare bambini. L'operazione non va come dovrebbe e il bambino perde la vita. Le due donne, disperate, sembrano per\u00f2 capire la situazione ma quando torna il marito della donna, l'altra, convinta di essere sola al mondo, se ne va nonostante Naomi tenti di fermarla.\nL'indomani Violet, insieme a tutti i suoi amici, si reca di nuovo in tribunale. Questa volta per\u00f2 riesce a parlare e a raccontare tutto, ma quando l'avvocato di Katy le chiede se ritiene che la sua assistita fosse in s\u00e9 o se il suo comportamento fosse alterato dalla malattia mentale, Violet a dispetto di quanto pensavano tutti, conferma che Katy non era in s\u00e9. A quelle parole, Pete sconvolto se ne va. Poco dopo i due si incontrano in ufficio e Violet capisce quanto la cosa abbia scosso non solo lei, ma anche Pete che non riesce a capire come la donna possa aver affermato una cosa simile, lasciando cos\u00ec libera Katy.\nScivolare via.\nTrama.\nAddison va con Pete a casa di una loro paziente con un tumore ovarico che per\u00f2, sembra essersi espanso molto. La donna viene portata in ospedale e lascia ad Addison il suo gatto. Qui, Addison incontra il nuovo oncologo della donna il quale la informa che non verr\u00e0 sottoposta a chemioterapia. L'indomani, quando Addison sta andando con il gatto a trovarla, viene invitata dall'oncologo a uscire e, dopo aver accettato, entra nella stanza dove per\u00f2 trova la donna gi\u00e0 morta.\nAllo studio di Naomi intanto, \u00e8 stato assunto, a sua insaputa, un nuovo dottore, sulla sedia a rotelle, che lei non sopporta. L'uomo ha convocato una coppia di nani che vuole che Naomi gli faccia concepire un bambino nano. La donna, contraria alla cosa, urla contro il nuovo dottore tutta la sua rabbia ma, dopo aver parlato con la coppia e capite le loro motivazioni, accetta di far concepire loro un bambino nano. Si muove allora e fa delle ricerche dalle quali per\u00f2 scopre che una manipolazione genetica del genere comporta delle malattie nel bambino e cos\u00ec, ci ripensa e non far\u00e0 l'operazione.\nCharlotte, dopo una iniziale crisi per il nuovo lavoro non ricevendo pazienti, incontra un uomo ma, durante il colloquio, capisce che dietro tutto c'\u00e8 Cooper. Infuriata, urla contro Cooper capendo per\u00f2 che l'uomo ha agito per il suo bene e, insieme, capiscono che l'idea di sfruttare la chat avuta da Cooper non \u00e8 poi cos\u00ec sbagliata.\nViolet e Pete si occupano di una coppia di loro pazienti dove la donna \u00e8 affetta da una forte depressione. Violet allora, ora convinta di dover dire sempre e solo quello che pensa, convince la ragazza a sottoporsi ad elettroshock, nonostante l'opposizione di Pete. Dopo l'elettroshock, la ragazza sembra guarita del tutto ma, quando vede il suo ragazzo, non si ricorda di lui. Violet allora, interviene con la sua psicanalisi e nota che la donna si ricorda di tutto nei minimi dettagli, tranne che di lui. Colpita dalla cosa, ne parla con Pete che ravvisa nel suo comportamento una farsa in quanto probabilmente sta nascondendo qualcosa. Parlandone poi con la diretta interessata, scoprono che sta fingendo di non ricordarlo in quanto dopo essere guarita, si \u00e8 resa conto di non amarlo. Pete vuole allora confessare tutto all'uomo ma dopo aver parlato con Violet si rende conto che \u00e8 meglio non dire niente nonostante le accuse rivolte loro dall'uomo.\nA fine giornata, Addison si ritrova sola con Naomi e riesce a piangere con lei per la sua paura di rimanere sola con un gatto; Charlotte e Cooper si ritrovano pi\u00f9 uniti che mai e anche Violet e Pete sembrano compiere dei passi avanti.\nLa parte difficile.\nTrama.\nSam ed Addison durante la loro solita camminata si imbattono in un uomo che riesce a spiegare loro di aver fatto un incidente con l'auto e che sotto al dirupo c'\u00e8 la moglie. Addison subito si precipita a vedere e scopre che la donna \u00e8 incinta. Sam intanto cerca con i mezzi pi\u00f9 fortuiti di tenere in vita l'uomo. Mentre Addison cerca di tranquillizzare la donna che a quanto pare deve partorire in quel giorno, Sam prova ad andare a cercare aiuto quando per\u00f2 l'auto in cui si trovano Addison e la donna comincia a muoversi per cadere ancora pi\u00f9 gi\u00f9 nel dirupo. Sam corre a vedere come stanno le due e scopre che Addison, ferita alla testa, \u00e8 incastrata nell'auto. Sam allora decide di portare anche l'uomo l\u00ec vicino e di correre a cercare aiuto. Intanto, Addison si trova di fronte una situazione disperata: da un lato la donna sta per partorire e dall'altro l'uomo che si sta aggrappando con tutte le sue forze alla vita. Le doglie cominciano ma Addison capisce che il bambino \u00e8 in posizione podalica e, con una mossa azzardata, riesce a metterlo in posizione con non poca sofferenza nella donna. Il parto avviene tra le urla della donna e le parole del marito che cerca di rassicurarla e, proprio in quel momento la donna confessa ad Addison che chiamer\u00e0 la sua bambina \"Addison\". Arriva Sam con gli aiuti e mentre tentano di tirare fuori le due donne dall'auto, la donna ha una brutta emorragia prima bloccata dallo sportello che la fa morire. Addison, sconvolta, comincia ad urlare per farsi tirare fuori.\nIntanto alla Ocean Side, Cooper e Charlotte stanno per uscire quando si imbattono in tre ragazzi che hanno abbandonato il matrimonio di uno di loro dopo che quest'ultimo ha preso delle pasticche per la prima notte di nozze. Interviene allora Charlotte: il ragazzo le confessa che lui e la sua neo-moglie hanno aspettato fino al matrimonio per avere la loro prima notte di nozze e che ora ha combinato questo guaio. Mentre Charlotte cerca di parlare con il ragazzo, arriva nell'ufficio la moglie che si imbatte in Cooper. I due entrano nella stanza e, quando la ragazza viene a conoscenza di quanto Charlotte far\u00e0 al ragazzo, si sente male e corre in bagno. Qui incontra Violet che capisce che la ragazza \u00e8 incinta. Sconvolta, la ragazza confessa tutto a Violet e le dice di aver tradito il suo ragazzo nonostante la loro promessa di rimanere vergini. Arriva il momento dell'operazione cui assistono tutti, nonostante Charlotte fosse contraria sia alla loro presenza sia a far confessare tutto alla ragazza. Durante l'operazione, la ragazza crolla e confessa del tradimento al ragazzo che, sconvolto, la caccia malamente. Poco dopo, Charlotte rimane sola con lui e gli confessa di aver avuto un marito che amava moltissimo e, dopo altre confessioni, riesce a convincere il ragazzo a tornare con lei. Violet, sentite le parole di Charlotte le chiede se Cooper lo sappia ma Charlotte le dice di aver mentito.\nIntanto, Pete e Sheldon si trovano ancora a \"combattere\" per conquistare Violet.\nA fine giornata, Addison e Sam fanno il punto della situazione e, presi un po' dalla tristezza, si baciano, capendo per\u00f2 che quello che stava succedendo non aveva senso.\nCharlotte, in intimit\u00e0 con Cooper, le confessa di essere stata sposata, sconvolgendolo.\nI peccati del padre.\nTrama.\nIn un clima di tensione, arriva Dell alla Ocean Side e, con evidente euforia, informa tutti che nel week end si \u00e8 sposato con Heater. La notizia lascia senza parole tutti e, preoccupate, Violet e Naomi intervengono non riuscendo per\u00f2 nel loro intento.\nPete si occupa di un suo vecchio paziente affetto da sarcoma. L'uomo, che sembrava non peggiorare, aveva richiesto come suo ultimo desiderio, di poter abbracciare la sua futura bambina. Dopo le ultime analisi per\u00f2, la situazione clinica dell'uomo sembra essere peggiorata notevolmente e, visto il quadro, interviene il Dr.Gabriel Fife che propone una nuova terapia. Inizialmente contrari, dopo il colloquio con la famiglia, anche Pete si convince e inizia la nuova cura. Dopo la prima somministrazione, le condizioni del paziente non migliorano, anzi peggiorano tanto che la moglie, in preda alla disperazione prega Pete di smettere tutto. Ora il Dr.Fife, Pete e Naomi pensano a come poter esaudire l'ultimo desiderio dell'uomo e, concordi, ricorrono ad Addison. Inizialmente titubante, Addison si convince poi di anticipare il parto e poter cos\u00ec permettere all'uomo di abbracciare sua figlia.\nCooper si occupa di un suo vecchio paziente che, diabetico, vive con il padre in condizioni non adeguate, in quanto ha affermato da sempre di essere stato aggredito dal nuovo compagno dalla madre. Allo studio, poco dopo, arriva la mamma del bambino che accusa Cooper di sapere dove sia il suo bambino e di favoreggiare il marito che lo ha rapito. La notizia lascia sconvolti tutti, Charlotte compresa, che non sapevano di questa faccenda. Mentre tutti stanno parlando tra loro, arriva la polizia che arresta Cooper. In prigione, Cooper parla con l'avvocato dell'opposizione al quale non dice niente. L'indomani, \u00e8 il giorno del processo e tutti sono l\u00ec a sostenere Cooper che, entrato in aula, presenta delle evidenti ferite in volto e, durante il processo, si ostina a non parlare e, alla fine, il giudice non fissa neanche una cauzione. Successivamente, Cooper parla con Charlotte e gli racconta tutto, chiedendole inoltre un favore: dovrebbe andare a curare al suo posto il bambino che ha preso una infezione. Charlotte, in preda al panico e alla rabbia, torna in ufficio dove si sfoga con Addison. La donna, poco dopo, nonostante le parole di Sam, decide di chiamare la polizia. Mentre Charlotte \u00e8 al parco con il bambino, arriva la polizia e li prende, permettendo cos\u00ec il rilascio di Cooper. L'uomo, non appena vede il compagno della madre, gli urla contro e, quando incontra Addison, l'accusa di averlo tradito. La sera, mentre Cooper \u00e8 con Charlotte, gli squilla il telefono e subito corre con Sam in ospedale dal suo piccolo paziente: il bambino, afferma che il suo patrigno l'ha di nuovo mal menato, ma quando Charlotte e Sam lo visitano, si rendono conto che le ferite sono troppo superficiali e, alla fine il bambino crolla dicendo che il patrigno non l'ha mai toccato e che si \u00e8 inventato tutto solo per poter stare con suo padre. La confessione del bambino fa crollare Cooper.\nAddison, arrivata in ufficio, incontra un uomo ad aspettarla, lasciando credere a tutti che sia un suo amante ma, poco dopo, si scopre che quello \u00e8 il Capitano, suo padre. A pranzo, i due si incontrano ed Addison continua a dirgli che non vuole avere niente a che fare con lui fino a quando, dopo la giornata lavorativa, decide di incontrarlo nella sua stanza d'albergo, senza per\u00f2 perdonarlo per tutto il male che gli ha fatto.\nDelusioni.\nTrama.\nAddison e Pete si ritrovano a collaborare per una coppia di pazienti di Pete che aspetta un bambino e che, durante la gravidanza, ha dei problemi. Addison acconsente ad aiutare l'amico ma, quando conosce la coppia ha dei ripensamenti per proteggere sia il feto sia la donna: la donna infatti, \u00e8 una sessantenne molto pi\u00f9 grande del marito. Tornati in ufficio, Addison incontra, e presenta a Cooper e Violet suo padre, notando uno strano sguardo del padre nei confronti di Violet. Durante il pranzo, il Capitano chiede ad Addison di poter assistere ad un suo intervento, rendendo felice la figlia. La sera per\u00f2, gli sguardi del padre verso Violet si concretizzano, tanto che i due finiscono per fare l'amore. Addison si trova quindi ad operare la sua donna sessantenne sotto gli occhi del padre e, finita l'operazione, la donna riceve i complimenti del padre cosa che la rende molto felice. Addison va cos\u00ec da Naomi a confessarle la sua gioia ma la donna la blocca dicendole di Violet e suo padre, sconvolgendola.\nIntanto, Cooper, Charlotte e Violet si trovano a collaborare riguardo ad una coppia di pazienti ebrei che ha parecchi figli ma, rispettando alla lettera la loro religione, non pu\u00f2 usare contraccettivi. La donna, parlando con Charlotte e Violet confessa per\u00f2 di essere felice del fatto che suo marito ultimamente non ha pi\u00f9 voglie sessuali, in quanto non potrebbe affrontare un'altra gravidanza con successive cure per un altro figlio. Viene cos\u00ec convocato anche il marito che, affermando anche lui di amare sua moglie, dice che comunque anche lui non potrebbe sostenere un'altra gravidanza e che, per\u00f2, non pu\u00f2 usare contraccettivi. Con l'intento di aiutarli, i tre convocano un rabbino che per\u00f2 nega la possibilit\u00e0 di usare un contraccettivo. Riunitisi, i tre non sanno che fare fino a quando Cooper non dice che comunque la pillola potrebbe aiutare anche altre cose e cos\u00ec, con un sotterfugio, Violet riesce a convincere la donna a prendere la pillola.\nNaomi, a casa, sta per uscire ma si ricorda di non aver preso le chiavi e, non appena rientra in casa, vede Maya scendere dalle scale con un abbigliamento non consono. Su tutte le furie, Naomi va da Sam e gli racconta tutto, trovando per\u00f2 il suo ormai ex marito non cos\u00ec arrabbiato. Naomi decide cos\u00ec di tornare a casa prima dove scopre sua figlia sul divano con un ragazzo. Ora su tutte le furie, chiama Sam che, parlando con Maya conferma di sapere di questo Dick ma che non sapeva che era il suo ragazzo. Naomi, sempre pi\u00f9 sconvolta, caccia di casa la figlia per mandarla con Sam. Tra i due sembra esserci una buona sintonia cos\u00ec, Sam gli chiede di incontrare Dick. Tornato a casa dopo il lavoro, Sam si ritrova nel bel mezzo di una festa e, quando vede sua figlia amoreggiare con Dick, la caccia di casa rimandandola da sua madre.\nA fine giornata, Addison su tutte le furie, va da Violet per chiederle perch\u00e9 sia andata con suo padre e, poco dopo, arrabbiata, confessa tutto a Pete che, pur colpito, cerca di ignorare Violet. Tornata a casa, Addison prova a parlare con il Capitano che per\u00f2 non riesce a parlarle e, quando lei se ne va, chiama Bizey, la madre di Addison, per dirle di parlare con sua figlia.\nEsplosioni.\nTrama.\nUna Addison visibilmente sconvolta, \u00e8 in ascensore per salire al suo ufficio. Dell, pronto per andare a far partorire una donna, esce di casa dopo aver salutato Betsy ed Heater. Appena entrato in macchina per\u00f2, la casa esplode.\n7 ore prima: Addison va in aeroporto a prendere sua madre con la quale il rapporto non \u00e8 migliorato. La sera in casa, insieme a Sam, nota come tra il Capitano e Bizey la sintonia sia delle migliori. Poco prima di far esplodere la sua rabbia per\u00f2, Addison e Sam ricevono una chiamata dall'ospedale. Subito accorrono l\u00ec dove trovano un Dell sconvolto per le sorti della figlia e della moglie e, altrettanto sconvolti, Pete, Cooper, Naomi e la stessa Charlotte che dirige la sua \u00e9quipe. Ora si dividono: Pete segue Heater e Cooper si dedica a Betsy. Poco dopo, Pete torna da Dell e lo informa, insieme a Charlotte, che l'incendio \u00e8 stato scaturito da una pipetta per la droga che si stava preparando la moglie. In preda alla rabbia, Dell va da Heater che, moribonda, non riesce a reagire alle dure parole del marito che le augurano la morte. Intanto Betsy si riprende senza avere nessun trauma o ripercussione. I giorni passano e le condizioni di Heater non migliorano, anzi e cos\u00ec Pete consiglia all'amico di far vedere a Betsy per l'ultima volta sua madre, trovando per\u00f2 di fronte a s\u00e9 un muro. Di nascosto, Pete porta Betsy dalla madre ma prima che possa entrare nella stanza viene bloccato da Dell che su tutte le furie lo prende a pugni. Infuriato, Dell rimane accanto alla figlia nonostante le suppliche fatte tramite gli altri di Heater. \u00c8 ora Pete che va dalla donna che, sotto l'azione della morfina, lo scambia per Dell e gli chiede perdono, confessandogli il suo amore. Pete, inizialmente incapace di reagire, si finge poi Dell per il suo bene e, nel momento in cui entra Dell, la donna muore. Ora a Dell il compito pi\u00f9 difficile: dire tutto a Betsy, ma a suo sostegno ci sono tutti i suoi amici.\nNel frattempo, Addison oltre a dover affrontare la situazione di Dell, a casa deve cercare di capire cosa nascondono il Capitano e Bizey ma, incapace di affrontarli si rifugia da Sam. Rientrando a casa, incontra poi Susan l'assistente della madre da sempre. Si ritrovano tutti insieme, in una situazione alquanto strana che fa esplodere Addison che nuovamente si rifugia da Sam. Pensando che il Capitano abbia una storia con Susan e convinta dalle parole dell'amico ad affrontarli una volta per tutte e cacciarli da casa sua, Addison torna a casa sua dove scopre Bizey che amoreggia con Susan. Sconvolta dalla cosa, si rifugia nuovamente da Sam. L'indomani, al lavoro, trova in Sheldon un confidente e, affrontando la madre, scopre che la sua relazione con Susan dura da sempre.\nFinite le avventure di Dell ed Addison, il primo si trova con Betsy sorretto da una nuova famiglia; Addison invece, decide di cercare di perdonare la sua famiglia e si reca in aeroporto a salutarli, mostrando la sua comprensione.\nUn'altra seconda chance.\nTrama.\nDopo la morte di Heater, Dell con Betsy si trasferisce a casa di Naomi, ma le cose non vanno per il meglio: la bambina \u00e8 infatti molto arrabbiata con il padre per non averle permesso di salutare la madre e ha deciso di non parlargli. Solo dopo una dura confessione di Naomi, Dell riesce a chiedere scusa sia a Pete sia alla piccola, riuscendo cos\u00ec a sistemare le cose.\nAddison ha intanto ricevuto la visita di Mark Sloan e di sua figlia, Sloan, che \u00e8 incinta. La ragazza ha delle piccole complicazioni che mediante un'operazione potranno essere risolte. Ad aiutare Addison interviene anche Pete che, nonostante non abbia una particolare simpatia per Mark, aiuta la figlia a calmarsi. Intanto, le cose tra Mark ed Addison prendono una piega inaspettata e i due finiscono per copulare. La sera, mentre i due sono con Naomi e Sam a cena, Mark confessa di volersi trasferire l\u00ec con loro. L'indomani, \u00e8 il giorno dell'operazione e tutto va per il meglio nonostante una piccola complicazione ma quando Sloan si risveglia confessa ad Addison di non volere quel bambino e Addison si trova cos\u00ec costretta a parlarle delle agenzie per l'adozione.\nIntanto Cooper va a visitare a domicilio un suo piccolo paziente, Cody, e quando entra in casa sua trova una sorta di bazar con tutte le cose vecchie, rotte tenute dalla madre. Preoccupato per la salute del suo paziente, Cooper chiede aiuto a Violet che per\u00f2 dalla madre non riesce a scoprire niente. Sar\u00e0 solo durante un colloquio con il piccolo Cody che scoprir\u00e0 la causa del suo attaccamento alle cose vecchie. Nonostante le parole di Violet, Cooper chiama comunque i servizi sociali che per\u00f2 non intervengono per togliere Cody alla madre grazie all'aiuto di Violet. Cooper dopo aver concluso il suo caso, si trova faccia a faccia con Charlotte e, durante la brutta lite che li vede coinvolti, decide di lasciarla.\nA fine giornata, Addison \u00e8 ancora a letto con Mark, il quale continua a dirle di volersi trasferire ma, dopo un discorso fattogli dalla donna, capisce di amare ancora la piccola Grey e di non poter andare a vivere l\u00ec con lei spezzandole nuovamente il cuore. L'indomani, Addison \u00e8 con il suo gatto quando arriva da lei Maya che ha seguito il consiglio di sua madre di parlare con qualcuno. In lacrime, la ragazza mostra ad Addison un test di gravidanza.\nLa scelta pi\u00f9 difficile.\nTrama.\nPete e Naomi assistono ad un \"miracolo\" del Dr.Fife che ha impiantato un braccio robotico in un paziente che, dopo la guerra, \u00e8 rimasto mutilato. Le cose sembrano andare alla grande quando per\u00f2 Pete si rende conto che il ragazzo ha una brutta infezione. Pete, nonostante il dissenso di Gabriel, porta il ragazzo in ospedale e, quando si rende conto che non c'\u00e8 pi\u00f9 niente da fare, propone al ragazzo di togliere l'arto meccanico e, addirittura di amputare ancora per evitare che l'infezione si espanda ulteriormente.\nAddison si trova a dover combattere con Sam e Naomi: Maya \u00e8 andata da lei e le ha confessato di essere incinta. Sconvolti dalla cosa, Sam prova ad affrontarla mentre Naomi scappa, impaurita. Dopo diversi litigi, Maya si convince ad abortire, facendo contenti i genitori. Addison \u00e8 l\u00ec, pronta per far abortire la \"nipote\" quando per\u00f2 si rende conto che lei non ne \u00e8 convinta tanto che, dopo poco, le due escono e Maya confessa di voler proseguire la gravidanza. Su tutte le furie, Naomi la porta di forza nella stanza dove Dell sta facendo partorire una donna che non ha voluto medicine e che quindi sta soffrendo molto: dopo diverso tempo di sofferenza per\u00f2, la donna finalmente partorisce e Maya si innamora subito di quel quadretto familiare. Naomi, ora sconvolta, se ne va nel suo ufficio dove, con sorpresa, trova conforto in Gabriel mentre Sam trova al suo fianco la sempre presente Addison.\nViolet, stanca di ricevere i prodotti per neonati, va all'ufficio delle spedizioni dove, per un qui pro quo, la donna capisce che Violet ha perso il suo bambino. Al fianco di Violet c'\u00e8 un uomo che ha appena perso la moglie. L'uomo, a sentire che Violet ha perso il suo bambino, si sente rincuorato e i due cominciano a parlare provando sollievo reciproco. Violet riesce ad aiutare l'uomo a tornare a casa e, quando riesce nel suo intento, gli confessa che il suo bambino non \u00e8 morto, bens\u00ec lei lo ha abbandonato capendo che quello che ha fatto l'ha resa vuota.\nDoppia scelta.\nTrama.\nAddison si trova a collaborare con Pete dopo aver fatto partorire una donna che aveva concepito quel bambino solo con l'intento di salvare le altre due figlie, gemelle, con il sangue del cordone ombelicale. Le due bambine infatti, affette da leucemia, sono troppo deboli per essere sottoposte a chemioterapia e solo il sangue del loro fratellino le pu\u00f2 salvare. Come da routine, Addison fa le analisi dalle quali per\u00f2, risulta che il sangue del bambino basta per salvare una sola bambina. I genitori si trovano ora di fronte una scelta che li pone su due fronti diversi: il padre vorrebbe salvarne una, facendo la sua scelta, mentre la madre non riesce a scegliere. Le condizioni di una delle due bambine peggiora e, grazie alle parole di Cooper ed Addison, anche la madre sceglie e, con il cuore spezzato, anche le bambine capiscono che \u00e8 meglio cos\u00ec, nonostante la loro giovane et\u00e0.\nSam, nel suo ufficio, accoglie Dick, il ragazzo di sua figlia che gli chiede il permesso di sposarla. Sconvolto dalla cosa, Sam cerca un appoggio da Naomi che per\u00f2 ancora si rifiuta di affrontare la cosa. Sam, ora solo ad affrontare il tutto, incontra la madre di Dick che, a quanto pare, ha gi\u00e0 pianificato tutto e trova Sam disposto in quanto obbligato a collaborare a differenza di Naomi che non riesce nemmeno a partecipare all'incontro. Intanto, tra Sam ed Addison sembra aumentare sempre di pi\u00f9 il feeling tanto che, oltre a baciarsi, tentano un approccio ulteriore che per\u00f2 viene interrotto dall'arrivo di Dell.\nViolet decide di invitare Charlotte a vivere a casa sua, visto che le cose tra lei e Cooper non migliorano.\nA fine giornata, Naomi si confida con Violet mostrandole le sue parole; Addison parla con Sheldon delle sue paure per il rapporto con Sam, omettendo per\u00f2 di specificare di chi si tratti ma, nonostante i consigli dell'amico, vedendo la reazione di Naomi ad un solo pensiero di lei a Sam, decide di non iniziare una possibile storia con l'uomo, nonostante quest'ultimo appare visibilmente scosso dalla cosa.\nL'amore fa male.\nTrama.\nCooper, con l'aiuto di Pete, si occupa di una sua piccola paziente con evidenti segni di morsi sul collo. La ragazzina spiega che quello \u00e8 il simbolo dell'amore eterno che le ha fatto il suo ragazzo. Dalle analisi per\u00f2, risulta che ha contratto un'infezione cos\u00ec, i due medici, sono costretti a convocare anche il ragazzino che, fiero di s\u00e9, confessa di avere intorno numerose ragazzine che \"vogliono il suo amore eterno\", confidenza che sconvolge la piccola paziente di Cooper.\nSam ed Addison, nonostante il loro rapporto ora si limiti, per scelta di Sam, al semplice rapporto di lavoro, si trovano costretti a collaborare dopo che Pete li ha convocati: una donna paziente di Addison, \u00e8 caduta in acqua e rischia di morire per ipotermia. La donna per\u00f2, dopo essere stata costretta al parto, non vuole curarsi finch\u00e9 non torni il compagno. Addison si reca allora da lui che per\u00f2, non ne vuole sapere niente di lei in quanto non l'ama pi\u00f9. Saputa la cosa, la donna vuole lasciarsi morire ma, non appena vede il suo bambino, cambia idea e si lascia curare.\nFuori dal lavoro, Sam si sta occupando del matrimonio e, visto che Naomi non d\u00e0 il suo appoggio, coinvolge Violet nei preparativi. Solo in un secondo momento, Naomi sembra interessarsi, anche se non troppo, ai preparativi.\nLa sera, \u00e8 la serata per la premiazione di William White e, durante la festa, Naomi deve fare il discorso. Successivamente tra i due scoppia la scintilla. Intanto, durante la festa, Addison e Pete si ritrovano in sintonia, per lasciarsi poi travolgere dalla passione e si fanno compagnia in un rapporto sessuale e parlando dei loro veri amori.\nFinch\u00e9 morte non ci separi.\nTrama.\nDopo aver controllato un paziente di un collega, Cooper si ritrova proprio con quel collega, il Dr.Scott Barker, nella sala limitrofa quando quest'ultimo gli chiede dei potenti farmaci a base di oppiacei per calmare il mal di schiena. Preoccupato per l'incolumit\u00e0 dei suoi pazienti, Cooper si rivolge a Charlotte, scoprendo per\u00f2 che quel dottore \u00e8 il suo nuovo compagno. Infuriato, Cooper si rivolge a Violet la quale per\u00f2 non sa come aiutarlo fino a quando, vista la mancata presenza del dottore in ospedale, non interviene con le sue sedute per verificare la sanit\u00e0 di Scott. Dopo la prima seduta per\u00f2, Violet sembra essere convinta che il dottore non abbia problemi ma, proprio in quell'istante, Cooper riceve una chiamata dall'ospedale dove, insieme a Charlotte, blocca l'intervento del Dr.Barker.\nAddison arriva allo studio dove incontra Sam e gli comunica di avere una relazione e, proprio in quel momento, arriva Pete a richiedere il suo aiuto. Addison subito si precipita e in ambulanza insieme a Pete e Naomi trova la paziente che, dopo un distacco di placenta, si trova a partorire dopo solo venticinque settimane. Il bambino riporta numerosi problemi ma i genitori vogliono che comunque Addison provi ad operare. La donna, nonostante abbia mostrato la sua voglia di non intervenire, si trova costretta ad operare ma, una volta usciti dalla sala operatoria e dopo aver elencato i vari disturbi e complicanze riportate, si tira indietro. I genitori per\u00f2, vogliono comunque che il bambino viva e provano a sentire altri medici: solo dopo numerosi discorsi sia da parte di Pete sia di Naomi si convinceranno a lasciarlo andare.\nSam intanto, \u00e8 sempre pi\u00f9 coinvolto dal matrimonio che si terr\u00e0 tra pochissimi giorni: i preparativi sono giunti quasi al termine ma il suo discorso non riesce a prendere forma e, in tutto ci\u00f2, ci si mette anche il rapporto con Addison, la continua presenza di Corinne (la madre di Dink) e l'assenza di Naomi.\n\u00c8 il giorno del matrimonio e, all'ultimo minuto, si presenta anche Naomi che rende la figlia felice. In chiesa, Charlotte comunica a Cooper che Scott \u00e8 entrato in terapia e le cose sembrano andare per il meglio tra i due se non fosse per l'arrivo dell'accompagnatrice di Cooper.\nIl matrimonio \u00e8 stato celebrato ed \u00e8 il momento del discorso di Sam che gli riesce benissimo. Addison va cos\u00ec a congratularsi con lui ma l'uomo le dice di non volerla vedere e la informa che ha capito che si vede con Pete. Intanto in bagno, Cooper e Charlotte si lasciano travolgere dalla passione.\nPaura di volare.\nTrama.\nDopo l'improvvisa partenza di Cooper e Violet per un viaggio, Sheldon si trova a curare una paziente di Violet con la fobia di volare a seguito di un incidente aereo avvenuto l'anno prima. La terapia con Violet sembrava aver funzionato fino a quando, nel volo trascorso con Sheldon, la donna non ha rivissuto quell'esperienza. In lacrime, racconta al nuovo psicanalista della sua esperienza passata e gli confessa di voler abbandonare la terapia. Con sorpresa, Sheldon si vede aiutato e confortato da Charlotte che a sua volta cerca aiuto dopo il rientro di Cooper dal viaggio.\nPete e Naomi si occupano di una coppia che, a seguito della loro prima volta, riscontra l'allergia di lei allo sperma. Preoccupati dalla cosa, accettano l'uso di precauzioni fino a quando Pete non trover\u00e0 una cura ma, dopo la loro successiva volta, qualcosa va storto e la donna ha un'altra crisi che la porta quasi alla morte. Spaventato, l'uomo decide di lasciarla ma tutto si risolver\u00e0 non appena Pete li riconvocher\u00e0 annunciando loro di aver trovato una possibile cura.\nAddison trova strano il comportamento di Sam che, a quanto pare, ha accettato la sua storia con Pete fino a quando non conosce la sua nuova ragazza: la neonatologa Vanessa Hoy. Nonostante le preoccupazioni, Addison e Sam si trovano a collaborare riguardo ad un caso dove l'uomo, purtroppo, ha contratto una forma molto forte di tubercolosi che, visto la scadenza del suo permesso di soggiorno, lo costringer\u00e0 all'espatrio. La ragazza vorrebbe andare con lui ma a causa di alcune malformazioni nel bambino, Addison non la pu\u00f2 lasciar andare. Nonostante le preghiere di Addison, Sam avverte il governo riguardo alle condizioni dell'uomo ma, sempre per far piacere ad Addison, permette all'uomo di vedere il suo bambino almeno una volta.\nNaomi nel suo ufficio sembra aver trovato la pace dopo l'inizio della relazione con William ma, parlando con Addison, si rende conto di provare qualcosa per il Dr.Fife.\nLa giornata \u00e8 finita e Sheldon va da Charlotte per ringraziarla per quanto fatto per lui e la donna lo invita ad entrare. Poco dopo, arriva Cooper che trova i due a letto insieme.\nSam informa Addison che, nonostante pensi ancora a lei, sta cercando di andare avanti con Vanessa e la donna, colpita da ci\u00f2, si ritrova a piangere tra le braccia di Pete, a sua volta distrutto dalla decisione di Violet di non tornare.\nTriangoli.\nTrama.\nNonostante i continui litigi causati dalla relazione con Charlotte, Sheldon e Cooper si trovano a collaborare per un caso di una undicenne che, nonostante l'et\u00e0, tende ad isolarsi a causa del suo amico immaginario. Sheldon dopo il primo colloquio con la bambina, riscontra in lei un inizio di schizofrenia cosa che per\u00f2 viene fermamente rifiutata dal padre che la porta via. La madre invece, preoccupata, torna da Cooper per raccontargli di un episodio che la fece preoccupare e, pi\u00f9 tardi scopre un segreto del marito riguardo proprio la schizofrenia. Dopo un breve colloquio con Sheldon e Cooper, la famiglia si convince per\u00f2 a far curare la bambina.\nAddison si reca in ospedale dove l'attende Keila, una madre surrogata incinta di ben tre gemelli. Dalle ultime ecografie per\u00f2, Addison ha riscontrato un embolo dannoso per la sua salute che la porta ad affermare che, purtroppo, potr\u00e0 portare avanti la gravidanza solo per un bambino. I genitori adottivi dei bambini, contrari alla cosa, chiedono un secondo parere a Vanessa che, nonostante le parole di Addison, propone loro un intervento che viene accettato sia da loro sia da Sam, che sar\u00e0 lui stesso a farlo. L'operazione sembra essere andata per il meglio ma Addison non ne \u00e8 ancora del tutto convinta. Intanto, la sua relazione con Pete va per il meglio e lui le chiede addirittura di farla diventare una cosa seria ma Addison, spaventata, chiede aiuto a Sheldon che le dice di prendere una decisione e di crescere. Poco dopo, Addison riceve la chiamata dell'ospedale in quanto la sua paziente ha avuto delle complicazioni: arrivata di corsa, viene affiancata da Vanessa ma durante l'operazione qualcosa va storto e la ragazza finisce in coma forzato, solo per far continuare a vivere i tre bambini.\nNaomi intanto, viene \"obbligata\" da William ad andare a cena con Gabriel per convincersi del nuovo protocollo riguardo alla SLA e la cena ha una piega positiva tanto che, l'indomani, Naomi si scioglie e bacia il collega.\nPete invece, capisce che William insiste riguardo a quel protocollo in quanto ne ha bisogno personalmente.\nLa giornata \u00e8 finita e Sheldon e Charlotte continuano la loro relazione mentre Addison si decide finalmente ad accettare la proposta di Pete e comunica la cosa anche a Sam ma, mentre i due si stanno abbracciando, arriva Naomi che fraintende la situazione ed obbliga, con il suo sguardo, Addison a confessarle del bacio: la donna sconvolta, se ne va insultando l'amica.\nStaccare la spina.\nTrama.\nDopo il problema avuto durante l'operazione con conseguente coma di Keila, Eddie decide di staccarle la spina che la tiene in vita. La sua decisione per\u00f2 crea due fazioni dove Addison \u00e8 d'accordo con l'uomo mentre Vanessa si schiera con la famiglia adottiva. Questi ultimi, vista la ferma posizione di Eddie decidono di chiamare un avvocato. Intanto Addison decide di aiutare Pete con Lucas in quanto entrambi si sono ammalati. Le cose con Lucas non vanno bene in quanto il bambino non riesce a calmarsi e neanche l'intervento di Cooper aiuta Addison. Solo dopo molto tempo Lucas finalmente si calma ed Addison pu\u00f2 riposare, nonostante l'influenza abbia preso anche lei.\nDell, vista l'assenza di Addison, si trova costretto ad occuparsi di una sua paziente allettata in quanto in procinto di partorire. Durante la prima visita, Dell nota una brutta tosse nella figlia che lo porta a tornare con Cooper. Arrivati, la bambina apre la porta e chiede aiuto per la madre: la donna \u00e8 infatti scivolata e le si sono rotte le acque. Dell, aiutato da Cooper, si trova cos\u00ec costretto ad effettuare un parto in condizioni non ottimali ma, superati diversi ostacoli, il bambino riesce ad uscire sano e salvo.\nNaomi, distrutta per aver scoperto il feeling nascente tra Addison e Sam, cerca di sfogarsi con Sheldon ma capisce poi che l'unica persona che la fa stare bene \u00e8 Gabriel e cos\u00ec, dopo aver scoperto che William \u00e8 partito a sua insaputa, decide di buttarsi con il Dr.Fife e, dopo aver chiesto aiuto a Charlotte, finisce per farci sesso. Mentre i due sono a letto, Gabriel le confessa che il viaggio di William non \u00e8 per lavoro bens\u00ec per curarsi in quanto \u00e8 malato.\nIn ospedale, con l'assenza di Addison, intorno ad Eddie sono rimasti Sam, Vanessa e Charlotte i quali assistono, impotenti, alla scelta del giudice di vietare l'accesso a quella stanza fino a che i bambini non potranno nascere. L'uomo \u00e8 distrutto e, grazie ad un improvviso aiuto di Charlotte, riesce ad entrare nella stanza. Improvvisamente per\u00f2, dalla stanza comincia a suonare l'allarme: Eddie ha staccato la spina. Subito i tre medici accorrono per sistemare tutto quando, per miracolo, Keila comincia a respirare da sola.\nA fine giornata, Charlotte si trova di fronte a Sheldon che la fa ragionare e le fa capire che \u00e8 ancora innamorata di Cooper; Addison si stende accanto a Pete il quale per\u00f2, nel sonno, pronuncia il nome di Violet dicendo di amarla; Naomi dopo aver scoperto la malattia di William corre in aeroporto per prendere il primo volo disponibile per Ginevra.\nOcchi ben aperti.\nTrama.\nDopo aver scoperto che sua moglie respira da sola, Eddie convoca l'\u00e9quipe della dottoressa Ghinsberg affinch\u00e9 la sveglino dal coma. Arrivata in ospedale, Addison presenta il caso alla dottoressa e, con sua sorpresa, scopre che nella sua \u00e9quipe c'\u00e8 Amelia Shepherd, la sorella di Derek. Le due si ritrovano a parlare e Amelia la fa riflettere sul fatto di aver scelto Pete come ripiego tanto da portare Addison a confessare a Pete di aver detto di amare Violet. L'uomo per\u00f2, la rassicura dicendo di amare lei. In ospedale intanto, dopo un primo controllo su Keila, la dottoressa Ghinsberg rifiuta qualsiasi tipo di intervento trovando per\u00f2 Amelia contraria cos\u00ec tanto da doverla licenziare. Parlando poi con Charlotte e spiegando tutta l'operazione ad Eddie, Amelia riceve il consenso di operare nonostante sia Addison sia Vanessa siano contrarie. L'operazione prende luogo senza che Vanessa venga chiamata e tutto sta andando per il meglio fino a quando non insorge un embolo che obbliga Addison a tirar fuori i bambini. Dopo un attimo di esitazione, convinta da Sam, Amelia riprende ad operare e, una volta usciti dalla sala operatoria assistono al miracolo: i bambini grazie ad Addison stanno bene mentre Keila si risveglia.\nCharlotte chiede aiuto a Cooper per un suo progetto per gli anziani e i due collaborano. La conferenza non sembra andare per il meglio ma, finito il discorso, Cooper incontra un uomo del corso che gli chiede aiuto. Dopo i controlli, Charlotte \u00e8 costretta a comunicare all'uomo che ha un cancro alla prostata e a porlo di fronte al fatto che, dopo essersi sottoposto alle cure, sar\u00e0 impotente. L'uomo cos\u00ec se ne va, senza dare il suo consenso. Charlotte arrabbiata, cerca appoggio in Cooper che per\u00f2 le d\u00e0 contro e cos\u00ec si ritrova a sfogarsi con Sheldon confessandogli anche di aver lasciato da solo Eddie nella stanza con la moglie. Cooper per\u00f2, rendendosi conto di aver sbagliato, convoca nuovamente l'uomo convincendolo a sottoporsi alle cure. Charlotte cos\u00ec, fiera del loro operato, invita Cooper a bere qualcosa insieme ricevendo per\u00f2 un rifiuto.\nPete intanto, si trova costretto a sostituire Naomi e si ritrova a parlare con Gabriel scoprendo che l'uomo nutre dei veri sentimenti per Naomi.\nFinita la giornata, Sam conferma a Vanessa di amare Addison mentre quest'ultima, stanca dopo il lavoro, va a casa da Pete dove l'attende la sua nuova famiglia. Mentre i tre stanno mangiando, suonano alla porta e Pete va ad aprire: \u00e8 Violet che, tornata dal suo viaggio, vuole vedere Lucas ma vedendo Addison e il nuovo quadretto familiare rimane senza parole.\nSeconda scelta.\nTrama.\nCon il suo ritorno, Violet crea dei problemi alla coppia Pete-Addison, specialmente in Addison in quanto si sente minacciata da lei e ha paura di perdere Lucas. Dopo aver parlato con Pete, Violet trascorre del tempo con Lucas durante il quale ha una conversazione cuore a cuore con Addison durante la quale le due si confessano una reciproca stima.\nIntanto, Cooper ha a che fare con Oliver, un bambino affetto da pica che, dopo il neo-matrimonio della madre, sembra aver peggiorato la sua malattia. Dopo un iniziale controllo, Cooper chiede aiuto a Sheldon il quale conferma la malattia del bambino. Dopo un colloquio con la madre, la situazione non migliora fino a quando Cooper viene chiamato di corsa dall'ospedale dove il bambino \u00e8 stato ricoverato. Dopo aver fatto fare una lavanda gastrica al piccolo, Cooper trova la madre nascosta in bagno a mangiare carta igienica. Sconvolto dalla verit\u00e0 nascosta dalla madre, Cooper l'attacca verbalmente e, successivamente, Sheldon capisce che l'amico ha subito uno shock da bambino. Cooper si reca infatti da Oliver il quale non vuole perdonare la madre per avergli mentito e, per rincuorarlo, gli racconta di un episodio analogo della sua infanzia.\nAddison, nonostante i dilemmi personali, si concentra sul lavoro dove si trova a collaborare nuovamente con Amelia e Sam. I tre si trovano a collaborare riguardo Karl, marito di Lucia, il quale ritornato dall'Iraq ha dei problemi a rimanere sveglio. Da un primo esame neurologico, l'uomo non sembra avere niente ma a preoccupare i dottori \u00e8 il suo elettrocardiogramma che mostra un'anomalia. Allontanatasi dal posto, Addison viene seguita da Lucia che la prega di trovare qualcosa che non va in Karl per farlo rimanere l\u00ec accanto a lei e al loro futuro bambino. Alla notizia, Sam non sembra voler collaborare ma durante l'operazione si trova costretto a fare una mossa che non gli permetter\u00e0 di ripartire per la guerra, rendendo felice la moglie.\nViolet intanto, cercando di recuperare il tempo perso con Lucas e di recuperare il suo lavoro, decide di chiedere a Pete di prendere con s\u00e9 Lucas, cosa che l'uomo rifiuta fermamente marcando anche il fatto che la donna gli confessa che, durante il viaggio, aveva pensato di trasferirsi a New York.\nA fine giornata, Charlotte si sente sempre pi\u00f9 confusa riguardo al comportamento di Cooper. Addison si ritrova a parlare con Sam il quale la bacia proprio nel momento in cui entra Pete. Tra Addison e Pete inizia una dura conversazione fatta di confessioni durante la quale Pete mette la donna di fronte ad una scelta mentre fuori Sam si trova a discutere con Amelia. Violet e Cooper si ritrovano a parlare come ai vecchi tempi e Cooper capisce che il problema con Charlotte ha radici nel suo problema di infanzia mentre Violet gli confessa di voler fare causa a Pete per l'affidamento di Lucas.\nSegreti svelati.\nTrama.\nIn un'alternanza di flashback viene mostrato il trascorso di Violet a New York dove in cerca di lavoro, si trov\u00f2 di fronte quella che avrebbe dovuto sostituire scoprendo che era incinta. La visione della donna mise Violet in crisi portando la psicologa a convincerla a sottoporsi alla terapia. Dopo parecchio tempo, Violet riusc\u00ec cos\u00ec a sfogarsi e a tirare fuori tutto scoprendo che dietro il suo abbandono altro non c'era che la voglia di proteggere Lucas.\n\u00c8 arrivato il momento della causa di Violet a Pete per l'affidamento di Lucas e tra flashback e presente Violet, Pete, Dell, Sam, Addison, Cooper, Charlotte, Sheldon e a sorpresa Naomi, si ritrovano a testimoniare per la causa concordando tutti sul fatto che Violet non sia pronta ad essere una madre. La causa mette a dura prova i rapporti tra tutti e fa svelare segreti scottanti, verit\u00e0 nascoste di ogni persona che si presta alla confessione cos\u00ec da far diventare pubblico ci\u00f2 che non si voleva far sapere per svariati motivi. Arriva il momento della decisione del giudice che, dopo aver ascoltato tutti, decide di dare l'affidamento unico a Pete e di permettere a Violet di far visita a Lucas. Dopo la causa, Naomi si ritrova a parlare con Sam di Maya, dell'amore per lei e del suo pancione; Addison viene, con sorpresa, ringraziata da Violet mentre Cooper si fa nuovamente avanti con Charlotte confessandole i suoi sentimenti. Tutto sembra finito quando Pete si presenta con Lucas alla porta di Addison per cercare di recuperare la sua nuova famiglia, sotto gli occhi impotenti di Sam che osserva la scena da casa sua.\nNel nome dell'amor.\nTrama.\nDell \u00e8 allo studio per fare un'ecografia a Maya alla quale, finalmente, anche Naomi prender\u00e0 parte. Durante l'esame, Maya e Dell sono in perfetta sintonia e la ragazza spiega alla madre di come abbia pianificato alla perfezione tutto nonostante la sua assenza, facendole capire quanto sia cresciuta. Finito l'esame, Naomi torna al suo studio insieme a William e, preoccupata per lui chiede a Gabriel di provare su di lui il protocollo sperimentale, nonostante non fosse stato ancora approvato ricevendo per\u00f2 un no come risposta.\nIn ospedale, Addison si occupa di Kim, una ragazza incinta accompagnata dal padre, George, per un controllo. Dopo le prime analisi, notanto uno strano comportamento nell'uomo, Addison chiede l'intervento di Sam che a sua volta nota che non \u00e8 molto normale il comportamento che George ha nei confronti della figlia. Spinti da ci\u00f2, i due programmano nuovi esami per la ragazza che la costringeranno a rimanere in ospedale. Dai risultati per\u00f2, Addison e Sam notano che Kim ha una malformazione cardiaca che si eredita esclusivamente dal padre, malformazione che per\u00f2 George non ha. Visto ci\u00f2 e data la conferma di Sheldon, Addison e Sam capiscono che la ragazza \u00e8 stata rapita e quando provano a dirglielo, George vorrebbe portarla via causando la rottura dell'aneurisma della ragazza. Sam ed Addison si trovano cos\u00ec ad operarla cercando di salvare sia lei sia la bambina in grembo e, ad operazione riuscita, la ragazza si ritrova sola senza George. Solo dopo, verr\u00e0 raggiunta dai suoi veri genitori facendole ricordare cosa sia il vero amore.\nViolet si trova di fronte Claire ed Irwin, una sua vecchia coppia in terapia. I ricordi di Violet sono molto negativi in quanto la donna aveva dei comportamenti poco rispettosi nei confronti di tutti e aveva problemi a controllare la rabbia ma, una volta entrata nel suo studio, nota un notevole cambiamento nella donna che \u00e8 oggettivamente felice e gentile a causa, di quanto lei stessa conferma, del tocco di Dio. Preoccupata da ci\u00f2, Violet chiede la collaborazione di Amelia che dalla tac riscontra la presenza di un tumore nel cervello della donna. Claire inizialmente rifiuta ogni tipo di operazione ma solo dopo aver parlato con la stessa Amelia accetter\u00e0 il trattamento. Durante l'operazione, Irwin confessa a Violet di aver paura di riavere indietro la vecchia Claire cosa che, effettivamente, avviene portandolo a lasciarla. La donna, dopo momenti di rabbia, accetta poi l'aiuto di Violet.\nIntanto, le cose tra Cooper e Charlotte sembrano andare alla grande ma, quando la donna prova a parlargli, capisce che lui ancora non \u00e8 pronto per una relazione e accetta cos\u00ec di uscire con Sheldon, che si \u00e8 riscoperto innamorato di lei.\nPete riesce a trovare un punto d'incontro con Violet che sembra sempre pi\u00f9 convinta, e pronta, di poter crescere Lucas. Tornata nel suo ufficio, Violet si decide finalmente a perdonare Cooper e, parlando, convince l'amico a correre da Charlotte a riprendersela.\nDell viene chiamato nel cuore della notte da Maya che ha le contrazioni e, in preda al dolore, gli chiede di essere portata in ospedale. Fuori dal pronto soccorso, li stanno aspettando Addison e Sam. Mentre i due sono in preda all'euforia, arriva un'ambulanza con un ferito grave che richiede la presenza di Sam in sala operatoria e, in quel momento, atterra un elicottero che sconvolge Addison: dall'elicottero scendono infatti Dell e Maya.\nLa fine di una bella amicizia.\nTrama.\nMentre Sam \u00e8 in sala operatoria, arriva in ospedale anche Charlotte che ha dovuto cos\u00ec disdire l'appuntamento con Sheldon che l'ha seguita l\u00ec. In quel momento, la donna arriva al pronto soccorso dove trova Addison che le dice che i pazienti sono Dell, seduto l\u00ec dietro di loro con un braccio rotto, e Maya cosciente sul tavolo operatorio. La ragazza racconta di come i dolori fossero strazianti fino al momento dell'epidurale. Sconvolte, Charlotte ed Addison si rivolgono a Dell che nega di averle fatto l'epidurale capendo cos\u00ec che la ragazza ha una frattura alla colonna vertebrale e, in preda al panico, Addison urla a Charlotte di chiamare Amelia. In quel momento arriva anche Cooper che vuole riprendersi Charlotte ma tocca a Sheldon metterlo di fronte ai fatti mentre arrivano anche Pete e Violet.\nSta arrivando anche Naomi che, visto l'imminente parto, ha lasciato William nelle mani di Gabriel e, in un momento di confidenza, William gli confessa quanto accaduto a Maya e gli dice di accorrere da lei in quanto per lui non c'\u00e8 pi\u00f9 tempo e gli chiede di raccontare una bugia a Naomi fino a quando Maya non sar\u00e0 fuori pericolo.\nArrivata in ospedale, Naomi \u00e8 euforica per l'arrivo del nipote quando per\u00f2 la sua gioia viene smorzata da Violet che le racconta dell'accaduto. In egual modo, Sam viene informato riguardo alle condizioni di Maya da Pete. Ora Addison, Naomi e Dell si trovano in sala operatoria per un cesareo quando per\u00f2, provando a togliere il bambino, i valori di Maya scendono in impicchiata. Usciti dalla sala operatoria, arriva anche Dink euforico per l'imminente parto ma, vedendo tutti molto tristi non capisce, fino a quando non viene messo al corrente dell'accaduto. Ora tutti si ritrovano intorno al letto di Maya con la ragazza priva di conoscenza e, nonostante le opzioni non prevedano la sopravvivenza di entrambi se non con conseguente paralisi della ragazza, Gabriel propone una soluzione alternativa che sembra convincere tutti.\nLe sale operatorie ora si dividono e Sam continua l'operazione dell'uomo dell'incidente. Mentre sta operando per\u00f2, sospetta che quello sia l'uomo che ha causato l'incidente e si blocca, venendo per\u00f2 fatto rinsavire da Pete che gli giura che quell'uomo non \u00e8 il responsabile della condizione di Maya. Intanto fuori, Charlotte sta aspettando l'arrivo del Dr.Mason che dar\u00e0 il cambio a Sam quando Cooper, disperato per Maya, le chiede di sposarlo. Attonita, Charlotte rientra con il Dr.Mason che, salutando Sam, gli conferma che quello era l'uomo responsabile dell'incidente di Maya, cosa che sfocia con un pugno di Sam contro Pete. Nella sala d'attesa, si ritrovano Violet, Pete, Naomi, Sam, Sheldon, Dink e Cooper e, mentre provano a sdrammatizzare, in sala operatoria Addison, Amelia e Gabriel cercano di salvare le vite di Maya e del bambino. Mentre l'operazione procede tra alti e bassi, in sala d'attesa Dell ha perso i sensi e, preoccupati, chiamano Charlotte che subito predispone una sala operatoria per Dell che ha un'emorragia cranica. Il ragazzo sembra stare meglio ma, da un esame post operatorio, Charlotte si rende conto che l'emorragia \u00e8 presente anche nell'altro lato e, preoccupata, richiede subito degli esami. Di corsa, porta i risultati da Amelia che ancora sta operando Maya e la ragazza conferma la presenza di sangue e, quando viene messa a conoscenza del fatto che il paziente \u00e8 Dell, si sbriga per poterlo salvare. Intanto il ragazzo, cosciente, parla con Betsy e con i suoi amici. In sala operatoria Maya e il bambino sono salvi ma Amelia, corsa da Dell, non riesce a salvarlo e, arrivati dagli altri, le due donne sostenendosi sono costrette a dare la bella e brutta notizia. Finita la giornata tra gioia e disperazione, Betsy verr\u00e0 affidata ad una zia, Gabriel racconta la verit\u00e0 a Naomi riguardo William; Addison si rende conto che Violet \u00e8 pronta per Pete e decide cos\u00ec di lasciarlo mentre Cooper si riprende l'anello di Charlotte per farle la proposta l'indomani in una situazione pi\u00f9 romantica.\nL'indomani, dopo aver parlato con Sheldon, Addison si convince e va da Sam e, dopo essersi nuovamente confessati i loro sentimenti, i due finiscono per fare l'amore."}
{"id": "2597113", "revid": "125726904", "url": "https://it.wikipedia.org/wiki?curid=2597113", "title": "Edda (cantante)", "text": "Biografia.\nCon i Ritmo Tribale.\n\u00c8 stato la voce del gruppo Ritmo Tribale, formatosi negli anni ottanta a Milano. Manuel Agnelli ha pi\u00f9 volte dichiarato l'importanza di Edda e dei Ritmo Tribale nell'ispirazione della nuova generazione rock italiana degli anni Novanta; e gli ha dedicato il brano \"Come vorrei\", presente in \"Hai paura del buio?\"\nCon i Ritmo Tribale Edda ha pubblicato 6 album.\nNel 1996, durante il tour di \"Psycorsonica\", Edda esce dal gruppo. Lui dichiara di essersi \"perso\" causa i suoi problemi con la droga e di essere andato via per questo, gli altri sostengono che \u00e8 stato mandato via dal gruppo per i suoi problemi di tossicodipendenza. Il suo posto come cantante nel gruppo viene preso da Andrea Scaglia. Edda sparisce dalle scene, va in India, si disintossica, fa parte degli Hare Krishna, trova lavoro nei cantieri come montatore di ponteggi edilizi.\nRitorno sulle scene da solista.\nRicompare dopo un silenzio di 12 anni, nel 2008 su YouTube con un proprio canale, dove pubblica alcuni brani registrati in casa.\nViene messo sotto contratto dalla Niegazowana, e comincia a lavorare ad alcuni brani che segneranno il suo debutto solista.\nIn questo percorso lo accompagneranno i musicisti ed amici Andrea Rabuffetti e Walter Som\u00e0.\nIl 6 giugno 2009 ha presentato il disco in anteprima assoluta al \"MI AMI Festival\" di Milano.\nNell'estate del 2009 pubblica il primo disco da solista, \"Semper biot\" (frase in dialetto milanese che vuol dire \"sempre nudo\"), registrato in inverno a Milano presso le Officine Sonore e al Noise Factory e scritto a quattro mani con Walter Som\u00e0. Il ruolo di produttore artistico \u00e8 affidato a Taketo Gohara, mentre Andrea Rabuffetti ha suonato molti strumenti all'interno dell'album, in cui Edda si \u00e8 avvalso della collaborazione di altri numerosi artisti, tra cui Alessandro Stefana e Mauro Pagani. L'album \u00e8 stato preceduto dal singolo \"Fango di Dio.\"\nNel settembre 2010 esce l'EP \"In orbita\", registrato dal vivo presso Radio Capodistria e composto da 5 brani, tra cui la cover di \"Suprema\" del cantautore marchigiano Moltheni. Nello stesso mese al PalaSharp, in occasione della festa dell'Unit\u00e0, si \u00e8 esibito in duetto con Manuel Agnelli e gli Afterhours cantando il brano \"Milano\".\nIl 28 febbraio 2012 pubblica il secondo album solista \"Odio i vivi\", sempre con la collaborazione di Walter Som\u00e0 alla composizione e Taketo Gohara alla produzione. Il disco ottiene i favori della critica: \u00e8 finalista della Targa Tenco 2012 nella categoria \"Album dell'anno\" e permette ad Edda di vincere il PIMI (Premio promosso dal Meeting delle Etichette Indipendenti) come \"miglior solista\".\nNel 2013 collabora con IlVocifero nella canzone \"Persona plurale\" presente nell'Ep \"Amorte\".\nNell'ottobre 2014 pubblica il suo terzo album da solista \"Stavolta come mi ammazzerai?\".\nIl 24 febbraio 2017 esce il suo quarto disco solista, \"Graziosa Utopia\", che arriva nuovamente finalista al Premio Tenco 2017. Il tour italiano, che arriva a contare fino a 44 date, prende il via a marzo e si conclude nel dicembre dello stesso anno.\nA luglio 2017 partecipa al progetto di Mauro Ottolini \"Come ti vedono gli altri\", tributo a Luigi Tenco, al quale partecipano tra gli altri Gino Paoli, Daniele Silvestri, Alberto Fortis, Rossana Casale, Roy Paci e che si concretizza in un doppio CD registrato al teatro Ristori di Verona con l'Orchestra Sinfonica dei Colli Morenici diretta dallo stesso Ottolini: Edda interpreta \"Un giorno dopo l'altro\".\nA settembre 2017 il brano \"Huomini\", dei Ritmo tribale, viene inserito nell'album \"La mia generazione\", di Mauro Ermanno Giovanardi. Dice Giovanardi: \" brano che con la voce di Stefano 'Edda' Rampoldi ha dato il la un po' a tutti quelli che hanno cantato rock in italiano da quel momento in poi \".\nA fine settembre 2017 inizia il tour invernale di \"Graziosa Utopia.\"\nNel maggio 2019 si esibisce durante la serata conclusiva della decima edizione di Musica da Bere, dove viene premiato con la \"Targa alla carriera.\"\nNel 2020 collabora con la band campana La Preghiera di Jonah nel singolo \"Respiro\" e con la rock band lombarda Viadellironia nel singolo \"Ho la febbre\"."}
{"id": "2597114", "revid": "125381812", "url": "https://it.wikipedia.org/wiki?curid=2597114", "title": "8\u00ba Gruppo Volo", "text": "L'8\u00ba Gruppo Volo \u00e8 un reparto operativo dell'Aeronautica Militare Italiana, inquadrato nel 14\u00ba Stormo \"Sergio Sartof\".\nStoria.\nPrima Guerra Mondiale.\nL'VIII Gruppo nasce il 9 dicembre 1916 con sede a Krionero (a 4\u00a0km da Valona), per la Campagna di Albania, ne fanno parte l'11\u00aa Squadriglia da bombardamento Caproni, la 34\u00aa Squadriglia Farman e una sezione di caccia Nieuport. \nEra comandato dal Maggiore Egidio Carta che nell'agosto 1917 cede al Capitano Leopoldo De Rada.\nIl 23 settembre la Sezione da caccia diventa 85\u00aa Squadriglia Nieuport ed in novembre la 34^ si scioglie sostituita dalla 116\u00aa Squadriglia SAML.\nCombatt\u00e9 durante la prima guerra mondiale assegnato al servizio del XVI Corpo d'Armata impegnato in Albania ed il 16 gennaio 1918 il comando passa al Cap. Ernesto Pellegrino.\nIl 16 giugno il comando interinale passa al Cap. Alberto Livi che il 3 agosto muore su un Sopwith Camel inglese caduto in mare e l'interinale passa al Cap. Mario Alberto Ponis fino all'arrivo del Magg. Aurelio Liotta il 27 agosto. \nIn settembre viene distaccata a Durazzo una sezione di caccia e 2 Pomilio PE.\nIl Gruppo effettu\u00f2 oltre 800 missioni di guerra, lanciando oltre 100 tonnellate di bombe e prendendo parte ad 80 combattimenti aerei. Al termine del conflitto il personale che aveva militato tra le sue file si era meritato una Medaglia d'oro al valor militare, dodici d'argento e 19 di bronzo.\nNella primavera 1919 ha ancora l'11^, la 85^ \u00e8 a Peshkopi, la 116^ SAML ed una sezione Ansaldo S.V.A. a Valona ed una sezione di PE ed Hanriot HD.1 a Durazzo.\nDopo la fine della guerra il gruppo fu adibito anche al servizio postale tra Valona e varie localit\u00e0 dell'Albania ed il 10 ottobre 1919 si chiudono l'85\u00aa Squadriglia caccia e la 116^ Ricognizione che restano con una sezione di entrambe che vanno a Valona con gli SVA come Squadriglia Mista.\nPassato poi il comando al Cap. osservatore Pasquale Mento sostituito poi dal Cap. osservatore Claudio Coraglia venne impiegato anche contro gli insorti albanesi fino al luglio 1920, dopodich\u00e9 torn\u00f2 in Italia al termine del Protettorato italiano dell'Albania.\nLa Regia Aeronautica.\nNel 1925 l'8\u00ba Gruppo, costituito dalla 92\u00aa, 93\u00aa, 94\u00aa e 95\u00aa Squadriglia da caccia e basato a Mirafiori su Nieuport 29 ed Ansaldo AC.2, entra a far parte del 2\u00ba Stormo della Regia Aeronautica.\nIl 15 gennaio 1931 il Gruppo perde la 95\u00aa Squadriglia.\nRischieramento in Nord Africa.\nNel giugno 1934 iniziava il passaggio sui Fiat C.R.30, con i quali, nel settembre 1935 per la Guerra d'Etiopia, si arrivava al trasferimento del Gruppo sull'aeroporto di El-Adem (poi Base aerea Gamal Abd el-Nasser) in Cirenaica per vigilare sul confine con l'Egitto. \nNel dicembre successivo andava all'Aeroporto di Berca.\nNel 1938 viene riequipaggiato con aerei da assalto Ba.65, ma nella primavera del 1939 ritorna nuovamente alla specialit\u00e0 della caccia, ricevendo dei Fiat C.R.32.\nIl 9 agosto 1939 va a Castel Benito nell'Aeroporto di Tripoli.\nSeconda Guerra Mondiale.\nNel 1940, quando fu mobilitato, l'8\u00ba Gruppo, ancora sui CR 32, andava all'Aeroporto di Tobruch con le sue Squadriglie nella Tripolitania italiana, poco prima dell'entrata in guerra dell'Italia il gruppo era a Tobruk nella 14\u00aa Brigata Aerea \"Rex\" dell'Aeronautica della Libia - Est comandato dal Mag. Francesco La Carrubba con la 92\u00aa (10 Fiat C.R.42), 93\u00aa (5 CR 32, 4 CR 42) e 94\u00aa Squadriglia (9 CR 32) e qui, a partire gi\u00e0 dall'11 giugno, effettua intensa attivit\u00e0 di volo per contrastare le incursioni delle forze aeree britanniche o per effettuare azione di interdizione contro colonne di mezzi britannici.\nL'11 giugno 1940 una formazione di Bristol Blenheim e Gloster Gladiator inglesi attaccava il campo T3 di Tobruk, ma i lenti caccia del Gruppo non riuscirono a raggiungerli. Nello stesso mese il reparto oper\u00f2 ottenendo dei successi (9 Blenheim abbattuti, un idro Short S.25 Sunderland e 3 Gladiator). Alla fine di giugno il reparto cedeva i rimanenti CR 32 e il 1\u00ba luglio riceveva altri Fiat C.R.42.\nDopo il 4 settembre il Gruppo va ad Uadi Tamet (ad ovest di Sirte) ed a Monaster.\nNel dicembre 1940 inizia il rimpatrio in Italia per essere riequipaggiato e per riorganizzarsi, fornito sia di C.R.42 che di Macchi M.C.200 effettua servizio di pattuglia nei cieli delle citt\u00e0 industriali del nord Italia. \nDurante l'offensiva finale dell'aprile 1941, nell'ambito della Campagna italiana di Grecia, il gruppo si sposta con 27 MC 200 sull'Aeroporto di Manduria.\nIl 25 novembre 1941 il Gruppo tornava in Africa Settentrionale Italiana, prima al campo K3 dell'Aeroporto di Benina poi, arretrato a El Nufilia (circa 20\u00a0km ad ovest di Ben Giauad nel Distretto di Sirte), equipaggiato con gli M.C.200 effettua azioni di scorta o di interdizione e coprendo l'avanzata delle truppe di terra nel maggio 1942 quando era ad Abu Haggag (Fuka) all'Aeroporto militare di Sidi Haneish. \nIn Africa settentrionale prese parte alla battaglia per la riconquista di Tobruk, alla seconda battaglia della Sirte, alla battaglia di El Alamein ed agli scontri di Sidi El Barrani e Sollum durante le fasi della ritirata italo-tedesca verso la Tunisia.\nVerso la fine dell'anno, rimasto ormai con soli tre aerei operativi, ritorna nuovamente in Italia.\nNel 1943 il gruppo \u00e8, con base a Sarzana, impiegato nella difesa dei cieli italiani della Liguria e della Toscana e della protezione delle FFNNBB di stanza a La Spezia nel 1\u00aa Squadra aerea con la 92\u00aa (6 MC 200), 93\u00aa (6 MC 200) e 94\u00aa Squadriglia (5 MC 200) ed al momento dell'armistizio si trovava all'Aeroporto di Latina con l'ordine di contrastare lo Sbarco di Salerno con 22 MC 200 poi a Castiglione del Lago. Il 10 settembre si venne a sapere che Sarzana, sede del gruppo, era in mani tedesche. Il Comandante Maggiore Bacich con il supporto di 3 aerei da trasporto spostava quindi il gruppo sull'Aeroporto di Decimomannu.\nIl 13 settembre va in Sicilia sulla Base aerea di Sciacca per adempiere all'armistizio. Il 16 settembre lo Stormo va sul campo di Agrigento. Infine i velivoli vennero consegnati sulla base americana di Korba (Tunisia) il 22 settembre.\nIl 1\u00ba ottobre va all'Aeroporto di Lecce-Galatina. Nella primavera del 1944, dopo che il reparto era in Sardegna, su ordine del Ten. Col. Fanali, comandante del raggruppamento caccia, 11 MC 200, 2 CR 42 ed un Fiat G.50 va ai primi di giugno a Leverano nel 5\u00ba Stormo dell'Aeronautica cobelligerante svolgendo la prima azione di guerra l'11 luglio, colpendo un treno blindato tedesco in Kosovo nei Balcani.\nPoi ancora da Lecce il gruppo con gli MC 202 oper\u00f2 su vari obiettivi in territorio balcanico, da Scutari a Tirana, Durazzo, ecc., combattendo fino al termine della guerra (5 maggio 1945).\nIl dopoguerra.\nNell'aprile del 1946 il Gruppo usava alcuni Macchi M.C.205V prima di ricevere alcuni Supermarine Spitfire.\nCon la fine del conflitto il gruppo venne riequipaggiato con 22 P-51 Mustang. In data 13 dicembre 1950 viene ricostituito il 2\u00ba Stormo usando proprio l'8\u00ba Gruppo che il 1\u00ba gennaio 1951 usciva dal 5\u00ba Stormo andando sull'Aeroporto di Vicenza con la 92\u00aa e la 93\u00aa Squadriglia.\nDal marzo 1955 gli vengono forniti i nuovi de Havilland DH.100 Vampire e si rischier\u00f2 sull'Aeroporto di Brescia-Montichiari.\nIl 2\u00ba Stormo si trasformava in 2\u00aa Aerobrigata, ufficializzando questa trasformazione il 1\u00ba luglio 1956.\nNell'ottobre 1956 passa sugli F-86, alla fine dell'anno la dotazione era completa con 26 aerei su cui, insieme a piloti di altri gruppi, costituisce la pattuglia acrobatica dei Lancieri Neri. Il 1\u00ba settembre 1962 l'8\u00ba viene per\u00f2 sciolto.\nIl reparto viene nuovamente ricostituito il 1\u00ba giugno 1976 all'Aeroporto di Pratica di Mare venendo assegnato alla nuova specialit\u00e0 \"Radio Misure\", cosa che lo pone all'avanguardia nel campo dell'avionica. Passando su vari aerei, tra cui il C-47 e il PD-808 ed il G222 RM. Agli inizi degli anni 90 all'8 Gruppo, vengono assegnati 4 velivoli B 707 T/T con i quali il reparto inizia ad operare a livello nazionale ed internazionale nel campo del rifornimento in volo (novit\u00e0 assoluta per l'Aeronautica Militare Italiana) e nel trasporto aereo. In particolar modo viene utilizzato in numerose missioni operative di rifornimento in volo e trasporto umanitario quali Bosnia, Albania, Somalia, ex Jugoslavia, Mozambico, Timor Est, Iraq, solo per citarne alcune.\nL'8\u00ba Gruppo Volo \u00e8 stato per anni anche addetto alla verifica dell'affidabilit\u00e0 di tutti i tipi di radioassistenza presenti nel territorio italiano utilizzando velivoli Alenia G.222RM, e PD 808 allo svolgimento di missioni di intelligence elettronica con il velivolo Alenia G.222VS tali specialit\u00e0 sono state cedute ai cugini del 71\u00ba Gruppo Volo agli inizi del nuovo millennio.\nAttualmente all'8 Gruppo dal 2010 operano 4 nuovi Boeing KC-767A i quali hanno ricevuto il loro battesimo operativo in occasione della crisi in Libia.\nRecentemente l'8 Gruppo con i velivoli KC-767A ha raggiunto il traguardo delle 25.000 ore di volo di cui 5.000 nei vari teatri operativi ed \u00e8\ncostantemente impiegato all'interno delle pi\u00f9 importanti operazioni internazionali."}
{"id": "2597119", "revid": "110157", "url": "https://it.wikipedia.org/wiki?curid=2597119", "title": "Comitato Olimpico Polacco", "text": "Il Comitato Olimpico Polacco (noto anche come \"Polski Komitet Olimpijski\" in polacco) \u00e8 un'organizzazione sportiva polacca, nata nel 1918 a Varsavia, Polonia.\nRappresenta questa nazione presso il Comitato Olimpico Internazionale (CIO) dal 1919 ed ha lo scopo di curare l'organizzazione ed il potenziamento dello sport in Polonia e, in particolare, la preparazione degli atleti polacchi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nLa carica di segretario generale \u00e8 occupata da Adam Krzesi\u0144ski. Il presidente dell'organizzazione \u00e8 Piotr Nurowski, \u00e8 morto a Smolensk (Russia) il nell'Incidente dell'aereo presidenziale polacco."}
{"id": "2597127", "revid": "767487", "url": "https://it.wikipedia.org/wiki?curid=2597127", "title": "Comitato Olimpico Norvegese", "text": "Il Comitato Olimpico Norvegese (noto anche come \"Norges idrettsforbund og olympiske og paralympiske komit\u00e9\" in norvegese) \u00e8 un'organizzazione sportiva norvegese, nata nel 1900 a Oslo, Norvegia.\nRappresenta questa nazione presso il Comitato Olimpico Internazionale (CIO) dal 1900 ed ha lo scopo di curare l'organizzazione ed il potenziamento dello sport in Norvegia e, in particolare, la preparazione degli atleti norvegesi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Tove Paule, mentre la carica di segretario generale \u00e8 occupata da Inge Anderden."}
{"id": "2597146", "revid": "3115", "url": "https://it.wikipedia.org/wiki?curid=2597146", "title": "Neuropeptide Y", "text": "Il neuropeptide Y (NPY) \u00e8 un polipeptide molto diffuso nel sistema nervoso centrale e nel sistema nervoso autonomo; svolge diverse azioni, tra cui l'aumento dell'appetito e la modulazione della risposta vasocostrittrice innescata dai neuroni noradrenergici.\nStruttura.\nIl neuropeptide Y fa parte delle famiglia che comprende il peptide YY e il polipeptide pancreatico. \u00c8 formato da 36 aminoacidi:\n-OOC-Tyr-Pro-Ser-Lys-Pro-Asp-Asn-Pro-Gli-Glu-Asp-Ala-Glu-Asp-&lt;br&gt;-Met-Ala-Arg-Tyr-Tyr-Ser-Ala-Leu-Arg-His-Tyr-Ile-Asn-Leu-Ile-Thr-Arg-Gln-Arg-Tyr-NH2\nFunzione.\nSi distinguono azioni a livello del sistema nervoso centrale, a livello del sistema nervoso autonomo e azioni pre-giunzionali.\nFunzioni nel sistema nervoso centrale.\nIl neuropeptide Y \u00e8 un potente stimolatore dell'appetito ed ha uno spiccato effetto oressizzante. Tuttavia, livelli elevati di NPY possono provocare ipotensione, ipotermia e depressione dei centri respiratori. \u00c8 inoltre in grado di provocare vasocostrizione delle arterie cerebrali.\nNel sistema nervoso centrale, sia degli uomini che degli animali, \u00e8 stato dimostrato il ruolo del NPY sia come ansiolitico (composto in grado di combattere i sintomi dell'ansia al pari dei classici farmaci) che anti depressivo. Questo neuropeptide \u00e8 inoltre coinvolto nel consumo e abuso di alcolici, infatti le persone che soffrono di depressione e gli alcolisti hanno livelli alterati di questo neuropeptide nell'organismo. La localizzazione di NPY nell'ippocampo lo rende importante nei processi di apprendimento e memoria; in questa regione del cervello \u00e8 inoltre capace di stimolare la proliferazione neuronale e ci\u00f2 \u00e8 in accordo con le sue propriet\u00e0 antidepressive.\nFunzioni nel sistema nervoso autonomo.\nIl neuropeptide Y \u00e8 spesso associato come cotrasmettitore della noradrenalina nel sistema nervoso simpatico. Ha azione vasocostrittrice e ha inoltre un'azione cronotropa e inotropa positiva sul cuore. Elevate dosi di NPY possono innescare massicce risposte ipertensive. Peculiare \u00e8 invece l'effetto sui reni in quanto \u00e8 in grado di inibire il rilascio di renina e aumentare la diuresi e la natriuresi.\nAzione pre-giunzionale.\nI recettori per il neuropeptide Y sono presenti a livello della porzione terminale distale dei neuroni presinaptici. Il legame del NPY con questi recettori \u00e8 in grado di inibire il rilascio di neurotrasmettitori sia nel sistema nervoso simpatico sia nel sistema nervoso parasimpatico.\nRecettori per il neuropeptide Y.\nEsistono 6 recettori per NPY, denominati in ordine Y1, Y2, Y3, Y4, Y5 e Y6. Tutti tranne Y3 sono stati clonati ed \u00e8 stato dimostrato che il legame con il NPY porta all'attivazione di proteine G connesse al sistema DAG-IP3 con liberazione di calcio e inibizione dell'adenilato ciclasi. Le azioni e le localizzazioni dei recettori Y sono le seguenti:\nTutti questi recettori sono espressi e localizzati anche nel cervello dove la loro stimolazione, in particolare del pi\u00f9 importante di essi (il recettore Y1), media la maggior parte delle funzioni del NPY cio\u00e8 ansiolitiche, oressizzanti, antidepressive, proliferative ecc.\nFarmacologia.\nSono stati creati diversi antagonisti selettivi e non peptidici per i recettori Y:\nBench\u00e9 siano stati prodotti numerosi antagonisti per i recettori Y, questi farmaci non sembrano avere un ruolo nella modulazione degli effetti cardiaci e pressori del neuropeptide Y in condizione basali, bench\u00e9 possano rivestire un ruolo in stati patologici come l'ipertensione e l'insufficienza cardiaca. \nUlteriore prospettiva terapeutica degli antagonisti per il recettore Y \u00e8 il loro impiego negli stati d'ansia, nel diabete e, soprattutto, nell'obesit\u00e0. I questo senso sono stati utilizzati soprattutto antagonisti per il recettore Y1 e per il recettore Y5."}
{"id": "2597147", "revid": "110157", "url": "https://it.wikipedia.org/wiki?curid=2597147", "title": "Comitato Olimpico dei Paesi Bassi", "text": "Il Comitato Olimpico dei Paesi Bassi - Federazione Sportiva dei Paesi Bassi (neerl. \"Nederlands Olympisch Comit\u00e9 - Nederlandse Sport Federatie\") \u00e8 l'organo di governo dello sport nei Paesi Bassi.\nRappresenta questa nazione presso il Comitato Olimpico Internazionale (CIO) dal 1912 ed ha lo scopo di curare l'organizzazione ed il potenziamento dello sport nei Paesi Bassi e, in particolare, la preparazione degli atleti olandesi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Erica G. Terpstra, mentre la carica di segretario generale \u00e8 occupata da Theo Fledderus."}
{"id": "2597148", "revid": "1305772", "url": "https://it.wikipedia.org/wiki?curid=2597148", "title": "Take No Prisoners", "text": "Take No Prisoners (\"non fate prigionieri\" in lingua inglese) pu\u00f2 riferirsi a:"}
{"id": "2597151", "revid": "247222", "url": "https://it.wikipedia.org/wiki?curid=2597151", "title": "Cladonia dimorphoclada", "text": "Cladonia dimorphoclada Robbins. (Ahti 2000), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"d\u00ecmorphos\", che significa \"che ha due forme\", e , cio\u00e8 \"kl\u00e0dos\", che significa \"ramo, ramoscello\", ad indicare le forme delle diramazioni dei podezi.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Unciales; nell'ambito di questa sezione appartiene al gruppo C. boryi, caratterizzato dalla formazione di piccoli cristalli sulle parti apicali dei podezi, assieme a C. boryi, C. caroliniana, C. nipponica, C. kanewskii, C. pachycladodes, C. subreticulata, C. substellata e C. zopfii.\nA tutto il 2008 non sono state identificate forme, sottospecie e variet\u00e0."}
{"id": "2597152", "revid": "1933896", "url": "https://it.wikipedia.org/wiki?curid=2597152", "title": "M\u00e1rio Jos\u00e9 dos Reis Emiliano", "text": "Caratteristiche tecniche.\nGiocava come centrocampista offensivo.\nCarriera.\nClub.\nNato nella capitale mineira, Belo Horizonte, crebbe nell'Atl\u00e9tico Mineiro e venne lanciato dall'allenatore Barbatana. Nel 1976, Marinho inizi\u00f2 a mettersi in evidenza, giocando per le giovanili del e partecipando a .\nArriv\u00f2 al Bangu nel 1983, in uno scambio con l'Am\u00e9rica de S\u00e3o Jos\u00e9 do Rio Preto comprendente Dreyfuss, Vilmar e 40 000 cruzeiros. Rimase al club dello Stato di Rio fino al 1987 passando al Botafogo l'anno seguente, insieme a Paulinho Crici\u00fama e Mauro Galv\u00e3o, ma la sua carriera fu segnata da tragedie familiari: il figlio Marlon mor\u00ec a un anno e sette mesi il 12 febbraio 1988, affogando nella piscina della casa di Marinho mentre stava concedendo un'intervista ad un'emittente televisiva, e a dodici anni aveva perso la sorella Irene mentre lo stava andando a prendere dopo un allenamento con le giovanili dell'Atl\u00e9tico Mineiro.\nNazionale.\nHa giocato 2 partite per il nel 1986, segnando una rete.\nAllenatore.\nDopo essersi ritirato allen\u00f2 le giovanili del Ceres, lavor\u00f2 come vice del Bangu, durante la Copa Rio 2009, allenando poi la Juventus Futebol Clube, nella Terceira Divis\u00e3o Carioca nello stesso anno."}
{"id": "2597153", "revid": "110157", "url": "https://it.wikipedia.org/wiki?curid=2597153", "title": "Parco nazionale \u00c4ngs\u00f6", "text": "Il parco nazionale \u00c4ngs\u00f6 \u00e8 un parco nazionale della Svezia, nella contea di Stoccolma. \nStoria.\n\u00c8 stato istituito nel 1909 e poi ampliato nel 1988. Lo scopo del parco era ed \u00e8 quello di preservare un territorio agricolo tipico del XIX secolo, con il suo patrimonio culturale e ambientale.\nOggi occupa una superficie di 168 ha, di cui 93 ha sono ricoperti di acqua.\nFlora.\nTra gli alberi del parco prevalgono la quercia, il frassino, l'acero e la betulla. La foresta di conifere occupa un terzo della superficie del parco nazionale: \u00e8 una foresta vergine ottimamente conservata. All'interno del parco in primavera si incontrano le fioriture di numerose specie spontanee, tra cui quelle di numerose piante rare, come l'anemone dei boschi (\"Anemone nemorosa\"). .\nFauna.\nDi notevole variet\u00e0 l'avifauna . "}
{"id": "2597160", "revid": "968255", "url": "https://it.wikipedia.org/wiki?curid=2597160", "title": "Parco nazionale Bj\u00f6rnlandet", "text": "Il parco nazionale Bj\u00f6rnlandet \u00e8 un parco nazionale della Svezia, nel sud della contea di V\u00e4sterbotten, nei pressi di Fredrika e \u00c5sele. \u00c8 stato istituito nel 1991 e occupa una superficie di 1100 ha.\nIl parco \u00e8 occupato da immense foreste vergini e caratterizzato da suggestivi precipizi."}
{"id": "2597164", "revid": "4175", "url": "https://it.wikipedia.org/wiki?curid=2597164", "title": "Currie Cup 2006", "text": "La Currie Cup 2006 si \u00e8 disputata fra il giugno e l'ottobre di quell'anno. La Currie Cup \u00e8 un torneo annuale di rugby union per squadre del Sudafrica.\nLa finale termin\u00f2 in un pareggio fra gli Free State Cheetahs ed i Blue Bulls 28-28 al Vodacom Park, primo pareggio in finale dal 1989. Inoltre le due squadre si sono incontrate nella partita conclusiva per la terza edizione consecutiva.\nFinale.\nAlla fine dei tempi regolamentari il punteggio era pari 25-25 e si and\u00f2 ai supplementari per la prima volta nella storia della competizione. [1] Dopo venti minuti di extra-time, il punteggio era ancora in equilibrio, avendo segnato ciascuno solamente un calcio piazzato. L'incontro fu dichiarato concluso quindi con un pari, per la prima volta in finale dal 1989, e il trofeo fu assegnato \"ex aequo\" ai due finalisti."}
{"id": "2597165", "revid": "1573940", "url": "https://it.wikipedia.org/wiki?curid=2597165", "title": "Gomphocerinae", "text": "Le Gonfocerine (Gomphocerinae ) sono una sottofamiglia di insetti ortotteri della famiglia Acrididae.\nTassonomia.\nLa sottofamiglia \u00e8 suddivisa nelle seguenti trib\u00f9:\nLa collocazione di numerosi generi \u00e8 ancora \"incertae sedis\":\nSpecie presenti in Italia.\nin Italia sono presenti le seguenti specie:"}
{"id": "2597172", "revid": "287204", "url": "https://it.wikipedia.org/wiki?curid=2597172", "title": "Tapestry (album)", "text": ""}
{"id": "2597174", "revid": "110157", "url": "https://it.wikipedia.org/wiki?curid=2597174", "title": "Parco nazionale Bl\u00e5 Jungfrun", "text": "Il parco nazionale Bl\u00e5 Jungfrun (\"la vergine blu\") \u00e8 un parco nazionale della Svezia nella contea di Kalmar . \nProvvedimenti istitutivi.\n\u00c8 stato istituito nel 1926 con una ripresa del provvedimento nel 1988. Fa parte della rete Natura 2000.\nTerritorio.\nIl parco nazionale di Bl\u00e5 Jungfrun occupa una superficie di 198 ha su un'isola dalle ampie pareti di granito rosso. \nStoria.\nPer secoli l'isola \u00e8 rimasta isolata e rappresentava un punto di riferimento - limite per i marinai. Una delle prime visite all'isola di cui abbiamo notizia risale al 1741, quando fu meta del famoso botanico Carl von Linn\u00e9. Oggi il parco nazionale rappresenta un'attrazione per botanici e naturalisti. Sull'isola si conserva un ecosistema particolare. "}
{"id": "2597177", "revid": "729795", "url": "https://it.wikipedia.org/wiki?curid=2597177", "title": "Brigata meccanizzata &quot;Mantova&quot;", "text": ""}
{"id": "2597182", "revid": "155634", "url": "https://it.wikipedia.org/wiki?curid=2597182", "title": "Golden League FIAF 1999", "text": "La Golden League FIAF 1999 \u00e8 stato il massimo livello del campionato italiano di football americano disputato nel 1999. \u00c8 stata organizzata dalla Federazione Italiana American Football.\nAl campionato hanno preso parte 13 squadre, suddivise in 2 \"Conference\", che si differenziavano per il fatto che nella \"American\", a differenza che della \"Italian\", erano ammessi i giocatori stranieri.\nPlayoff.\nXIX Superbowl.\nIl XIX Superbowl italiano \u00e8 stato disputato sabato 5 giugno 1999 allo Stadio Europa di Bolzano, e ha visto i Lions Bergamo superare i Giants Bolzano per 49 a 14.\nIl titolo di MVP della partita \u00e8 stato assegnato a Tyrone Rush, runningback dei Lions."}
{"id": "2597188", "revid": "1566286", "url": "https://it.wikipedia.org/wiki?curid=2597188", "title": "Sylvia Chang", "text": ""}
{"id": "2597189", "revid": "81195", "url": "https://it.wikipedia.org/wiki?curid=2597189", "title": "Inductively coupled plasma", "text": ""}
{"id": "2597191", "revid": "386562", "url": "https://it.wikipedia.org/wiki?curid=2597191", "title": "Sylvia Chang Ai Jia", "text": ""}
{"id": "2597193", "revid": "287204", "url": "https://it.wikipedia.org/wiki?curid=2597193", "title": "Parco nazionale Dalby S\u00f6derskog", "text": "Il \"Parco nazionale Dalby S\u00f6derskog\" \u00e8 un parco nazionale della Svezia nella contea di Scania, precisamente nell'area urbana di Dalby del comune di Lund.\n\u00c8 stato istituito nel 1918 e occupa una superficie di 36 ha.\nFlora.\nAll'interno del parco si sviluppano foreste decidue, incontro tra l'opera dell'uomo e quella della natura."}
{"id": "2597194", "revid": "247222", "url": "https://it.wikipedia.org/wiki?curid=2597194", "title": "Cladonia divaricata", "text": "Cladonia divaricata Nyl. (1860), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"divaricatus\", che significa \"che si allarga, che si fende in pi\u00f9 parti\", ad indicare la struttura dei podezi.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie dalla maggior parte dei lichenologi viene attribuita alla sezione Unciales; alcuni, (Stenroos e altri), ritengono che costituisca una sezione a parte, detta Divaricatae, a causa di un aspetto \"spinoso\" che condivide anche con C. albofuscescens, C. consimilis, C. fleigiae, C. minarum, C. steyermarkii e C. variegata; \na tutto il 2008 non sono state identificate forme, sottospecie e variet\u00e0."}
{"id": "2597199", "revid": "767487", "url": "https://it.wikipedia.org/wiki?curid=2597199", "title": "Parco nazionale Djur\u00f6", "text": "Il parco nazionale Djur\u00f6 \u00e8 un parco nazionale della Svezia, nella contea di V\u00e4stra G\u00f6taland. \u00c8 stato istituito nel 1991 e occupa una superficie di 2.400 ha.\nTerritorio.\nIl parco nazionale rappresenta un ambiente tipico dei grandi laghi europei: infatti si trova nell'arcipelago di Djur\u00f6, composto da trenta isole e isolette, di cui la maggiore \u00e8 l'isola di Djur\u00f6, all'interno del Lago V\u00e4nern. \nStoria.\nL'arcipelago \u00e8 rimasto disabitato fino al XVI secolo."}
{"id": "2597203", "revid": "24443", "url": "https://it.wikipedia.org/wiki?curid=2597203", "title": "Zuoli", "text": ""}
{"id": "2597207", "revid": "27138851", "url": "https://it.wikipedia.org/wiki?curid=2597207", "title": "Michael Holbrook Penniman Jr.", "text": ""}
{"id": "2597210", "revid": "125637587", "url": "https://it.wikipedia.org/wiki?curid=2597210", "title": "Festival olimpico della giovent\u00f9 europea", "text": "Il Festival olimpico della giovent\u00f9 europea (ufficialmente \"European Youth Olympic Festival\", pertanto conosciuto anche con il suo acronimo EYOF), Giornate olimpiche della giovent\u00f9 europea fino al 1999 (\"European Youth Olympic Days\"), \u00e8 una manifestazione multisportiva europea per giovani atleti, provenienti dai 48 Paesi membri dei Comitati Olimpici Europei. I giochi si dividono in sessioni estive, tenute per la prima volta a Bruxelles nel 1991, e una sessione invernale, che si tenne due anni dopo ad Aosta.\nPossono partecipare gli atleti e le atlete di categoria juniores."}
{"id": "2597211", "revid": "339392", "url": "https://it.wikipedia.org/wiki?curid=2597211", "title": "Giornate olimpiche della giovent\u00f9 europea", "text": ""}
{"id": "2597212", "revid": "767487", "url": "https://it.wikipedia.org/wiki?curid=2597212", "title": "Parco nazionale Farnebofj\u00e4rden", "text": "Il parco nazionale Farnebofj\u00e4rden \u00e8 un parco nazionale della Svezia, nelle contee di Dalarna, G\u00e4vleborg, e V\u00e4stmanland. \u00c8 stato istituito nel 1998 e occupa una superficie di 10.100 ha.\nTerritorio.\nAll'interno del territorio del parco scorre il fiume Dal\u00e4lven e al suo interno si trovano oltre 200 isole."}
{"id": "2597215", "revid": "729019", "url": "https://it.wikipedia.org/wiki?curid=2597215", "title": "Linea 8 (metropolitana di Madrid)", "text": "La linea 8 \u00e8 la linea della metropolitana di Madrid collega la stazione di Nuevos Ministerios con quella al terminal 4 dell'Aeroporto di Madrid-Barajas.\nIl 22 gennaio 1998 la vecchia tratta della linea 8, compresa tra le stazioni di Fuencarral e Avenida de Am\u00e9rica, venne inglobato all'interno della linea 10. Questo port\u00f2 alla scomparsa del numero 8 come numerazione all'interno del sistema metropolitana madrileno fino all'inaugurazione della nuova linea, che venne aperta il 24 giugno dello stesso anno. Conta 8 stazioni e si estende per 16,5\u00a0km.\n\u00c8 indicata con il colore rosa.\nStoria.\nLa vecchia Linea 8.\nNel progetto di ampliamento della rete degli anni '70 vi era la costruzione di una linea che unisse il versante nord della citt\u00e0 con quello sud seguendo l'asse \"Castellana-Recoletos-Prado\" partendo da Fuencarral passando per la Stazione Atocha, dove si sarebbe biforcata portando a Puente de Vallecas da una parte e a Carabanchel dall'altro. Di questo progetto inizi\u00f2 la costruzione del tratto tra Nuevos Ministerios e Fuencarral, il quale venne inaugurato il 9 giugno 1982. La linea venne inaugurata in occasione del Campionato mondiale di calcio 1982, in quanto la linea serviva lo Stadio Santiago Bernab\u00e9u presso la stazione Lima. Il 18 dicembre 1997 tale stazione cambia nome e prende il nome attuale (Santiago Bernab\u00e9u).\nA causa delle difficolt\u00e0 finanziarie della societ\u00e0 tra gli anni '70 e '80, il resto del progetto della linea 8 venne abbandonato. Vennero effettuati dei lavori nel tunnel che collegava alla linea 8 con la linea 7, in questo modo la linea venne prolungata da Nuevos Ministerios a Avenida de Am\u00e9rica, tale tratto venne inaugurato il 23 dicembre 1986.\nCon il piano di ampliamento del 1995-1999 venne introdotta la creazione di nuove linee, cos\u00ec come il prolungamento delle linee gi\u00e0 esistenti. L'obiettivo era quello di superare i 200\u00a0km di estensione della rete metropolitana madrilena, nonch\u00e9 l'ammodernamento e l'ampliamento del parco mobile. In questo piano vi era il progetto di unificare la linea 8 con la linea 10 tramite la costruzione di un tunnel tra le stazioni di Alonso Martinez e Nuevos Ministerios. Nel 1998 viene aperto il prolungamento tra queste due stazioni, e successivamente fino a Fuencarral includendo all'interno della linea 10 la vecchia tratta della linea 8, che and\u00f2 scomparendo come numerazione all'interno del sistema metropolitana madrileno fino all'inaugurazione della nuova linea 8 che avvenne alcuni mesi successivi.\nLa attuale Linea 8.\nL'idea della realizzazione di un sistema di trasporto che unisse la citt\u00e0 con l'aeroporto era presente da molto tempo, ma fu solo a partire dal 1995 che il progetto inizi\u00f2 finalmente a vedere la luce; infatti la \"Comunidad de Madrid\" opt\u00f2 per la realizzazione di una linea metropolitana rapida che unisse la citt\u00e0 partendo dalla stazione di Nuevos Ministerios, passando per il distretto Barajas per terminare la sua corsa presso l'Aeroporto di Madrid-Barajas. La costruzione dell'attuale linea 8 venne portata avanti in pi\u00f9 parti: inizialmente venne realizzato il collegamento tra la stazione Mar de Cristal e l'aeroporto, successivamente la linea venne prolungata verso il centro citt\u00e0 fino a Nuevos Ministerios e venne ulteriormente prolungata verso l'aeroporto.\nLa prima fase.\nIl 24 giugno 1998 i sovrani di Spagna, Juan Carlos I di Spagna e Sofia di Grecia, inaugurarono la nuova linea 8, tra le stazioni di Mar de Cristal e Campo de las Naciones Per commemorare l'evento, la societ\u00e0 che si occupa della gestione della metropolitana madrile\u00f1a realizz\u00f2 un video in cui Alfonso XIII di Spagna inaugurava la prima linea metropolitana della citt\u00e0. Questo primo tratto di linea venne costruito con due tunnel a senso unico, e quando venne inaugurata la linea, venne utilizzato solamente uno dei due in quanto l'altro era ancora in fase di completamento. Quando anche l'altro tunnel venne aperto, la linea prevedeva l'utilizzo di un solo treno per tunnel che faceva da spola tra un capolinea e l'altro in quanto non era stato realizzato lo scambio che permetteva la connessione tra i due tunnel; cosa che venne realizzata nel 1999.\nIl 14 giugno 1999 la linea raggiunse l'aeroporto con l'apertura della stazione Aeropuerto situata tra i terminal 1, 2 e 3; mentre il 7 settembre dello stesso anno la linea venne prolungata fino alla stazione di Barajas.\nLa seconda fase.\nI lavori di progettazione per il prolungamento della linea andarono avanti cos\u00ec come era indicato nel piano di ampliamento del trasporto 1999-2003: iniziarono cos\u00ec i lavori di prolungamento della linea fino a Nuevos Ministerios. Inoltre si decise di acquistare per la suddetta linea 10 treni composti da tre casse con tensione pari a 1550 CC invece che della standard 600 CC. Per poterli mettere in servizio la linea venne chiusa per 15 giorni nel dicembre 2001 in modo da modificare la tensione, le banchine all'interno delle stazioni e per testare i treni. Il 21 maggio 2002 il presidente del governo spagnolo, Jos\u00e9 Mar\u00eda Aznar, inaugur\u00f2 la nuova tratta.\nLa terza fase: Pinar del Rey y Aeropuerto T4.\nIl 3 maggio del 2007 \u00e8 stata aperta una nuova stazione della linea, Aeropuerto T4.\nLa chiusura per lavori e cambi nomi.\nLa linea rimase chiusa per lavori tra il 26 gennaio e l'11 aprile 2017. I lavori subiti dalla linea sono stati lavori di ammodernamento e rimodellamento. Il costo dei lavori \u00e8 stato di 20 milioni di euro. La linea ha riaperto con una settimana di anticipo rispetto al tempo stabilito.\nNello stesso anno due stazioni subirono un cambio di nome: \nDescrizione.\nSi compone di 8 stazione e ha una lunghezza totale di 16,5 km. La sua inaugurazione risale al 24 giugno 1998. La linea viene considerata una linea express di connessione tra la citt\u00e0 e l'aeroporto; a causa del fatto che non raggiunge il centro citt\u00e0 la linea ha poca connessione con le altre linee esistenti.\nSi interscambia con la linea 4 presso la stazione di Mar de Cristal, con le linee 6 e 10 presso la stazione di Nuevos Ministerios, infine si interscambia presso la stazione di Colombia con la linea 9. Sulla linea sono anche presenti scambi con le Cercan\u00edas di Madrid e interscambi con le linee di autobus interurbani.\n\u00c8 tra le linee pi\u00f9 accessibili a persone con difficolt\u00e0 motorie, insieme con le linee della metropolitana leggera, le linee 3, 11, 12 e il Ramal.\nProgetti futuri.\n\u00c8 in fase di progettazione la realizzazione di un ramo dalla stazione Feria de Madrid per collegare l'area residenziale di Valdebebas con tre nuove stazioni."}
{"id": "2597220", "revid": "104458", "url": "https://it.wikipedia.org/wiki?curid=2597220", "title": "Parco nazionale Fulufj\u00e4llet", "text": "Il parco nazionale Fulufj\u00e4llet \u00e8 un parco nazionale della Svezia, nella contea di Dalarna, nei pressi della municipalit\u00e0 di \u00c4lvdalen. \u00c8 stato istituito nel 2002 e occupa una superficie di 38.500 ha.\nFa parte del Protected Area Network Parks (PAN Parks), una rete di aree naturali non modificate dall'uomo in Europa creata nel 1987 dal WWF.\nTerritorio.\nIl parco \u00e8 caratterizzato da antiche foreste e canyon. Nella parte nord del parco nazionale si trovano i laghi R\u00f6rsj\u00f6. \u00c8 l'habitat di Old Tjikko, uno degli abeti pi\u00f9 vecchi del mondo.\nAll'interno del territorio del parco \u00e8 presente la cascata di Njupesk\u00e4r, che con una caduta libera di oltre 70 metri e un'altezza complessiva di circa 93 metri, \u00e8 la pi\u00f9 alta cascata della Svezia."}
{"id": "2597221", "revid": "106456", "url": "https://it.wikipedia.org/wiki?curid=2597221", "title": "Battaglia di Kahlenberg", "text": ""}
{"id": "2597223", "revid": "1005847", "url": "https://it.wikipedia.org/wiki?curid=2597223", "title": "Elezioni presidenziali in Romania del 2009", "text": "Le elezioni presidenziali in Romania del 2009 si tennero il 22 novembre (primo turno) e il 6 dicembre (secondo turno). Esse hanno visto la vittoria di Traian B\u0103sescu, sostenuto dal Partito Democratico Liberale, che \u00e8 stato confermato Presidente della Repubblica."}
{"id": "2597224", "revid": "767487", "url": "https://it.wikipedia.org/wiki?curid=2597224", "title": "Il re dei pellirosse", "text": " \nIl re dei pellirosse (\"The Last of the Mohicans\") \u00e8 un film d'avventura statunitense del 1936 diretto da George B. Seitz e interpretato da Randolph Scott, Binnie Barnes e Henry Wilcoxon. \u00c8 ispirato al romanzo \"L'ultimo dei Mohicani\" di James Fenimore Cooper del 1826.\nIl film \u00e8 servito da base per il film del 1992 \"L'ultimo dei Mohicani\" scritto e diretto da Michael Mann e interpretato da Daniel Day-Lewis e Madeleine Stowe. Gli sceneggiatori John L. Balderston, Daniel Moore e Paul Perez sono stati accreditati nel film del 1992, che tuttavia riporta diverse modifiche rispetto al film del 1936. Il film \u00e8 uscito in DVD col titolo Il re dei pellirosse - L'ultimo dei Mohicani.\nTrama.\nDurante la guerra franco-indiana Alice e Cora, le due figlie del colonnello Munro, comandante di un forte britannico, partirono da Albany per unirsi al padre. Sono scortati dal maggiore Duncan Heyward, che \u00e8 innamorato di Alice da molto tempo, e dal pellerossa Urone Magua. Questi \u00e8 segretamente un nemico degli inglesi e li tradisce, ma vengono salvati da uno scout coloniale di nome Occhio di Falco e dai suoi amici, gli ultimi due membri della trib\u00f9 dei Mohicani, Chingachgook e suo figlio Uncas. Sulla via del forte, Uncas si innamora di Cora, mentre Occhio di Falco e Alice sono attratti l'un l'altro.\nIl forte \u00e8 assediato dai francesi sotto il comando del generale Montcalm e i loro alleati indiani. Occhio di Falco si insinua di notte e sente per caso i piani infidi di Magua per razziare gli insediamenti coloniali non protetti. Il colonnello Munro si rifiuta di accettare la parola di Occhio di Falco senza prove e proibisce ai soldati coloniali di andare a proteggere i loro cari. Occhio di Falco ordina lo stesso agli uomini di partire, ma rimane indietro, cos\u00ec Munro non ha altra scelta che condannarlo a morte per le sue azioni. Magua incita i suoi uomini ad attaccare il forte per prevenire un accordo tra Montcalm e Munro che permetterebbe agli inglesi di cedere il forte pacificamente in cambio della loro vita. Prima che Montcalm possa fermare i combattimenti, Munro viene ferito a morte e le sue figlie vengono rapite da Magua e da una piccola banda dei suoi sostenitori. Magua dice alle donne che Cora diventer\u00e0 la sua squaw, e Alice sar\u00e0 bruciata viva.\nOcchio di falco e i suoi amici partono all'inseguimento insieme al maggiore Heyward. Quando raggiungono un fiume sono costretti a dividersi. Occhio di Falco e Chingachgook cercano a valle, Heyward e Uncas a monte. Uncas riprende il cammino e, non volendo aspettare gli altri, si affretta da solo. Riesce a liberare Cora, ma rimangono intrappolati in cima a una scogliera. Uncas uccide un uomo, ma Magua lo uccide e lo getta in fondo alla scogliera. Piuttosto che diventare la donna di Magua, Cora sceglie di seguire Uncas e si getta anch'essa dalla rupe. Il morente Uncas si trascina verso il suo corpo senza vita e le prende la mano prima di soccombere. Chingachgook arriva e sfida Magua a combattere uno contro uno. Occhio di Falco impedisce a Heyward di interferire. Chinachgook uccide Magua nel fiume.\nNel frattempo, Alice viene portata in un insediamento nemico per essere bruciata sul rogo. Occhio di Falco manda Chingachgook a fare la guardia, poi dice a Heyward che Occhio di Falco si deve sacrificare in cambio di Alice. Heyward si offre di sacrificare se stesso, ma Occhio di Falco gli dice che gli indiani non scambieranno Alice per un ufficiale britannico che non conoscono. Deve essere un guerriero nemico che rispettano altamente, e Occhio di Falco incontra quella descrizione. Heyward stordice Occhio di Falco e si prende i suoi vestiti, perch\u00e9 il nemico non conosce l'aspetto di l'Occhio di Falco. Heyward entra nel campo nemico e contratta per il rilascio di Alice. Occhio di Falco si sveglia e lo segue. Di fronte a due uomini che sostengono di essere Occhio di Falco, il capo nemico decide che il vincitore di un concorso di tiro con l'arco sar\u00e0 quello vero. Occhio di Falco vince e prima che se ne vada, Alice lo bacia. Poi l'uomo \u00e8 legato a un palo e il bosco attorno a lui \u00e8 dato alle fiamme. Alice e gli altri incontrano una forza di soccorso britannica guidata dal generale Abercrombie, attaccano il campo nemico e liberano Occhio di Falco.\nOcchio di falco affronta una corte marziale, ma Heyward lo scagione da tutte le accuse, cos\u00ec egli si arruola nell'esercito britannico e parte con loro per attaccare il Canada. Alice gli dice che lo aspetter\u00e0 ad Albany."}
{"id": "2597228", "revid": "287204", "url": "https://it.wikipedia.org/wiki?curid=2597228", "title": "Yeah Ghost", "text": "Yeah Ghost \u00e8 il quarto album in studio degli Zero 7, uscito in data 28 settembre 2009. Collaborano all'album le voci di Eska Mtungwazi, Martha Tilston e Rowdy Superstar."}
{"id": "2597229", "revid": "1718925", "url": "https://it.wikipedia.org/wiki?curid=2597229", "title": "Indicatore biologico", "text": "Con il termine indicatore biologico (o bioindicatore o specie indicatrice) si intende una specie animale, pianta o fungo particolarmente sensibile a cambiamenti apportati da fattori inquinanti all'ecosistema in cui vive.\nSecondo Iserentant e De Sloover, un bioindicatore \u00e8 un organismo o un sistema biologico usato per valutare una modificazione - generalmente degenerativa - della qualit\u00e0 dell'ambiente.\nAd esempio un indicatore biologico \u00e8 utile per riscontrare una situazione di inquinamento sia grazie alla capacit\u00e0 di accumulare sostanze inquinanti (che potranno poi essere rilevate tramite esami di laboratorio) che grazie alle modificazioni morfologiche a cui molti di essi vanno incontro a causa di stress da inquinamento.\nRequisiti di un bioindicatore.\nUn organismo per essere vantaggiosamente utilizzato come indicatore biologico deve presentare alcune caratteristiche:\nQuesti indicatori biologici permettono anche di valutare l'effetto che le sostanze inquinanti hanno sulle comunit\u00e0 biotiche che popolano l'ecosistema preso in esame, permettendo di fare una stima sugli interventi da attuare per la salvaguardia delle specie che vi risiedono.\nUn ottimo esempio di bioindicatore sono i licheni, organismi viventi frutto di una simbiosi tra un fungo ed un'alga, che sono impiegati per la rilevazione della qualit\u00e0 dell'aria grazie alla loro capacit\u00e0 di bioaccumulare i metalli pesanti presenti nell'atmosfera e per la differente capacit\u00e0, da parte delle varie specie, di rispondere alla possibile presenza di fattori di stress ambientale.\nSono utilizzate come bioindicatori anche le piante superiori, in particolare per la determinazione degli inquinanti atmosferici, come ad esempio l'ozono. Tale inquinante ad esempio determina clorosi fogliare il che rende facilmente svelabile la sua presenza nell'aria.\nMolto utilizzati come bioindicatori sono anche gli organismi bentonici. Sottoinsieme dei bioindicatori sono i bioaccumulatori."}
{"id": "2597230", "revid": "373458", "url": "https://it.wikipedia.org/wiki?curid=2597230", "title": "Central Texas", "text": ""}
{"id": "2597240", "revid": "111361246", "url": "https://it.wikipedia.org/wiki?curid=2597240", "title": "Cladonia elixii", "text": "Cladonia elixii Ahti &amp; V. Wirth (2001), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal lichenologo australiano Jack Elix, prolifico studioso della chimica dei licheni.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 non sono state identificate forme, sottospecie e variet\u00e0."}
{"id": "2597242", "revid": "287204", "url": "https://it.wikipedia.org/wiki?curid=2597242", "title": "Parco nazionale Garphyttan", "text": "Il parco nazionale Garphyttan \u00e8 un parco nazionale della Svezia, nella contea di \u00d6rebro, 15\u00a0km a ovest di \u00d6rebro. \u00c8 stato istituito nel 1909 e occupa una superficie di 111 ha.\nIl parco \u00e8 caratterizzato da praterie e boschi, piantati dall'uomo.\nDalla vetta dei monti Svensbodaberget si gode un ottimo panorama.\nFlora.\nIn primavera, la foresta decidua si ricopre di \"Anemone apennina\", di \"Anemone nemorosa\", di \"Primula veris\" e di \"Convallaria majalis\"."}
{"id": "2597245", "revid": "1310927", "url": "https://it.wikipedia.org/wiki?curid=2597245", "title": "Orihuela Club de F\u00fatbol", "text": "L'Orihuela Club de F\u00fatbol \u00e8 una societ\u00e0 calcistica con sede a Orihuela, nella Comunit\u00e0 Valenzana, in Spagna.\nGioca nella \"Tercera Divisi\u00f3n\", la quarta serie del campionato spagnolo.\nFondato il 4 agosto 1993 con il nome di Orihuela Juventud y Deportes, adott\u00f2 l'attuale denominazione l'anno successivo, dopo la scomparsa dell'Orihuela Deportiva CF (nato nel 1944), allora principale club cittadino. Da esso prese anche i colori, sostituendolo di fatto."}
{"id": "2597253", "revid": "729019", "url": "https://it.wikipedia.org/wiki?curid=2597253", "title": "Aeropuerto T4 (metropolitana di Madrid)", "text": "Aeropuerto T4 \u00e8 una stazione della Metropolitana di Madrid e delle Cercan\u00edas di Madrid, capolinea delle rispettive linee 8 e C1.\nSi trova sotto al Terminal 4 dell'Aeroporto di Madrid-Barajas.\nPer quanto riguarda la stazione della metropolitana, la sua tariffa corrisponde a quella della zona A, ma \u00e8 richiesto il pagamento di un supplemento di 3 \u20ac, cos\u00ec come nella stazione di Aeropuerto T1-T2-T3, mentre per quanto riguarda la stazione di Cercan\u00edas, si trova nella zona B2.\nStoria.\nLa stazione della metropolitana \u00e8 stata inaugurata il 3 maggio 2007, mentre la stazione di Cercan\u00edas \u00e8 stata inaugurata il 22 settembre 2011."}
{"id": "2597254", "revid": "1543377", "url": "https://it.wikipedia.org/wiki?curid=2597254", "title": "Campionato mondiale di scherma 2009", "text": "La cinquantaseiesima edizione del Campionato mondiale di scherma si \u00e8 svolta dal 30 settembre all'8 ottobre 2009, presso l'Expo Center di Adalia in Turchia.\nAlle gare, nel complesso, hanno partecipato 699 fra schermidori e schermitrici, provenienti da 82 nazioni differenti. I campionati sono stati toccati dalla difficile situazione politica del Medio oriente: nella fase eliminatoria la fiorettista iraniana Ebrahimi ha dichiarato forfait per non incontrare l'israeliana Or Tomer.\nAssegnazione dell'organizzazione.\nLa competizione era stata attribuita alla citt\u00e0 turca il 27 novembre 2007, in conclusione del congresso della F\u00e9d\u00e9ration Internationale d'Escrime (FIE), tenutosi a Madrid; in quell'occasione l'unica altra candidatura presentata, poi risultata sconfitta, era quella di Copenaghen.\nMedagliere.\nLa nazionale italiana ha largamente dominato quest'edizione dei mondiali, raccogliendo nove medaglie (di cui ben quattro d'oro) ed imponendosi anche nella speciale classifica della \"Coppa delle Nazioni\"; oltre alla squadra azzurra, ai primi posti del medagliere si ritrovano anche tutte le altre grandi nazioni della scherma: la Russia \u00e8 seconda con tre ori, mentre Francia e Germania si dividono la terza posizione della graduatoria per allori.\nFra tutti i partecipanti all'evento \u00e8 emerso il fiorettista italiano Andrea Baldini, unico atleta capace di aggiudicarsi entrambi gli ori per cui ha concorso, sia quello individuale che quello a squadre. Questa prestazione lo ha anche riscattato dall'interruzione forzata subita per un'accusa di doping, poi rivelatasi infondata."}
{"id": "2597257", "revid": "767487", "url": "https://it.wikipedia.org/wiki?curid=2597257", "title": "Due candidati per una poltrona", "text": "Due candidati per una poltrona (\"Welcome to Mooseport\") \u00e8 un film diretto da Donald Petrie nel 2004.\n\u00c8 l'ultimo film interpretato da Gene Hackman prima del ritiro dalle scene.\nTrama.\nL'ex presidente degli Stati Uniti d'America, Monroe Cole, si ritira a Mooseport, il piccolo e tranquillo paese del Maine dove era solito trascorrere le vacanze. Al presidente viene proposto di candidarsi come sindaco, si ritrova cos\u00ec a contendersi la poltrona del municipio con l'idraulico del paese Harold \"Handy\" Harrison non solo per il titolo di primo cittadino ma anche per la donna di Handy di cui il presidente \u00e8 interessato."}
{"id": "2597259", "revid": "339392", "url": "https://it.wikipedia.org/wiki?curid=2597259", "title": "Brigata fanteria &quot;Sassari&quot;", "text": ""}
{"id": "2597262", "revid": "1272592", "url": "https://it.wikipedia.org/wiki?curid=2597262", "title": "Parco nazionale Gotska Sand\u00f6n", "text": "Il parco nazionale Gotska Sand\u00f6n \u00e8 un parco nazionale della Svezia, nella contea di Gotland. Occupa una superficie di 4.490 ha sull'isola di Gotska Sand\u00f6n. \u00c8 stato istituito nel 1909."}
{"id": "2597271", "revid": "79145351", "url": "https://it.wikipedia.org/wiki?curid=2597271", "title": "Rango (societ\u00e0)", "text": ""}
{"id": "2597276", "revid": "110157", "url": "https://it.wikipedia.org/wiki?curid=2597276", "title": "Emilia di Liverpool", "text": "Emilia di Liverpool \u00e8 un'opera semiseria in due atti, composta da Gaetano Donizetti su libretto di autore anonimo, portata in scena per la prima volta al Teatro Nuovo di Napoli il 28 luglio 1824. Una successiva versione dell'opera, con il titolo \"L'eremitaggio di Liwerpool\" e il libretto modificato da Giuseppe Checcherini, fu rappresentata nello stesso teatro l'8 marzo 1828.\nGenesi dell'opera.\nDonizetti compose \"Emilia di Liverpool\" nel 1824, quando, ventiseienne, arriv\u00f2 a Napoli dopo aver riportato un bel successo a Roma con \"L'ajo nell'imbarazzo\", rappresentato il 4 febbraio. Francesco Tortoli, che aveva assunto l'interim della direzione dei teatri reali di Napoli dopo le dimissioni di Domenico Barbaja dell'aprile 1824 a causa della sua partenza per Vienna, gli propose di adattare quell'opera ai dettami del Teatro Nuovo (dialoghi parlati al posto dei recitativi e trasposizione in napoletano del ruolo del basso buffo) e allo stesso tempo di comporne una nuova; per questi incarichi, Donizetti doveva ricevere 300 ducati.\nIl punto di partenza della nuova opera fu il libretto anonimo di un'opera semiseria di Vittorio Trento intitolata \"Emilia di Laverpaut\" (rappresentata al Teatro dei Fiorentini di Napoli nell'estate del 1817), a sua volta basato su un testo teatrale eponimo di Stefano Scatizzi. Il libretto venne appunto adattato da un anonimo al genere leggero o \"semiserio\" in voga al Teatro Nuovo di Napoli al quale l'opera era destinata: in particolare, venne introdotto il personaggio comico di Don Romualdo, \"nobile napolitano\", che parla nel dialetto della sua citt\u00e0. Pertanto, il carattere dell'originale viene completamente stravolto.\nAlla prima rappresentazione, il 28 luglio 1824, \"Emilia di Liverpool\" venne accolta freddamente e venne tolta dal cartellone dopo sole sette repliche. Il critico del \"Giornale del Regno delle Due Sicilie\" dava la responsabilit\u00e0 dell'insuccesso al libretto: \"I compositori, non trovando in questi poveri drammi ombra di passione in mezzo ad un oceano di passionate parole, si son veduti costretti a giovarsi di qualche situazione forte o inaspettata, che s'incontrasse nel poeta e a far capitale su qualche contrasto di caratteri o d'accidenti che somministrandogli dei lumi e delle ombre, recasse almeno qualche variet\u00e0 nella composizione. Tale \u00e8 stato p.e. il caso del sig. Donizetti nello scrivere ultimamente la bella musica dell\"Emilia di Liverpool\"\".\nDonizetti coltiv\u00f2 per qualche tempo la speranza che l'opera potesse essere prodotta a Vienna, e infatti il 18 agosto 1824 cos\u00ec scriveva a Mercadante, che l\u00ec si trovava con Barbaja per la stagione di opere italiane, fra cui doveva essere compresa anche \"Emilia\": \"[...] al second'atto ci sono dei pezzi nuovi perch\u00e9 i vecchi erano di pi\u00f9 poco effetto di questi, a te li raccomando perci\u00f2, ma non solo quelli, raccomando tutta l'opera; tu conosci la mia maniera di scrivere, e sai bene dove delle volte abbisogna qualche alterazione di tempo, tu adunque che in tutto affido: la parte di \"Lablache\" [Claudio], come la fece \"Fioravanti\", cos\u00ec conosco che gli sar\u00e0 un po' , io ho puntato qualche cosa ma per lo pi\u00f9 l'autore, \u00e8 il pessimo per queste cose perch\u00e9 vive colle prime idee, fra voi altri due potete aggiustar tutto. Nulla permette tuttavia di affermare che \"Emilia\" fu effettivamente rappresentata a Vienna a quell'epoca.\nNel 1828, Donizetti riprese in mano l'opera: Giuseppe Checcherini, la cui moglie aveva cantato il ruolo di Candida nella produzione del 1824, si incaric\u00f2 di revisionare il libretto. Egli espunse una gran parte delle aggiunte del 1824 conservando tuttavia lo sviluppo dell'intreccio, cambi\u00f2 i nomi di alcuni personaggi e apport\u00f2 dei tagli nei lunghi dialoghi parlati. Donizetti soppresse otto numeri e una parte di un nono e ne aggiunse quattro nuovi. Il rond\u00f2 di Zobeida in \"Alahor in Granata\" (1826) divenne, dopo qualche modifica, la difficile cabaletta finale di Emilia. L'opera cos\u00ec modificata venne rappresentata al Teatro Nuovo di Napoli l'8 marzo 1828 col titolo \"L'eremitaggio di Liwerpool\", con Annetta Fischer nel ruolo di Emilia. Malgrado le modifiche, non ebbe successo e venne ritirata dalla scene dopo sei rappresentazioni. \"Emilia di Liverpool\" cadde allora nell'oblio pi\u00f9 totale. Com'era sua abitudine, Donizetti ricicl\u00f2 certi passaggi in altre sue opere.\nNel 1957, quando la citt\u00e0 di Liverpool volle festeggiare il 750\u00ba anniversario della \"charta\" concessa da re Giovanni Senza Terra, il \"Liverpool Music Group\" riscopr\u00ec l'opera, che venne eseguita in forma di concerto il 12 giugno 1957, con la direzione di Fritz Spiegl e Doreen Murray nel ruolo di Emilia. Tre mesi dopo, l'8 settembre 1957, una versione pi\u00f9 breve, basata sulla revisione del 1828, venne trasmessa dalla BBC con la direzione di John Pritchard, con una giovane Joan Sutherland nel ruolo della protagonista.\nL'opera venne di nuovo messa in scena a Liverpool nel 2008 per iniziativa dell\"European Opera Centre\" dell'Universit\u00e0 Hope, quando la citt\u00e0 divenne capitale europea della cultura, nella cornice della St. George's Hall da poco restaurata, e in una versione rivista dal musicologo francese Gilles Rico che si sforzava di combinare le parti migliori delle due versioni del 1824 e del 1828 e di ridurre al minimo i dialoghi parlati.\nSecondo il giudizio di William Ashbrook, \"\"Emilia di Liverpool\" occupa un posto significativo nel catalogo donizettiano per il suo incipiente romanticismo; vi si trovano riuniti un'eroina infelice, una scena di tempesta ed un episodio in una tomba sotterranea. Se oggi questo melodramma ci appare puerile e gli episodi buffi sembrano via via compromettere la credibilit\u00e0 drammatica essenziale allo spirito del romanticismo, ci\u00f2 \u00e8 da imputare all'antico genere semiserio ed alla incoerenza con cui interludi comici si saldano a scene drammatiche\nTrama.\nAtto I.\nEmilia, figlia di Claudio di Liverpool, si \u00e8 ritirata in penitenza in un eremitaggio su una montagna dopo essere stata sedotta e abbandonata da un giovane ufficiale, cosa che ha causato la disperazione e la morte di sua madre. Suo padre, capitano di vascello, caduto in rovina a causa di una truffa, \u00e8 scappato all'esterno e tutti lo credono morto. La giovane passa il suo tempo ad aiutare i poveri paesani e i viaggiatori di passaggio.\nA causa di un temporale, una carrozza si rovescia e i passeggeri vengono salvati dai montanari: un robusto marinaio barbuto invita a pranzo i cavalieri e li conduce all'eremitaggio. Tra i viaggiatori vi \u00e8 Don Romualdo, nobile napoletano, la sua fidanzata, Luigia, con suo padre, il Conte, e il suo segretario, il giovane Federico.\nIl marinaio si rivela essere Claudio, il padre di Emilia, di ritorno in patria dopo venti anni di schiavit\u00f9 in Africa. Allo stesso modo si scopre che Federico non \u00e8 altri che il seduttore di Emilia e che ora ha in animo di sottrarre Luigia a Don Romualdo, che a sua volta \u00e8 il nobile napoletano che Emilia avrebbe dovuto sposare prima di essere sedotta da Federico.\nAlla vista di Federico, Emilia sviene. Al suo risveglio, riconosce il padre e si riconcilia con lui. Claudio domanda a Federico soddisfazione dell'affronto.\nAtto II.\nClaudio ha invitato Federico a seguirlo nella cripta dove riposa la madre di Emilia per avere cos\u00ec la sua vendetta. Gli rivela la sua identit\u00e0, ma, quando sta per ucciderlo, Emilia, avvisata dalla sua amica Candida, accorre per impedire il duello. Federico si pente e rivela che le propriet\u00e0 della famiglia di Emilia che erano state ingiustamente espropriate sono ora restituite. Claudio perdona Federico, che ottiene la mano di Emilia, mentre anche Luigia ottiene il perdono di Don Romualdo."}
{"id": "2597287", "revid": "287204", "url": "https://it.wikipedia.org/wiki?curid=2597287", "title": "Parco nazionale Hamra", "text": "Il parco nazionale Hamra \u00e8 un parco nazionale della Svezia, nella contea di G\u00e4vleborg nel comune di Ljusdal. \u00c8 stato istituito nel 1909 e occupa una superficie di 28 ha."}
{"id": "2597288", "revid": "287204", "url": "https://it.wikipedia.org/wiki?curid=2597288", "title": "The Meaning of Love (album)", "text": ""}
{"id": "2597289", "revid": "287204", "url": "https://it.wikipedia.org/wiki?curid=2597289", "title": "The Meaning of Love (brano musicale)", "text": ""}
{"id": "2597292", "revid": "729019", "url": "https://it.wikipedia.org/wiki?curid=2597292", "title": "Battaglia di Condore", "text": "La battaglia di Condore, ebbe luogo il 9 dicembre 1758 vicino a Machilipatnam durante la guerra dei sette anni. Le forze anglo-indiane al comando del colonnello Francis Forde attaccarono e sconfissero un gruppo di militari francesi, di simili dimensioni, al comando di Hubert de Brienne impadronendosi di tutta l'artiglieria e di tutti i rifornimenti. La decisiva vittoria britannica consent\u00ec agli inglesi di assediare Masulipatam che venne espugnata il 25 gennaio 1759."}
{"id": "2597294", "revid": "1305772", "url": "https://it.wikipedia.org/wiki?curid=2597294", "title": "The Meaning of Love", "text": "The Meaning of Love (\"il significato dell'amore\" in lingua inglese) pu\u00f2 riferirsi a:"}
{"id": "2597297", "revid": "986213", "url": "https://it.wikipedia.org/wiki?curid=2597297", "title": "Francesco Renzio", "text": "Nato da un'illustre famiglia locale (spesso, nei documenti, \u00e8 chiamato semplicemente \"Francesco de Alifia\" oppure il \"Cardinale di Alife\"), era figlio di Niccol\u00f2 Alunno, gran Cancelliere del Regno di Napoli e della nobile Maria di Fuscaldo. Era fratello di Covella d'Alife, moglie di Fulcone Ruffo, conte di Sinopoli e cugino di Giovanni de Alferiis, vescovo della diocesi di Alife.\nBiografia.\nEssendo legato da vincoli di parentela con papa Urbano VI, oltre che per l'ascendenza politica che suo padre aveva presso la corte angioina di Napoli, da Protonotario apostolico, fu elevato alla porpora, insieme ad altri cinque importanti personaggi del tempo, nel secondo Concistoro che tenne il detto papa il 21 dicembre 1381 nel castello di Nocera; ebbe il titolo cardinalizio di Sant'Eustachio, antica diaconia di Roma e ci\u00f2 ci fa supporre che non abbia mai ricevuto gli Ordini Sacri. Anche suo nipote, il cardinal Marino Vulcano, fu elevato alla porpora dallo stesso papa il 17 dicembre 1384 (entrambi, infatti, sono inseriti nella cosiddetta lista dei cardinali nipoti).\nFu Vicario Pontificio nelle province di Campagna e Marittima e Legato Pontificio in Polonia. Ebbe anche alcuni benefici (le cosiddette \"prebende\") in Gran Bretagna; fu, inoltre, Camerlengo del Sacro Collegio dal 1386 alla morte, con la relativa funzione di tesoriere e amministratore delle entrate del Sacro Collegio. Da questo ruolo e dal fatto che era Protonotario apostolico, possiamo supporre la sua preparazione giuridica, dovendo redigere importanti atti e documenti pontifici.\nNonostante il travagliato periodo in cui si trov\u00f2 a vivere, noto come Scisma d'Occidente, Francesco fu sempre fedele a papa Urbano VI, rimanendogli vicino in ogni occasione.\nAlla morte di papa Prignano, il Renzio organizz\u00f2 e partecip\u00f2 attivamente al Conclave che, dopo una settimana di consiglio, il giorno 2 novembre 1389, elesse il cardinale napoletano Pietro (detto \"Perrino\") Tomacelli che s'impose il nome di Bonifacio IX.\nFrancesco Renzio mor\u00ec a Roma e lasci\u00f2 erede delle cospicue ricchezze che aveva accumulato, un suo fratello, noto con il nome di Antonello d'Alife."}
{"id": "2597299", "revid": "1571097", "url": "https://it.wikipedia.org/wiki?curid=2597299", "title": "L'altra met\u00e0 (Cesare Cremonini)", "text": "L'altra met\u00e0 \u00e8 un brano di Cesare Cremonini, quinto singolo estratto dall'album \"Il primo bacio sulla Luna\", pubblicato nel 2008.\nDescrizione.\n\"L'altra met\u00e0\", scritto ed arrangiato da Cesare Cremonini \u00e8 stato reso disponibile per il download digitale e per l'airplay radiofonico il 2 ottobre 2009. Il brano era stato composto gi\u00e0 nel 2007. La registrazione ed il mixaggio del brano \u00e8 stata eseguita a Bologna, mentre l'orchestra, diretta da Nick Ingman \u00e8 stata registrata presso gli Olympic Studios di Londra."}
{"id": "2597301", "revid": "33689", "url": "https://it.wikipedia.org/wiki?curid=2597301", "title": "Deep East Texas", "text": "Il Deep East Texas \u00e8 una subregione del Texas orientale, negli Stati Uniti d'America. Secondo il Deep East Texas Council of Governments \u00e8 costituita dalle seguenti dodici contee: Angel, Houston, Jasper, Nacogdoches, Newton, Polk, Sabine, San Augustine, San Jacinto, Shelby, Trinity e Tyler. Molte strutture in queste contee sono state pesantemente danneggiate o distrutte dall'uragano Rita. \nLa denominazione \"Deep\" (letteralmente \"profondo\", \"intenso\") deriva dalla somiglianza culturale e ambientale con il Texas orientale, ma con una posizione \"pi\u00f9 profonda\", vale a dire pi\u00f9 orientale e lontana dalla costa del Golfo del Messico. Parte della zona \u00e8 nota anche come \"The Big Thicket\" (letteralmente \"la grande boscaglia\"), allusione ai densi boschi di conifere che la ricoprono.\nLe principali citt\u00e0 sono Nacogdoches, la pi\u00f9 antica citt\u00e0 del Texas (risale infatti al XVIII secolo), e San Augustine."}
{"id": "2597304", "revid": "123917462", "url": "https://it.wikipedia.org/wiki?curid=2597304", "title": "Napa (California)", "text": "Napa \u00e8 il capoluogo della contea omonima, nello stato della California (Stati Uniti d'America). Secondo la stima del 2014, aveva una popolazione totale di 76.915 persone. Napa \u00e8 stata nominata \"citt\u00e0\" nel 1872.\nIl 31 dicembre 2005 il fiume Napa strarip\u00f2 ed allag\u00f2 l'intera area del centro e migliaia di ettari in tutta la contea. Pi\u00f9 di 4.000 residenti furono evacuati e 1.000 abitazioni furono distrutte. L'alluvione del 2005 \u00e8 stato la 23\u00aa pi\u00f9 devastante del suddetto fiume dal 1865.\nGeografia e ambiente.\nSecondo l'United States Census Bureau, la citt\u00e0 ha una superficie totale di 32,20\u00a0km\u00b2 (17,80\u00a0mi\u00b2). 45,80\u00a0km\u00b2 (17,7\u00a0mi\u00b2) di essa \u00e8 terra e 0,20\u00a0km\u00b2 (0,10\u00a0mi\u00b2) (0,51%) \u00e8 acqua. Il fiume omonimo attraversa la citt\u00e0 in direzione della baia di San Pablo. Napa ha condotto una serie di sviluppi sul lungomare e lungo il fiume comprese le operazioni di riempimento del United States Army Corps of Engineers. Il Napa River Flood Project \u00e8 in corso dalla fine degli anni novanta con l'obbiettivo di ridurre il rischio di inondazioni lungo i 6 miglia (9,7\u00a0km) di tratto di fiume e su 1 miglio (1,6\u00a0km) della Napa Creek.\nClima.\nNapa ha inverni umidi ed estati molto calde e secche. Nel mese di gennaio, temperature medie vanno dai 58,5\u00a0\u00b0F (14,7\u00a0\u00b0C) ai 38,9\u00a0\u00b0F (3,8\u00a0\u00b0C). Nel mese di luglio, invece, vanno dagli 82,1\u00a0\u00b0F (27,8\u00a0\u00b0C) ai 55,0\u00a0\u00b0F (12,8\u00a0\u00b0C). Ci sono una media di 25 giorni con temperature massime di 90\u00a0\u00b0F (32\u00a0\u00b0C) o superiore ad una media di 6,4 giorni con livelli bassi di 32\u00a0\u00b0F (0\u00a0\u00b0C) o inferiore. La temperatura record \u00e8 stata di 113\u00a0\u00b0F (45\u00a0\u00b0C) il 14 giugno 1961. Il record di bassa temperatura \u00e8 stato di 14\u00a0\u00b0F (-10\u00a0\u00b0C) il 22 dicembre 1990.\nLe precipitazioni medie annue a Napa sono di 24,84 pollici (631\u00a0mm) e c'\u00e8 una media 64 giorni all'anno con precipitazioni misurabili. L'anno pi\u00f9 piovoso \u00e8 stato il 1983 con 51,29 pollici (1.303\u00a0mm) e l'anno pi\u00f9 secco \u00e8 stato il 1939 con 10,37 pollici (263\u00a0mm). La pi\u00f9 grande precipitazione nell'arco di 24 ore \u00e8 stata di 5,85 pollici (149\u00a0mm) il 21 novembre 1977. Anche se la neve \u00e8 rara, il 22 marzo 1987 sono caduti dal cielo 1,0 pollici di neve.\nStoria.\nIl nome \"Napa\" deriva probabilmente dal nome di un villaggio chiamato \"Nappan\", la cui popolazione aveva popolato la zona con alci, cervi, grizzly e pantere per molti secoli. Al momento della prima esplorazione della Napa Valley del 1823, la maggior parte degli abitanti della zona consisteva in nativi indiani d'America. Padre Jos\u00e9 Altimira, fondatore della Mission San Francisco Solano di Sonoma, fu il capo della spedizione. Al controllo dei spagnoli e dei messicani, rimase fino alla rivolta di Bear Flag, e gli agricoltori americani cominciarono ad arrivare nel 1830. Quando nel 1849 la California divenne uno stato, la Napa Vallet apparteneva al Territorio di California, nel distretto di Sonoma. Nel 1850, quando le contee divennero stati organizzati, quella di Napa divenne una delle prime contee di California. Nel 1851, venne eretto il primo tribunale. Dal 1870 i dati demografici dei nativi americani cambiarono radicalmente, probabilmente a causa della convinzione degli americani durante il Manifest Destiny.\nLa citt\u00e0 di Napa \u00e8 stata fondata nel 1847 da Nathan Coombs. Il primo stabilimento d'affari in citt\u00e0 era un saloon costruito da Pierce Harrison, un ex mugnaio della Bale Grist Mill. Dal 1850 la Dholpine divenne la prima nave a vapore che navig\u00f2 sul fiume Napa.\nHathan Coombse e gli altri fondatori della citt\u00e0 sono sepolti nel vicino Tulocay Cemetery. Presso l'ingresso si trova la tomba di Mary Ellen Pleasant, che \u00e8 considerata la madre dei diritti civili californiani.\nNella met\u00e0 degli anni cinquanta del 1800, la Main Street di Napa rivaleggi\u00f2 con molte altre grandi citt\u00e0, con ben 100 cavalli da sella legati alle recinzioni. Gli alberghi erano affollati, i saloon e gli empori per il gioco d'azzardo erano numerosi. Il movimento Lyceum istitu\u00ec una sala lettura e mise in piedi un'azienda agricola. Due giornali vedono la loro pubblicazione a partire dal 1850. Il \"Napa Valley Register\" fece il suo debutto nel 1853 mentre Alexander J. Cox pubblicava il \"Napa County Reporter\" per la prima volta il 4 luglio 1856. Il Napa Valley Opera House divenne popolare con la sua apertura il 13 febbraio 1880 con la produzione di Gilbert e Sullivan \"HMS Pinafore\" ma, poco dopo, fu costretto alla chiusura per molti anni, fino a quando un nuovo movimento popolare ricostru\u00ec e riconsolid\u00f2 l'edificio.\nLa Corsa all'oro californiana del tardo 1850 ampli\u00f2 la citt\u00e0 di Napa. Dopo il terribile inverno nei campi d'oro, i minatori cercano rifugio nelle citt\u00e0 vicine dal freddo, la neve, le inondazioni e le malattie. Per la Main Street venne eretta una tendopoli. Molti allevamenti di bestiame erano sopravvissuti e le industrie di legname si erano moltiplicate. Numerose segherie entrarono in funzione nella valle.\nNel 1858, nella Napa Valley inizi\u00f2 una grande corsa all'argento, e i minatori affollarono le colline orientali. Nel 1860, inizi\u00f2 l'estrazione del mercurio, in larga scala, con miniere che esercitavano in molte zone della contea. La miniera pi\u00f9 noto \u00e8 quella di Silverado Mine, nei pressi della vetta del Mount Saint Helena. Viene anche citata da Robert Louis Stevenson nel suo classico \"The Silverado Squatters\".\nNel 1869 FA Sawyer stabil\u00ec a Napa la Sawyer Tanning Company che \u00e8 stata ammessa a partecipare alle attivit\u00e0 di suo padre BF Sawyer, un anno dopo. Divenne la pi\u00f9 importante conceria a ovest del Mississippi.\nNapa divenne cos\u00ec il principale centro economico della Napa Valley agli albori del XX secolo, con gli interessi agricoli e del vino che hanno sviluppato i confini a nord della citt\u00e0 rispetto al settore della luce, quello bancario, commerciale e l'attivit\u00e0 di vendita al dettaglio che si sono evoluti all'interno della citt\u00e0 e in passato lungo il fiume Napa attraverso il centro storico. Nel 1903 venne istituita la Napa Glove Factory, il pi\u00f9 grande impianto nel suo genere ad ovest di Chicago. Nel 1915 Edwin Pridham e Peter L. Jensen inventarono l'altoparlante con movimento a bobina nella loro bottega in citt\u00e0 mentre si lavorava sul miglioramento del ricevitore del telefono.\nIl 31 dicembre 2005, il fiume Napa strarip\u00f2 e invase tutta la zona del centro e migliaia di ettari intorno alla contea di Napa. Pi\u00f9 di 4.000 residenti vennero evacuati e circa 1.000 abitazioni vennero distrutte e inondate. L'alluvione del 2005 \u00e8 stato il 23\u00ba pi\u00f9 grande diluvio della storia di Napa dal 1865.\nAncora oggi la maggior parte della popolazione della Napa County vive a Napa. Il programma attivo di sviluppo economico ha continuato a sostenere le attivit\u00e0 agricole della valle fino ad oggi.\nSociet\u00e0.\nEvoluzione demografica.\nDal censimento del 2006, Napa contava 74.966 abitanti, 20.001 famiglie e 12.453 famiglie risedenti in citt\u00e0. La densit\u00e0 di popolazione era di 1,234.5 ab. / km\u00b2. La composizione etnica della citt\u00e0 comprende: il 90,11 % della popolazione \u00e8 di razza bianca, lo 0,21 % sono afro-americani, il 7,32 % sono nativi americani, il 2,71 % asiatici, l'1,8 % isolani del Pacifico e lo 0,35 sono di altre razze.\nIl reddito medio annuo di una famiglia di Napa era di $ 49.154. Gli uomini hanno un reddito medio di $ 58.788, mentre le donne $ 31.334. il reddito pro capite della citt\u00e0 era, sempre nel 2006, di $ 23.642. Il 6,1 % della popolazione vive sotto la soglia di povert\u00e0.\nPolitica.\nNella legislatura statale Napa fa parte del 2\u00ba Distretto del Senato, rappresentato dal democratico Pat Wiggins, e della 7\u00ba Assemblea Distrettuale.\nInfrastrutture e trasporti.\nNapa dispone dell'Oakland International Airport, a 40 miglia da Oakland, nella San Francisco Bay Area."}
{"id": "2597305", "revid": "122249602", "url": "https://it.wikipedia.org/wiki?curid=2597305", "title": "Blackwood", "text": "Blackwood, in italiano \"Legno nero\""}
{"id": "2597307", "revid": "114220798", "url": "https://it.wikipedia.org/wiki?curid=2597307", "title": "Net-SNMP", "text": "Net-SNMP \u00e8 una suite di applicativi per utilizzare e sviluppare il protocollo SNMP (supporta v1, v2c, v3 e il protocollo AgentX subagent). Supporta IPv4, IPv6, IPX, AAL5, Unix domain socket e altri livelli di trasporto. Contiene una libreria generica per i client, una suite di applicazioni a riga di comando, un agent SNMP espandibile e moduli per perl e python.\nDistribuzione.\nNet-SNMP \u00e8 ospitato su SourceForge ed \u00e8 spesso fra i primi 100 migliori progetti del sistema di ranking. Nel marzo 2005 \u00e8 stato il progetto del mese.\n\u00c8 largamente distribuito incluso in molti sistemi operativi fra cui molte distribuzioni principali di Linux, FreeBSD, OpenBSD, Solaris, e macOS. \u00c8 inoltre disponibile sul sito web di Net-SNMP.\nStoria del progetto.\nIl primo progetto, distribuito gratuitamente, inizi\u00f2 nel 1992 a cura di Steve Waldbusser della Carnegie Mellon University con la creazione di un tool kit SNMP. Il pacchetto di applicativi fu poi abbandonato dalla CMU e ripreso successivamente da Wes Hardaker dell'universit\u00e0 UC Davis cambiando il nome in UCD-SNMP estendendolo per soddisfare i bisogni di gestione della rete del Dipartimento di Ingegneria elettrica. Quando Hardaker lasci\u00f2 l'universit\u00e0 si rese conto che ormai il progetto poteva avere un respiro non solamente universitario ma pi\u00f9 ampio e decise cos\u00ec di cambiare nuovamente il nome del progetto in Net-SNMP..\nLe origini del progetto Net-SNMP sono radicate nel tempo e sono molto articolate. Una descrizione dettagliata \u00e8 presente nella pagina web di history di Net-SNMP."}
{"id": "2597321", "revid": "466539", "url": "https://it.wikipedia.org/wiki?curid=2597321", "title": "Portabandiera", "text": "Un portabandiera \u00e8 una persona (soldato o civile) che porta un emblema chiamato \"insegna\" o \"vessillo\", cio\u00e8 di un tipo di bandiera o di un'immagine rigida, ma mobile, che viene utilizzata (e spesso onorata) come simbolo formale e visivo di uno Stato, una Monarchia, unit\u00e0 militari, ecc.\nQuesto pu\u00f2 essere un dovere occasionale, spesso \u00e8 visto come un onore (soprattutto in parata), o una carica permanente (anche sul campo di battaglia), nel secondo caso questo dovere pu\u00f2 portare a uno specifico titolo ufficiale.\nMolti termini esistono, spesso specificando il tipo di vessillo di carico.\nI portabandiera ai Giochi olimpici.\nIl portabandiera olimpico o Alfiere \u00e8 l'atleta prescelto da ogni delegazione nazionale per portare la bandiera di quel paese nel corso della sfilata delle nazionali olimpiche durante la Cerimonia di apertura dei Giochi olimpici.\nPortabandiera per l'Italia ai Giochi olimpici estivi.\nDal 1908, scherma ed atletica sono gli sport che hanno dato pi\u00f9 portabandiera all'Italia (6 volte per ciascuno sport). Il grande schermitore Edoardo Mangiarotti e il marciatore Ugo Frigerio hanno portato due volte la bandiera. Solo sei volte l'alfiere italiano \u00e8 stato una donna.\nPortabandiera per l'Italia ai Giochi olimpici invernali.\nDal 1924, lo sci alpino \u00e8 stato lo sport che ha dato pi\u00f9 portabandiera all'Italia (9 volte). Lo sciatore Gustav Th\u00f6ni e lo slittinista Paul Hildgartner hanno portato due volte la bandiera. Per sette volte l'alfiere italiano \u00e8 stato una donna."}
{"id": "2597323", "revid": "216538", "url": "https://it.wikipedia.org/wiki?curid=2597323", "title": "Alfiere olimpico", "text": ""}
{"id": "2597325", "revid": "745179", "url": "https://it.wikipedia.org/wiki?curid=2597325", "title": "Assioma di Eudosso e Archimede", "text": ""}
{"id": "2597331", "revid": "508156", "url": "https://it.wikipedia.org/wiki?curid=2597331", "title": "Bobby Freeman", "text": "\u00c8 un musicista afro-americano soul che ha inciso per l'etichetta Autumn Records di San Francisco. \u00c8 meglio conosciuto per la sua \"hit\" \"Do You Want To Dance?\" del 1964 e per la sua \"C'mon and Swim\". Di \"Do You Want To Dance?\" \u00e8 uscita una cover (\"Do You Wanna Dance?\") di Del Shannon, The Beach Boys, Bette Midler, John Lennon, Cliff Richard e Ramones. \"C'mon and Swim\" \u00e8 stata scritta e prodotta da Sly Stone, venti anni fa. Nel 1964, Bobby Freeman ha suonato al Condor Club di San Francisco, dove Carol Doda ha eseguito la sua performance in locali di go-go dancing.\nFreeman ha iniziato la sua carriera di produttore all'et\u00e0 di 14 anni con i Romancers che avevano firmato per la Dootone. A 17 anni, ha raggiunto il successo con \"Do You Want To Dance?\" ed \u00e8 apparso nelle classifiche pop con vari follow-up nel 1961. Nel 1964, torn\u00f2 nella Top Ten con la sua nuova hit \"C'mon and Swim\", che ha raggiunto il 5\u00ba posto. La mania di \"C'mon and Swim\" si scaten\u00f2 fino al rilascio del suo nuovo follow-up \"SWIM\", ma ha comunque continuato il suo tour ampiamente. Principalmente dopo il suo sostegno come cantante nei strip club fino alla fine degli anni sessanta, ha pubblicato un altro singolo nel 1974 con l'etichetta discografica Touch, ma che ha raggiunto uno scarso successo commerciale. Negli ultimi anni si \u00e8 esibito alla Bay Area Music \"Bammy\" Awards."}
{"id": "2597333", "revid": "98077", "url": "https://it.wikipedia.org/wiki?curid=2597333", "title": "Snia Viscosa", "text": ""}
{"id": "2597334", "revid": "1315817", "url": "https://it.wikipedia.org/wiki?curid=2597334", "title": "Marco Antonio Passeri", "text": "Biografia.\nFiglio di Niccol\u00f2 Passeri, professore di medicina all'Universit\u00e0 di Padova morto nel 1522, Marco Antonio fu egli stesso dal 1517 professore nell'universit\u00e0 patavina nella cattedra di filosofia.\nAutore di commentarii ad alcune opere di Aristotele, in particolare al \"De Anima\" e alla \"Fisica\", tent\u00f2 di dimostrare la perfetta convergenza fra le idee di Averro\u00e8 e di Simplicio sulla dottrina dell'unit\u00e0 dell'intelletto.\nMarco Antonio Passeri fu insegnante e zio del filosofo rinascimentale Giacomo Zabarella; tra i molti allievi che ebbe si ricorda Antonio Berga, che fu anche medico privato di Emanuele Filiberto"}
{"id": "2597341", "revid": "729019", "url": "https://it.wikipedia.org/wiki?curid=2597341", "title": "Campionato belga di pallacanestro", "text": "Il campionato belga di pallacanestro \u00e8 l'insieme delle competizioni cestistiche organizzate dalla \"Federazione cestistica del Belgio (FRBB/KBBB)\"."}
{"id": "2597343", "revid": "69794", "url": "https://it.wikipedia.org/wiki?curid=2597343", "title": "Campionato di pallacanestro belga", "text": ""}
{"id": "2597345", "revid": "1669436", "url": "https://it.wikipedia.org/wiki?curid=2597345", "title": "Palazzo della Loggia", "text": "Palazzo della Loggia, o pi\u00f9 semplicemente la Loggia, \u00e8 un palazzo rinascimentale sito nell'omonima piazza, oggi sede della giunta comunale di Brescia.\nStoria.\nUn nuovo edificio civile.\nIl palazzo fu progettato nel 1484, quando le autorit\u00e0 cittadine decisero di donare alla cittadinanza un nuovo edificio, spostandosi da casa del Carmagnola capace di rappresentare quello che voleva essere il \"buon governo\"; si sostitu\u00ec cos\u00ec la loggia originaria e la stessa solennit\u00e0 di piazza della Loggia, che all'epoca stava appunto sorgendo, ne trasse dunque beneficio.\nLa funzione del palazzo, durante la dominazione veneziana su Brescia, era quella di ospitare le udienze del podest\u00e0 veneziano, oltre che il cosiddetto \"Consiglio Cittadino\" e il \"Collegio dei Notai\", a dimostrazione della centralit\u00e0 che questo edificio ha da sempre rivestito nella vita cittadina, da un punto di vista sia geografico sia politico.\nLa progettazione.\nIl primo progetto, consistente in un modellino in legno, venne presentato da Tomaso Formenton, architetto vicentino; tuttavia si pensa, senza per\u00f2 trovare riscontri storici, che il primo a pensare la realizzazione del palazzo fu l'architetto Donato Bramante. Il progetto di Formentone prevedeva la realizzazione di un palazzo interamente in legno, opzione che venne subito abbandonata, optando per una schiera di lapicidi veneziani e lombardi e alla pietra bianca di Botticino.\nLa prima pietra venne posata nel 1492 e il cantiere viene inizialmente diretto, tra il 1495 e il 1510 circa, da Filippo Grassi, tagliapietre gi\u00e0 attivo in citt\u00e0 da pi\u00f9 di un decennio e personale artefice di una vera e propria carriera, culminata appunto in questo incarico. \nAlla fine del primo decennio del secolo, il clima politico europeo si sta ormai surriscaldando: i fatti della guerra della Lega di Cambrai sono alle porte e le prime incursioni francesi a Brescia sono sintomo di elementi di instabilit\u00e0 per la citt\u00e0. Entro pochi anni si verifica il terribile sacco di Brescia del 1512 ad opera dei francesi guidati da Gaston de Foix-Nemours che, oltre a gettare in rovina la citt\u00e0, dissolve il mito della \"Brixia magnipotens\", mettendo fine, oltre che alla fabbrica del palazzo cittadino, anche a una vivace stagione di imprese e ai sogni umanistici. I cantieri stessi riprendono solo alla met\u00e0 del secolo. Viene infine ultimato nel 1574 dopo numerosi interventi da parte degli architetti pi\u00f9 famosi dell'epoca quali Jacopo Sansovino e Andrea Palladio, nonch\u00e9 il bresciano Lodovico Beretta.\n\u00c8 proprio a quest'ultimo che si deve la trasformazione delle grandi finestre poste al secondo piano: dal progetto iniziale, secondo cui furono ideate in quanto trifore, come del resto tutte le costruzioni dell'epoca veneziana, a rettangolari.\nDescrizione.\nLa facciata di marmo bianco di Botticino verticalmente si compone di due sezioni architettoniche distinte. Nella sezione inferiore, ultimata nel 1501, sono presenti una serie di colonne e pilastri, intervallati da pennacchi che ospitano a loro volta l'importante ciclo dei trenta Cesari, ventiquattro dei quali scolpiti da Gasparo Cairano, importante esponente della scultura rinascimentale bresciana, e sei dal Tamagnino. Inoltre le grandi arcate del loggiato di pianta quadrata sono aperte su tre lati dell'edificio. Il secondo livello, corrispondente alla fase tardo cinquecentesca del cantiere, ospita grandi lesene adornate che inquadrano finestroni disposti in serie, in corrispondenza di ogni arco del loggiato sottostante, e che ricoprono tutte e quattro le facciate del palazzo.\nLa copertura \u00e8 in legno rivestita da lastre di piombo, a forma di carena, aggiunta nel 1914 al posto del soffitto provvisorio ideato nel 1769 dall'architetto Luigi Vanvitelli, per rievocare il soffitto originale; quest'ultimo in origine conteneva, tra l'altro, tre dipinti del Tiziano, bruciati nell'incendio nel 1575 che aveva appunto portato alla distruzione del primo tetto.\nLo scalone.\nAl palazzo \u00e8 stato inoltre aggiunto, negli anni tra il 1503 e il 1508, un edificio posto sul lato settentrionale della costruzione, contenente l'originario scalone per il salone superiore della Loggia. Il portale sulla strada, altra opera di Gasparo Cairano, presenta in sommit\u00e0 una lapide del 1177, proveniente dall'antica basilica di San Pietro de Dom, e che ricorda una condanna per tradimento e spergiuro. questa costruzione, utilizzata solo per particolari esigenze, si affaccia su largo Formentone, noto come piazza Rovetta.\nIl portico.\nIl portico alla base del palazzo \u00e8 coperto da volte a crociera, ornate a loro volta da un ciclo di chiavi di volta eseguito da Gasparo Cairano e aiuti tra il 1497 circa e il 1502. Entrando nell'ingresso si nota chiaramente il portale progettato da Stefano Lamberti nel 1552 affiancato da colonne e da due fontanelle in marmo di Botticino per opera di Nicol\u00f2 da Grado, che introduce alla scala rinascimentale progettata da Antonio Tagliaferri nel 1876, che venne poi adornata nei primi del Novecento da pittori come Arturo Castelli che dipinse la \"Brescia armata\" nel soffitto sopra lo scalone, Cesare Bertolotti che dipinse \"Mercurio e Venere\" sulla lunetta sulla parete sinistra dello scalone, e Gaetano Cresseri a cui si deve la \"Roma vincitrice\" nel soffitto dell'atrio. \nSotto il porticato, dal novembre 2011 \u00e8 nuovamente esposta la Lodoiga, antica \"statua parlante\" di Brescia dalla storia singolare e controversa.\nIl salone Vanvitelliano.\nAl piano superiore si accede al vasto salone ottagonale progettato da Luigi Vanvitelli, e per questo chiamato anche \"Salone Vanvitelliano\": la sala presenta un soffitto in legno sorretto da otto colonne in mattoni poste rispettivamente ai quattro angoli dell'ambiente, poggianti su altrettanti basamenti marmorei. Il salone presenta al suo ingresso una lunetta contenente l'affresco della cosiddetta \"Officina di Vulcano\", opera del Cresseri, cos\u00ec come altri dipinti al primo piano come il \"Ritrovamento della Vittoria Alata\", e \"Fanciulli danzanti\", quest'ultimo posto nella segreteria."}
{"id": "2597348", "revid": "466539", "url": "https://it.wikipedia.org/wiki?curid=2597348", "title": "Partecipanti ai Campionati del mondo di ciclismo su strada 2009 - Gara in linea maschile Under-23", "text": "Elenco dei partecipanti alla Gara in linea Uomini Under-23 dei Campionati del mondo di ciclismo su strada 2009.\nAl via erano schierati 202 corridori in rappresentanza di 45 nazioni. Di questi 108 portarono a termine la gara mentre 94 si ritirarono.\nModalit\u00e0 di qualificazione.\nIl numero di ciclisti che ogni Nazione poteva iscrivere e schierare in gara era basato sulle classifiche per nazioni UCI al 15 agosto 2009.\nInoltre, le prime cinque nazioni della classifica finale della Coppa delle Nazioni UCI U23 potevano iscrivere corridori in pi\u00f9 rispetto a quelli consentiti in base alla classifica continentale, non superando comunque il numero di sei corridori in gara. Anche i campioni continentali uscenti potevano essere iscritti in aggiunta a quelli consentiti, sempre rispettando il limite di sei atleti in gara.\nCorridori per squadra.\n\"R: indica un corridore ritirato.\""}
{"id": "2597352", "revid": "339392", "url": "https://it.wikipedia.org/wiki?curid=2597352", "title": "Beijing National Aquatics Center", "text": ""}
{"id": "2597359", "revid": "913245", "url": "https://it.wikipedia.org/wiki?curid=2597359", "title": "Anastasija Fesikova", "text": "Ha partecipato ai Giochi olimpici di Pechino 2008, classificandosi 5\u00ba nei 100\u00a0m dorso."}
{"id": "2597361", "revid": "767487", "url": "https://it.wikipedia.org/wiki?curid=2597361", "title": "Port Isabel", "text": "Port Isabel \u00e8 una citt\u00e0 nella contea di Cameron (Texas, Stati Uniti). Fa parte dell'area metropolitana di Brownsville\u2013Harlingen. Secondo il censimento del 2000, la popolazione era di 4.865 abitanti.\nIl nome del paese \u00e8 inoltre collegato al Port Isabel Detention Center (Centro di detenzione di Port Isabel) che si trova nei pressi di Los Fresnos (Texas).\nStoria.\nPort Isabel \u00e8 uno dei centri abitati pi\u00f9 antichi del paese. Fu fondato dagli europei in America del Nord nel 1554.\nNel settembre del 1967, l'uragano Beulah caus\u00f2 ingenti danni alla maggior parte della citt\u00e0 di Port Isabel. Il 23 luglio 2008, l'uragano Dolly, caus\u00f2 nuovamente molti danni alla citt\u00e0.\nGeografia fisica.\nSecondo lo United States Census Bureau, la citt\u00e0 ha una superficie totale di 7,5\u00a0km\u00b2 di cui 5,7\u00a0km\u00b2 sono forati dalla terra e 1,8\u00a0km\u00b2 \u00e8 formato dall'acqua.\nSociet\u00e0.\nEvoluzione demografica.\nSecondo il censimento del 2000, in quell'anno la citt\u00e0 era abitata da 4.965 persone. La densit\u00e0 di popolazione era 853,8/km\u00b2. La composizione etnica della citt\u00e0 era: 79,67% bianchi, 1,03% afroamericani, 0,33% nativi americani, 0,25% asiatici, 0,10% isolani del Pacifico, 15,54% di altre razze.\nC'erano 1.649 nuclei familiari, di cui il 36% aveva figli di et\u00e0 inferiore ai 18 anni che vivevavno con loro, il 53,1% era composto da coppie sposate che vivono assieme, il 16,6% era costituito da donne senza marito, mentre il restante 25,7% non era composto da famiglie. Il 22,1% di tutte le famiglie erano fatte da singoli individui e il 7,8% era formato da persone oltre i 65 anni di et\u00e0 che vivevano da sole. In media la famiglia aveva da due a tre componenti, ma a volte la media veniva superata o non raggiunta.\nIl 30,4% della popolazione era sotto i 18 anni di et\u00e0, il 9,9% aveva dai 18 ai 24 anni, il 25,6% dai 25 ai 44, il 21,8% dai 45 ai 64 e il 12,2% era sopra i 65 anni di et\u00e0. L'et\u00e0 media era di 32 anni.\nIl reddito pro capite per la citt\u00e0 era di $11.239. Il 27,3% della popolazione e il 21,7% delle famiglie erano al di sotto della soglia di povert\u00e0. Il 34,7% di quelli di et\u00e0 inferiore ai 18 anni e il 14,3% di quelli con pi\u00f9 di 65 anni erano leggermente al di sotto della soglia di povert\u00e0."}
{"id": "2597362", "revid": "287204", "url": "https://it.wikipedia.org/wiki?curid=2597362", "title": "Battaglia di Narva", "text": ""}
{"id": "2597385", "revid": "6923", "url": "https://it.wikipedia.org/wiki?curid=2597385", "title": "Yaoi Press", "text": "Yaoi Press \u00e8 una casa editrice statunitense indipendente di fumetti yaoi con sede nel Nevada. \u00c8 stata fondata nel 2004 dall'editore Yamila Abraham."}
{"id": "2597386", "revid": "360299", "url": "https://it.wikipedia.org/wiki?curid=2597386", "title": "Olimpiadi del 2016", "text": ""}
{"id": "2597388", "revid": "360299", "url": "https://it.wikipedia.org/wiki?curid=2597388", "title": "Olimpiade del 2016", "text": ""}
{"id": "2597394", "revid": "16758", "url": "https://it.wikipedia.org/wiki?curid=2597394", "title": "WSV Vipiteno", "text": ""}
{"id": "2597397", "revid": "155634", "url": "https://it.wikipedia.org/wiki?curid=2597397", "title": "Serie A2 2009-2010 (hockey su ghiaccio)", "text": "La Serie A2 di hockey su ghiaccio 2009-2010 \u00e8 stata organizzata dalla Federazione Italiana Sport del Ghiaccio e dalla Lega Italiana Hockey Ghiaccio.\nIl campionato \u00e8 terminato il 26 marzo 2010 con la vittoria dell'HC Eppan, battendo in finale il Gherd\u00ebina per 4-0 nella serie (6:5, 4:3, 6:4, 3:2).\nPartecipanti.\nOtto sono le squadre iscritte alla seconda serie. Dopo l'iscrizione al massimo campionato del Valpellice e la rinuncia alla serie A2 da parte dell'HC Varese, ha avuto accesso alla seconda serie l'HC Merano, vincitore, la stagione precedente, della seconda divisione della Serie C U26.\nFormula.\nLa formula prevede, nella prima fase, un doppio girone di andata e ritorno. La seconda fase vedr\u00e0 la formazione di due gironi: al girone A parteciperanno le squadre classificate al 1\u00ba, 3\u00ba, 5\u00ba e 7\u00ba posto, al girone B le altre quattro. Seguiranno poi i play-off, che vedranno coinvolte tutte e otto le compagini: nei quarti si sfideranno la prima di ogni girone contro la quarta dell'altro e la seconda contro la terza. Il vantaggio del campo andr\u00e0 alla squadra meglio classificata al termine della prima fase. Le sfide dei play-off saranno al meglio dei sette incontri per quarti di finale e finale, al meglio dei cinque per le semifinali.\nPrima fase.\nSecondo girone.\nClassifica.\nLa \"regular season\" \u00e8 andata all'Appiano per i migliori risultati negli scontri diretti con il Merano.\nSeconda fase.\nGirone A.\nHanno avuto accesso al girone A le squadre classificate al 1\u00ba, 3\u00ba, 5\u00ba e 7\u00ba posto.\nGirone B.\nHanno avuto accesso al girone A le squadre classificate al 2\u00ba, 4\u00ba, 6\u00ba e 8\u00ba posto.\nPlay-off.\nQuarti di Finale.\nPer i quarti di finale gli accoppiamenti previsti sono:\n1\u00ba Girone A vs 4\u00ba Girone B\n2\u00ba Girone B vs 3\u00ba Girone A\n2\u00ba Girone A vs 3\u00ba Girone B\n1\u00ba Girone B vs 4\u00ba Girone A.\nGli incontri sono decisi con una serie al meglio delle 7 partite.\nSemifinali.\nMentre per i Quarti di finale e per la Finale si gioca al meglio delle 7 gare, per le Semifinali si gioca fino a gara 5 (se necessaria)."}
{"id": "2597409", "revid": "27142049", "url": "https://it.wikipedia.org/wiki?curid=2597409", "title": "Gruppi finiti", "text": ""}
{"id": "2597412", "revid": "729019", "url": "https://it.wikipedia.org/wiki?curid=2597412", "title": "Carlo Eugenio di Cro\u00ff", "text": "Egli proveniva da un'antica famiglia francese originaria della contea di Ponthieu in Piccardia, il cui nome compare su documenti della prima met\u00e0 del XII secolo come nobili di Cro\u00ff. Era figlio di Jacques Philippe de Cro\u00ff, principe di Cro\u00ff\" (1614 \u2013 1685), signore di Roeulx, e di Jeanne, contessa Bronckhorst-Batenburg\" (1627 \u2013 ?).\nBiografia.\nNel 1676 prese parte alla battaglia di Lund (4 dicembre), nell'ambito della guerra di Scania (1674 - 1679) dalla parte dei danesi.\nSuccessivamente combatt\u00e9 con successo con l'esercito imperiale austriaco contro i turchi nella guerra austro-turca dal 1688 al 1699 e prese parte alla liberazione di Vienna (1683) e nel 1688 alla liberazione di Belgrado. Per i servigi resi fu promosso feldmaresciallo.\nNel 1697 pass\u00f2 al servizio dello zar Pietro il Grande e fu nominato comandante in capo dell'armata russa in Livonia. \nIl 20 novembre 1700 comand\u00f2 le truppe russe nella battaglia di Narva contro gli svedesi di Carlo XII subendo una pesante sconfitta. Catturato dal nemico, mor\u00ec prigioniero di guerra a Tallinn.\nMatrimonio.\nNel 1681 Cro\u00ff aveva sposato una contessa olandese, Guglielmina Giuliana van den Bergh (1638 \u2013 1714), figlia del conte Enrico van den Berg (1573 \u2013 1638) e della di lui seconda moglie, contessa Geronima Caterina di Spaur (1600 \u2013 1683). Guglielmina Giuliana era vedova del conte tedesco Bernardo von Sayn-Wittgenstein (\u20201675). Dal matrimonio non nacquero figli."}
{"id": "2597415", "revid": "287204", "url": "https://it.wikipedia.org/wiki?curid=2597415", "title": "Arnold Zweig", "text": "Biografia.\nGli inizi.\nNato nel 1887 a Glogau (oggi G\u0142og\u00f3w in Polonia) nella Slesia prussiana dell\u2019allora Germania imperiale, in una famiglia d\u2019artigiani di origine ebraica con una discreta posizione sociale (il padre Adolf Zweig era mastro sellaio) trasferitasi a Kattowitz (Katowice), qui vi si diplom\u00f2 nel 1907 ottenendo l\"Abitur\" presso la locale Regia scuola superiore, proseguendo poi i suoi studi interessandosi principalmente germanistica, filosofia, sociologia, storia dell'arte ed economia nazionale presso le Universit\u00e0 di Breslavia, Monaco, Berlino, Gottinga, Rostock e Tubinga, venendo influenzato, durante questo periodo, dal neo-kantismo e dalla filosofia di Nietzsche.\nL'esperienza della Grande Guerra.\nPartito volontario il 24 aprile 1915 come soldato semplice nella riserva (\"Landsturmmann\") dell\u2019Esercito tedesco per prendere parte alla Prima guerra mondiale, dopo il periodo di addestramento a C\u00fcstrin e dintorni, terminato ad agosto, serv\u00ec sino all\u2019ottobre 1915 come artiere (\"Schipper\") nel 120\u00ba Battaglione mobile di costruzione (\"mobiler Armierungsbataillon 120\"), 1\u00aa compagnia, 17\u00aa, poi 18\u00aa squadra (\"1. Kompanie, 17., sp\u00e4ter 18. Korporalschaft\"), in Francia a Lilla, poi nell\u2019Ungheria meridionale di fronte al Danubio per tre settimane fino a dicembre e quindi in Serbia a Semendria (Smederevo), Vranje e \u00dcsk\u00fcb (Skopje) ad eseguire pesanti lavori stradali, spesso con neve e fango, fino all\u2019aprile 1916, per poi essere inviato nuovamente sul fronte occidentale dinnanzi a Verdun, dove rimase per tredici mesi ai tempi del Censimento degli ebrei mobilitati (\"Judenz\u00e4hlung\") nell\u2019ottobre 1916, fatto che lo segn\u00f2 profondamente; nel frattempo, il 5 luglio 1916, durante una licenza dal fronte, Zweig spos\u00f2 a Berlino sua cugina, la pittrice Margarete Beatrice Zweig dal cui matrimonio nacquero due figli, Michael (*Starnberg, 25 luglio 1920) e Adam (*Berlino, 14 ottobre 1924) che vive tuttora in Svizzera.&lt;br&gt;\nTrasferito a fine maggio 1917, pass\u00f2 sotto l\u2019egida del tenente (\"Oberleutnant\") Hans Frentz che chiam\u00f2 a s\u00e9 autori ed artististi quali Richard Dehmel, Herbert Eulenberg, Magnus Zeller, Karl Schmidt-Rottluff e Arnold Zweig a lavorare presso l'ufficio censura (\"Buchpr\u00fcfungesamt\") del servizio stampa (\"Pressabteilung\") del quartier generale orientale (\"Ober Ost\"), a Bialystok, a Kowno nell'ottobre 1917 e infine a Vilna, dove, nel 1918, partecipa attivamente alla Rivoluzione di novembre e, quale membro del Consiglio dei soldati (\"Soldatenrat\"), prende parte alle loro azioni con Bernhard Kellermann e Magnus Zeller. Luoghi dove il laico Zweig entr\u00f2 in contatto con l'ebraismo orientale, che gli lasci\u00f2 un'impressione duratura.\nL'esilio, il ritorno e l'attivit\u00e0 di scrittore.\nCostretto ad emigrare per le persecuzioni razziali messe in atto dal nazismo si rifugi\u00f2 nel 1933 in Palestina. Ritorn\u00f2 in patria solo nel 1948, a Berlino Est, dove divenne presidente dell'Accademia tedesca delle arti e ricevette il Premio Lenin per la pace nel 1958. Influssi delle tematiche sociali e psicologiche si ritrovano gi\u00e0 nei suoi scritti giovanili \"Novellem um Claudia\" (Claudia), del 1912.\nInvece tematiche belliche vengono affrontate nel ciclo \"Der grosse Krieg der weissen Manner\" (La grande guerra degli uomini bianchi), 1913-1957, in parecchi volumi.\nFu autore anche di saggi sulla questione ebraica e di opere teatrali: \"Abigail und Nabal\" (Abigail e Nabal), del 1913, e \"Ritualmord in Ungarn\" (Delitto sacrificale in Ungheria, un dramma documentario suggestionato dal caso Beilis) del 1913, sulla persecuzione antisemita e \"Austreibung 1744\" (La cacciata 1744).\nIl suo libro pi\u00f9 noto \u00e8 \"La questione del sergente Grischa\" (\"Der Streit um den Sergeanten Grischa\"), la storia di come un innocente russo viene preso in trappola dalla macchina della giustizia militare tedesca: il fatto avviene nel 1917 e il protagonista viene fucilato; fa parte di un ciclo di libri da lui scritti sulla base delle esperienze nel primo conflitto mondiale.\nArnold Zweig \u00e8 stato uno dei pi\u00f9 illustri rappresentanti dell'espressionismo tedesco e della Nuova Oggettivit\u00e0. Fu influenzato da Sigmund Freud, Martin Buber e Karl Marx; amico di Bertolt Brecht e Lion Feuchtwanger."}
{"id": "2597418", "revid": "287204", "url": "https://it.wikipedia.org/wiki?curid=2597418", "title": "Carlo Eugenio di Croy", "text": ""}
{"id": "2597425", "revid": "1543377", "url": "https://it.wikipedia.org/wiki?curid=2597425", "title": "Caribbean Blue", "text": "Caribbean Blue \u00e8 una canzone della cantante e musicista irlandese Enya, pubblicata nel 1991 come singolo di lancio dell'album \"Shepherd Moons\".\nIl Singolo.\nDescrizione.\nQuesta canzone \u00e8 una delle pi\u00f9 celebri della cantante ed \u00e8 giunta al successo internazionale nonostante il tono pi\u00f9 sottile e meno movimentato che la contraddistingue dalla \"hit\" \"Orinoco Flow\", che ha portato alla ribalta il suo album precedente.La sua melodia eterea, che richiama il mondo celeste evocato dal testo, ha fatto emergere uno stile della musica di Enya ed ha permeato l'album \"Shepherd Moons\" di un'atmosfera nuova e malinconica, portandolo a bissare i grandi risultati riportati tre anni prima da \"Watermark\".Le strofe della canzone sono introdotte e chiuse dall'invocazione agli d\u00e8i-venti.\nVideo.\nNel video musicale, caratterizzato dell'effetto pastello gi\u00e0 presente in quello di \"Orinoco Flow\", un bambino sfoglia un vecchio libro e si trova proiettato in luoghi celesti popolati da personaggi magici, in cui a fargli da guida \u00e8 Enya, che, vestita di blu come il cielo notturno, lo accompagna attraverso questo viaggio, durante il quale incontrano delle ninfe e uno strano fotografo. L'ultima tappa del viaggio \u00e8 una spiaggia, in cui Enya dona al bambino il libro apparso nelle prime scene e si allontana insieme alle ninfe.Caratteristici di questo video sono i rimandi ai dipinti di Maxfield Parrish, a cui pi\u00f9 volte si sono ispirati i lavori della cantante, e alla mitologia classica. La realizzazione del video \u00e8 ben presentata nel documentario \"The Making of Caribbean Blue\", apparso nel 2009 nella versione deluxe della raccolta \"The Very Best of Enya\"."}
{"id": "2597428", "revid": "149587", "url": "https://it.wikipedia.org/wiki?curid=2597428", "title": "Napoleone Bonaparte (vita privata)", "text": ""}
{"id": "2597435", "revid": "38275", "url": "https://it.wikipedia.org/wiki?curid=2597435", "title": "Von Manstein", "text": ""}
{"id": "2597438", "revid": "96758", "url": "https://it.wikipedia.org/wiki?curid=2597438", "title": "Azuchi-Momoyama", "text": ""}
{"id": "2597450", "revid": "123640321", "url": "https://it.wikipedia.org/wiki?curid=2597450", "title": "Viktor Platonovi\u010d Nekrasov", "text": "Regista teatrale e architetto, dalla battaglia di Stalingrado, dove combatt\u00e9 in prima persona, trasse nel 1946 l'opera \"Le trincee di Stalingrado\", realistica e antiretorica. \nNel 1954 con il romanzo \"Nella citt\u00e0 natale\" si fece conoscere per un linguaggio narrativo molto simile a Cechov, Remarque e ad Hemingway. Scrisse anche romanzi e racconti di impegno letterario e civile, come \"Kira Georgievna\", del 1961, e vari libri dei suoi viaggi in Italia, in Francia e negli USA. Si batt\u00e9 per restituire la verit\u00e0 e la memoria a Babij Jar, luogo tragicamente noto per gli eccidi di massa avvenuti sin dal 29 settembre 1941, durante l'occupazione nazista. \nA partire dalla seconda met\u00e0 degli anni Cinquanta viaggi\u00f2 fuori dall'URSS ed ebbe costanti contatti con molti intellettuali fra cui in particolare, in Italia, Carlo Levi, Vittorio Strada e Pier Paolo Pasolini. Il dialogo con l\u2019Occidente, la denuncia dell\u2019antisemitismo sovietico e le posizioni di dissenso gli costarono gi\u00e0 nel 1963 gli attacchi diretti di Chruscev e lo costrinsero all\u2019emigrazione nel 1974. \nTrascorse gli ultimi anni di vita a Parigi, dove collabor\u00f2 alla rivista Kontinent e a Radio Svoboda."}
{"id": "2597452", "revid": "1305772", "url": "https://it.wikipedia.org/wiki?curid=2597452", "title": "The Time of Our Lives (Miley Cyrus)", "text": "The Time of Our Lives \u00e8 il primo EP della cantante e attrice statunitense Miley Cyrus, pubblicato il 28 agosto 2009 dalla Hollywood Records.\nIl primo singolo estratto \u00e8 stato \"Party in the U.S.A.\", Il secondo singolo, \"When I Look at You\", fa parte della colonna sonora del film \"The Last Song\", dove la Cyrus \u00e8 protagonista insieme a Liam Hemsworth.\nL'EP fino al giugno 2010 ha venduto 1.378.152 copie negli USA e 3.200.000 nel mondo.\nParlando dell'EP, Miley Cyrus ha detto:\nSuccesso commerciale.\n\"The Time of Our Lives\" ha debuttato alla seconda posizione della Billboard 200 statunitense, con copie vendute nella prima settimana., diventando l'ottavo lavoro della cantante a raggiungere la top 10 nel paese. Nella settimana successiva l'EP ha raggiunto la seconda posizione con copie , posizione che mantiene anche nella settimana successiva, con copie . Nel vicino Canada l'EP ha raggiunto la nona posizione.\nAl di fuori del Nord America l'EP ha raggiunto la top 10 in Austria, Germania, Nuova Zelanda e Spagna e top 20 in Australia, Portogallo e Regno Unito."}
{"id": "2597455", "revid": "1305772", "url": "https://it.wikipedia.org/wiki?curid=2597455", "title": "Golden League FIAF 1998", "text": "La Golden League FIAF 1998 \u00e8 stato il massimo livello del campionato italiano di football americano disputato nel 1998. \u00c8 stata organizzata dalla Federazione Italiana American Football.\nAl campionato hanno preso parte 9 squadre, suddivise in 3 gironi.\nRegular season.\nOgni squadra disputa partite di andata e ritorno con le squadre del proprio girone e partite di sola andata con le squadre degli altri gironi.\nPlayoff.\nXVIII Superbowl.\nIl XVIII Superbowl italiano si \u00e8 disputato sabato 18 luglio 1998 allo Stadio Santa Maria Goretti di Catania, ed ha visto i Lions Bergamo superare i Frogs Legnano per 29 a 28.\nIl titolo di MVP della partita \u00e8 stato assegnato a Daniel Crowley, quarterback dei Lions."}
{"id": "2597458", "revid": "591237", "url": "https://it.wikipedia.org/wiki?curid=2597458", "title": "Euaggelos Aver\u014df", "text": "Ministro degli esteri e della difesa della Grecia, fu un importante uomo politico del Partito Conservatore e funzionario del governo greco presso le Nazioni Unite. Mor\u00ec a 79 anni per un attacco cardiaco all'ospedale Apolloneion di Atene, il 2 gennaio 1990.\nBiografia.\nNato il 17 aprile 1910, a Trikala, Tessaglia, frequent\u00f2 la scuola pubblica di Atene e si laure\u00f2 con lode alla facolt\u00e0 di Scienze politiche, giuridiche e economiche dell'Universit\u00e0 di Losanna in Svizzera.\nEletto al Parlamento nel 1946, dopo una militanza nell'esercito greco come spia dell'occupante fascista insieme al suo irrinunciabile compagno ed amico Teodoro Meletiou. Era descritto come un uomo con una idee forti pro-occidentali e anti-comuniste, era un confidente intimo dell'ex Primo Ministro e Presidente Costantino Karamanlis, e considerato il suo possibile successore. Fu proprio lui, conosciuto in Grecia come \"il creatore del ponte\", che convinse la giunta militare a recuperare il signor Karamanlis dall'esilio nel 1974 e di ripristinare la democrazia.\nEgli fu il primo eletto al Parlamento nel 1946 ed entr\u00f2 a far parte del gabinetto all'et\u00e0 di 39 anni, che serv\u00ec poi come ministro degli Esteri dal 1956-1963, nel governo del primo ministro Costantino Karamanlis. Nei sette anni di dittatura di militari, si oppose la giunta, ma rimase in Grecia, nel tentativo di convincere elementi militari e fu mandato pi\u00f9 volte in carcere ad Atene.\nDopo la caduta della giunta, serv\u00ec come Ministro della Difesa nei governi del primo ministro Karamanlis dal 1974 al 1980. In questo periodo fu determinante nel ritorno della Grecia nell'ala militare del Trattato Atlantico che la Grecia aveva lasciato nel 1974 per protestare contro l'invasione turca di Cipro.\nQuando il Movimento socialista panellenico di Andreas Papandreou sal\u00ec al potere nel 1981, Aver\u014df cedette il suo posto si Ministro della Difesa, e assunse la direzione del Nuovo Partito democratico 1981-1984.\nAutore di diversi romanzi, descrisse se stesso come un \"agricoltore, politico e drammaturgo\", e fu autore di diversi romanzi e opere storiche e fu un agricoltore.\nAl momento della sua morte, Aver\u014df era presidente onorario del Nuovo Partito democratico e membro-at-large del Parlamento. Aveva sofferto di un disturbo cardiaco per parecchi anni. Egli lasci\u00f2 la moglie, Diamantina, e due figlie, Natalie e Tatiana. Agli inizi della 2 guerra mondiale fu arrestato in Italia e portato nel campo di internamento di Ferramonti di Tarsia dove fu il leader di un gruppo di altri 100 greci imprigionati perch\u00e9 avversi al regime fascista. Descrisse la sua esperienza in quel campo nel libro tradotto in Italia con il titolo \"Prigioniero in Italia\" (Longanesi, 1977).\nAl suo effettivo peso nella politica greca e mondiale sono dedicate diverse pagine dell'opera di Oriana Fallaci \"Un uomo\", sulla vita del poeta e libertario democratico Alexandros Panagulis. Nel libro della Fallaci, viene definito come il \"drago\" contro cui Alessandro Panagulis destina le fatiche della sua ultima battaglia. In procinto di essere travolto e smascherato dai documenti che Panagulis stava per farsi pubblicare, diede l\u2019incarico omicidiario ad un commando tra i quali spicca il nome di Michele Steffas, abilissimo pilota che, dopo aver stordito Panagulis con l\u2019uso di una rivoltella a gas, lo speron\u00f2 mortalmente."}
{"id": "2597460", "revid": "466539", "url": "https://it.wikipedia.org/wiki?curid=2597460", "title": "David de Gea", "text": "Nel 2010 \u00e8 stato inserito nella lista dei migliori calciatori nati dopo il 1989 stilata da \"Don Bal\u00f3n\". \u00c8 il calciatore non britannico con pi\u00f9 presenze con il .\nCaratteristiche tecniche.\nDe Gea \u00e8 un portiere elegante negli interventi e dotato di ottimi riflessi. Sicuro nelle uscite, nel corso degli anni ha migliorato notevolmente il proprio senso della posizione, che inizialmente non era tra le sue doti migliori. \u00c8 abile con entrambi i piedi.\nIn passato \u00e8 stato considerato come uno dei migliori portieri della sua generazione.\nCarriera.\nClub.\nAtl\u00e9tico Madrid.\nDavid de Gea cresce nelle giovanili dell'Atl\u00e9tico Madrid, giocando dal 2007 al 2009 nella squadra B. Il 30 settembre 2009 esordisce in Champions League nella partita persa dall'Atl\u00e9tico per 2-0 in casa del Porto. Diventa portiere titolare dopo la met\u00e0 della stagione 2009-2010, prendendo il posto di Sergio Asenjo. Gioca da titolare, risultando decisivo, nella vittoriosa finale di Europa League 2009-2010 di Amburgo. Nella Supercoppa UEFA 2010 contro l'Inter para un rigore a Diego Milito, sul punteggio di 2-0 per l'Atletico.\nManchester United.\nIl 29 giugno 2011, per 21 milioni di euro, passa ufficialmente al Manchester United. Il 6 agosto dello stesso anno fa il suo esordio con i \"Red Devils\" nella partita contro il Manchester City, valida per il Community Shield. Nonostante due suoi errori sulle reti di Joleon Lescott e Edin D\u017eeko, il Manchester United riesce a ribaltare lo svantaggio iniziale e a vincere il trofeo. Fa il suo debutto in Premier League il 14 agosto, nella vittoria per 2-1 sul campo del West Bromwich Albion. Il 27 settembre esordisce in Champions League nel match contro il Basilea. Dopo aver giocato i primi mesi ad alti livelli, nel mese di dicembre, a seguito di diversi errori che hanno inciso sulla squadra facendole perdere punti, perde il posto da titolare a favore di Anders Lindegaard. Tuttavia, dopo un mese il portiere danese si infortuna e lo spagnolo torna in campo nel match di FA Cup contro i rivali del Liverpool, perso per 2-1, \nNella stagione 2012-2013, il portiere parte titolare sia in Premier League che in Champions League. Il 22 aprile 2013 vince la sua prima Premier League con il Manchester United, laureandosi campione d'Inghilterra con 4 giornate d'anticipo.\nIl 17 settembre 2013 regala il suo primo assist in carriera per il secondo gol di Wayne Rooney, con un rilancio lungo dalla sua area, nella vittoria per 4-2 sul Bayer Leverkusen, durante la prima giornata del girone A di Champions League. Il 1\u00ba dicembre 2013, nella partita fra Tottenham Hotspur e Manchester United, terminata 2-2, raggiunge le 100 presenze totali con la maglia dei \"Red Devils\".\nIl 26 agosto 2014, in occasione della sconfitta in League Cup per 4-0 sul campo del MK Dons, indossa per la prima volta la fascia da capitano dei \"Red Devils\". Il 27 settembre, nella gara vinta 2-1 in casa contro il West Ham United, raggiunge quota 100 presenze in Premier League con la maglia del Manchester United. Il 5 ottobre 2014, nella gara vinta 2-1 in casa contro l'Everton, raggiunge quota 200 presenze in carriera nei campionati nazionali. Conquista il quinto posto come miglior portiere nel 2016 nella lista dell'IFFHS. Nel corso delle due stagioni seguenti si conferma come uno dei migliori portieri al mondo. Durante l'annata 2016-2017 vince il Community Shield, l'EFL Cup e l'Europa League, ma la stagione viene condizionata da un rendimento altalenante in campionato, concluso al 4\u00ba posto. Nella stagione seguente il campionato procede in modo migliore, tuttavia il Manchester United non riesce mai a giocarsi lo scudetto coi rivali del City. Le prestazioni di de Gea sono in ascesa, con un picco nella partita contro l'Arsenal finita 3-1 per i Red Devils. La squadra per\u00f2 perde la finale di EFL Cup e viene eliminata dalla Champions agli ottavi.\nIl 26 maggio 2021 sbaglia il rigore decisivo della finale di Europa League contro il Villareal, consegnando alla compagine spagnola la vittoria dopo 21 rigori non falliti.\nNazionale.\nNel 2007 fa parte della nazionale spagnola Under-17, squadra che giunge seconda al Mondiale di categoria. Nel maggio 2010 viene pre-selezionato dal ct della Spagna, Vicente del Bosque, in vista del . Tuttavia non far\u00e0 parte dei 23 calciatori portati al Mondiale perch\u00e9 nel suo ruolo gli vengono preferiti i pi\u00f9 esperti Iker Casillas, Jos\u00e9 Manuel Reina e V\u00edctor Vald\u00e9s.\nNel giugno 2013 fa parte della Under-21 spagnola che vince l'Europeo di categoria.\nEsordisce con la nazionale maggiore il 7 giugno 2014, subentrando ad Iker Casillas nel 2-0 inflitto a El Salvador, e prende parte al come riserva. Convocato anche per il , nella competizione continentale scende in campo da titolare.\nIl 21 maggio 2018 viene incluso dal commissario tecnico della Spagna Lopetegui nella lista dei convocati per il , che per la nazionale spagnola si conclude allo stadio degli ottavi di finale, nei quali viene sconfitta ai rigori dai padroni di casa della .\nConvocato per Euro 2020, in questa manifestazione \u00e8 riserva di Unai Sim\u00f3n.\nStatistiche.\nPresenze e reti nei club.\n\"Statistiche aggiornate al 20 novembre 2021.\""}
{"id": "2597466", "revid": "466539", "url": "https://it.wikipedia.org/wiki?curid=2597466", "title": "Christine Kaufmann", "text": "Biografia.\nDi padre tedesco e madre francese, fin da bambina segu\u00ec i corsi di danza presso l'Accademia di Danza Classica di Monaco di Baviera. Fece la sua primissima apparizione cinematografica a soli 9 anni, mentre appena tredicenne debutt\u00f2 nel cinema italiano, scelta dal regista Mario Camerini per una parte nella pellicola \"Primo amore\" (1959).\nSuccessivamente lavor\u00f2 nel filone peplum accanto a Steve Reeves nel film \"Gli ultimi giorni di Pompei\" (1959). Nel 1962 vinse il Golden Globe quale migliore attrice debuttante per la sua interpretazione nel film \"La citt\u00e0 spietata\" (1961), in cui recit\u00f2 accanto a Kirk Douglas. Durante gli anni settanta recit\u00f2 sul grande schermo in alcune co-produzioni italo-tedesche. Apparve per l'ultima volta al cinema nel 1987 nel pluripremiato \"Bagdad Caf\u00e9\".\nNel 1963, all'et\u00e0 di diciotto anni, spos\u00f2 l'attore Tony Curtis, conosciuto sul set di \"Taras il magnifico\", da cui ebbe due figlie: Alexandra (1964) e Allegra (1966). Abbandonato il mondo del cinema, divenne una donna d'affari, creando una linea di prodotti di bellezza che ebbe molto successo in Germania. Ha pubblicato alcuni libri con consigli per la bellezza ed il benessere, oltre a due autobiografie. Muore di leucemia a Monaco di Baviera il 28 marzo 2017 all'et\u00e0 di 72 anni."}
{"id": "2597469", "revid": "73843", "url": "https://it.wikipedia.org/wiki?curid=2597469", "title": "Artsakh del Nord", "text": "L'Artsakh del Nord (, anche Karabakh del Nord) \u00e8 una regione nel nord-ovest dell'Azerbaigian, situata a nord della repubblica dell'Artsakh, tra il fiume Kura e l'Armenia. Si tratta di un nome convenzionale utilizzato per indicare il territorio tra l'Armenia e l'Azerbaigian che giace nell'area tra le divisioni spartiacque del Lago Sevan e il fiume Kur. La regione copre fino a 15.000 chilometri quadrati e geograficamente fa parte del Karabakh.\nIl Karabakh Settentrionale non va confuso con l'Alto Karabakh (detto anche Karabakh superiore o Karabakh Montuoso), corrispondente grosso modo all'oblast di epoca sovietica; piuttosto, deve essere inserito nel Basso Karabakh (detto anche Karabakh Inferiore).\nL'Artsakh del Nord non pu\u00f2 essere classificato come una specifica entit\u00e0 territoriale da un punto di vista amministrativo. Indica piuttosto una regione che fece parte storicamente di antiche provincie armene e che, fino allo scoppio della guerra, vantava comunque una presenza di armeni piuttosto consistente soprattutto in alcuni distretti quali Shahumian (77%), Khanlar-Goygol (51%), Dashkesan (47%), Kirovabad (Ganja) citt\u00e0 (27%) e Shamkir (21%).\nStoria.\nDurante il basso medioevo, l'Artsakh del Nord (pi\u00f9 noto sotto il nome di Gardman) includeva alcuni dei distretti di Artsakh e Utik e province dell'Armenia maggiore, come Koght, Kust-I-Parnes, Gardman, Shakashen e altri. Durante il tardo periodo medievale faceva parte del Khanato di Ganja, successivamente incorporata nel territorio della Russia, dopo che \u00e8 stato reso noto sotto il nome del Governatorato di Elisabethpol.\nCon il periodo sovietico, la regione \u00e8 stata annessa all'Azerbaigian, scissa in diverse unit\u00e0 amministrative. Fra queste la pi\u00f9 nota \u00e8 quella di Shahumian che faceva parte dell'odierna Repubblica del Nagorno-Karabakh ed al termine della guerra del Nagorno-Karabakh si \u00e8 ritrovata sotto controllo azero. Questo distretto come altri dell'Artsakh del Nord furono interessati dalla Operazione Anello.\nSporadicamente vengono avanzate da parte armena rivendicazioni per i distretti pi\u00f9 settentrionali, mentre la restituzione della regione di Shahumian potrebbe essere inserita nelle trattative di pace.\nFiumi e distretti.\nIn Artsakh del Nord sono situati i bacini dei fiumi Asrik, Zakam, Shamkor, Artinajur (Koshkar), Kurak e Sevjur Gandzak, che si originano nelle catene montuose di Sevan e Mrav, e si uniscono al Kura sulla destra. Esso abbraccia le parti pi\u00f9 a valle dei fiumi Aghstev, Joghas e Tavush.\nL'Artsakh del Nord include i seguenti distretti e le citt\u00e0 dell'Azerbaijan moderna:"}
{"id": "2597470", "revid": "2033069", "url": "https://it.wikipedia.org/wiki?curid=2597470", "title": "Eastwick", "text": "Eastwick \u00e8 una serie televisiva statunitense prodotta nel 2009 e creata da Maggie Friedman.\nLa serie \u00e8 basata sul romanzo di John Updike \"Le streghe di Eastwick\", dal quale nel 1987 \u00e8 realizzato un film omonimo diretto da George Miller.\n\"Eastwick\", prodotta da ABC Studios, ha debuttato sulla ABC il 23 settembre 2009. A causa degli scarsi ascolti, il 9 novembre 2009 ne \u00e8 stata annunciata la cancellazione.\nTrama.\nNella cittadina di Eastwick, tre donne, sconosciute e molto diverse tra loro, si incontrano in un parco e stringono subito una forte amicizia. Ma il loro incontro non \u00e8 del tutto casuale, il ricco e misterioso Daryl Van Horne ha messo il suo zampino e aiuta le tre donne a sviluppare i loro potenti poteri magici, scombussolando le loro vite e quelli dell'intera cittadina di Eastwick.\nAltri media.\nQuesta serie televisiva \u00e8 il terzo adattamento televisivo del romanzo di John Updike. Nel 1992 \u00e8 stato realizzato un episodio pilota per la NBC rimasto invenduto. Dieci anni pi\u00f9 tardi \u00e8 stato realizzato un nuovo pilota per la Fox, ma anche questo \u00e8 rimasto invenduto."}
{"id": "2597474", "revid": "339392", "url": "https://it.wikipedia.org/wiki?curid=2597474", "title": "Saluto a pugno chiuso", "text": ""}
{"id": "2597476", "revid": "339392", "url": "https://it.wikipedia.org/wiki?curid=2597476", "title": "Saluto a pugno alzato", "text": ""}
{"id": "2597482", "revid": "767487", "url": "https://it.wikipedia.org/wiki?curid=2597482", "title": "Michel-Ange Duquesne de Menneville", "text": "Terzo figlio di Abraham Duquesne e d'Ursule-Th\u00e9r\u00e8se Possel, Michel-Ange Duquesne, dopo un lungo impegno nella marina francese, divenne governatore della Nuova Francia tra il 1752 e il 1755.\nBiografia.\nNel corso del Seicento, la famiglia Duquesne, piccoli nobili della Normandia, era di credo ugonotto. Proprio il padre di Michel-Ange, a seguito della revoca dell'editto di Nantes, abbracci\u00f2 la religione cattolica, cos\u00ec pot\u00e9 restare nella marina francese. Per numerosi anni, Abraham detenne il posto di comandante del porto di Tolone, la principale base navale francese. Seguendo l'esempio del padre, ben quattro figli, tra cui lo stesso Michel-Ange, si arruolarono nella marina. Michel-Ange si arruol\u00f2 nella marina gi\u00e0 nel 1713, servendo come guardiamarina. Nel 1726 divenne \"enseigne de marine\" in seconda. Nel 1729 ebbe un primo contatto con il Canada poich\u00e9 era in servizio sulla nave \"Elephant\" sotto il comando di Louis-Philippe de Rigaud. La nave fece naufragio proprio nel fiume San Lorenzo, venendo saccheggiata. La carriera di Duquesne sub\u00ec allora un rallentamento, tuttavia nel 1735, avendo ottenuto il certificato di cattolicit\u00e0, venne promosso a tenente di vascello. Nel 1738 ottenne l'onorificenza di Cavaliere di San Luigi.\nLa guerra di successione austriaca diede a Duquesne la possibilit\u00e0 di farsi valere. Mentre era a Tolone negli anni Quaranta, inizi\u00f2 a frequentare alcuni personaggi piuttosto influenti, tra cui Roland-Michel Barrin de La Galissoni\u00e8re, Jacques-Pierre Taffanel de la Jonqui\u00e8re e Louis-Philippe de Rigaud de Vaudreuil, i quali, come Duquesne, facevano parte della flotta di Claude-\u00c9lis\u00e9e de Court de La Bruy\u00e8re. Duquesne si fece valere contro i britannici e contro i pirati africani. Nel 1746 ricevette il grado di maggiore e il comando del porto di Tolone. Nel 1749 abbandon\u00f2 l'incarico per riprendere la via del mare.\nNell'autunno del 1751 la corte scelse Duquesne per l'incarico di governatore generale della Nuova Francia, posto lasciato vacante da La Jonqui\u00e8re. Il nome di Duquesne venne segnalato da La Galissoni\u00e8re. Duquesne ricevette il titolo di marchese, nonch\u00e9 un ricco appannaggio. Duquesne aveva l'incarico di proteggere il lucroso commercio di pellami, di cacciare i mercanti britannici dalla Valle dell'Ohio e pacificare le nazioni amerindiane. Inoltre il ministro Rouill\u00e9 gli ingiungeva di rimettersi all'abate Jean-Louis Le Loutre per i problemi riguardanti l'Acadia e gli indic\u00f2 Chouaguen, l'attuale Oswego, New York, come piazzaforte da conquistare in caso che i britannici dessero motivo per la Francia di qualche rappresaglia. Tali istruzioni di massima, tuttavia, non indicavano alcun metodo preciso da seguire.\nIl 1\u00ba luglio 1752 Duquesne arriv\u00f2 a Qu\u00e8bec. Duquesne si attir\u00f2 ben presto l'ostilit\u00e0 dei coloni poich\u00e9 cerc\u00f2 di imporre una disciplina ferrea tra le truppe e le milizie canadesi. Nell'ottobre del 1752, nonostante le proteste degli ufficiali, Duquesne volle preparare una spedizione militare nella Valle dell'Ohio sotto il comando di Paul Marin de La Malgue contro i britannici. Nei piani di Duquesne Marin doveva comandare un distaccamento di duemila uomini, tutti bianchi come prevedevano le istruzioni e doveva costruire una serie di forti nella Valle dell'Ohio a difesa dei possessi francesi. La spedizione del 1753-1754 fu in parte fallimentare non riuscendo ad allontanare i mercanti inglesi. Per questo fallimento venne rimproverato dal ministro della marina di eccessiva imprudenza. Tuttavia Duquesne si giustific\u00f2 che non poteva fare in altro modo, quindi rest\u00f2, malgrado i suoi innumerevoli detrattori in Nuova Francia, al suo posto di governatore della colonia e inizi\u00f2 a preparare una nuova spedizione.\nNella primavera del 1754 George Washington, rappresentante del governatore inglese della Virginia, aveva intimato a Jacques Legardeur de Saint-Pierre, successore di Marin, di abbandonare Fort de la Rivi\u00e8re au B\u0153uf (attuale Waterford, Pennsylvania). Duquesne incaric\u00f2 Claude-Pierre P\u00e9caudy de Contrec\u0153ur di scacciare il gruppetto di mercanti britannici e di costruire un forte, poi noto come Fort Duquesne nella zona. Dopo la vittoria di Louis Coulon de Villiers a Fort Necessity nel luglio del 1754 e la capitolazione di Washington, Duquesne proclam\u00f2 il successo della missione. Ben cosciente degli errori fatti nella Valle dell'Ohio, Duquesne sapeva benissimo che la vittoria era effimera. Nell'ottobre 1754 chiese di essere richiamato in patria.\nNell'inverno 1754-1755 Duquesne venne a sapere che i britannici stavano preparando una controffensiva, sebbene gli fosse assicurato che non avrebbero fatto niente. Il ministro della marina Machault gli comunic\u00f2 che Edward Braddock stava partendo per l'America con un'armata britannica. Di conseguenza Duquesne inizi\u00f2 a rinforzare i forti militari della Valle dell'Ohio e della frontiera sudoccidentale. Duquesne, attenendosi alle istruzioni, non fece nulla in Acadia e nella zona del Lago Champlain. Sperando che arrivassero i rinforzi in Canada e alla fortezza di Louisbourg, rinforz\u00f2 la parte occidentale, lasciando per\u00f2 pi\u00f9 sguarnito il fianco orientale dei possedimenti francesi nel Nord America.\nA fine giugno del 1755 il nuovo governatore Pierre de Rigaud de Vaudreuil de Cavagnial sbarc\u00f2 a Qu\u00e8bec proprio nel momento in cui Duquesne era in missione a Montr\u00e9al. Il nuovo governatore generale non manc\u00f2 di criticare aspramente l'operato di Duquesne, presentando una fosca immagine della colonia, stanca della campagna nella Valle dell'Ohio. Le critiche di Vaudreuil furono in gran parte giustificate, tuttavia la responsabilit\u00e0 non era solo di Duquesne, ma della corte, che era a corto di risorse economiche per rinforzare le postazioni difensive.\nDuquesne, una volta lasciato l'incarico, fece ritorno in Francia e si giustific\u00f2 del suo operato con il ministro della marina. Le armate inglesi di Edward Braddock riuscirono a conquistare solamente Fort Beaus\u00e9jour. Duquesne venne premiato per i suoi servizi in Canada e in Francia riprese la carriera militare diventando anche ispettore generale delle coste francesi. Partecip\u00f2 anche ad alcune azioni minori nella guerra dei Sette anni fino al 1758, quando la sua nave, il \"Foudroyant\" venne affondata e Duquesne stesso fu fatto prigioniero dai britannici. Per questa disfatta il ministro Choiseul lo critic\u00f2, ma il re lo assolse, concedendogli un beneficio. Nel 1763 divenne commendatore dell'Ordine di San Luigi.\nDuquesne si ritir\u00f2 dalla carriera militare nel 1776. Anche se non ottenne mai il grado di luogotenente generale della marina, gli furono riconosciute diversi titoli onorifici. Duquesne pass\u00f2 i suoi ultimi anni di vita nelle sue residenze di Parigi e Antony. Quando mor\u00ec lasci\u00f2 la sua fortuna, valutabile in duecentomila \"livres\", ai suoi nipoti e ai suoi servitori."}
{"id": "2597484", "revid": "112028184", "url": "https://it.wikipedia.org/wiki?curid=2597484", "title": "Sue Dibny", "text": "Susan \"Sue\" Dearbon Dibny, pi\u00f9 nota come Sue Dibny, \u00e8 un personaggio dei fumetti DC Comics, solitamente associata ad Elongated Man. Creata da John Broome e Carmine Infantino, il personaggio comparve per la prima volta in \"Flash\" (vol. 1) n. 119 del marzo 1961. Nel 2004, fu al centro di una storia molto controversa, nella quale Sue veniva assassinata dopo essere stata stuprata.\nBiografia del personaggio.\nMoglie del supereroe Ralph Dibny, alias Elongated Man. \u00c8 una donna bruna, appartenente all'alta societ\u00e0 di Westchester County, New York. Ha lavorato part time come amministratore per la Justice League. Ralph e Sue condivisero una lunghissima relazione, spesso paragonati a \"Nick e Nora Charle\"s. Tutto ebbe inizio quando Ralph si scontr\u00f2 con lei al ballo dei debuttanti, fingendo di essere un ladro di gioielli, per dare un'occhiata alla bella Sue. Ci\u00f2 che segu\u00ec fu un romanticismo turbinante, con Ralph e Sue sposati poco dopo, con Barry Allen in qualit\u00e0 di testimone. Ci\u00f2 che avvenne dopo fu una vita di avventure ed eroismi, dato che Sue, sempre al fianco di Ralph, viaggiava con il marito in giro per il mondo come membro della Justice League. Questo li espose a diversi pericoli associati al loro stile di vita, compresa un momento in cui Sue \u00e8 andata vicinissima alla morte, a causa di un tentacolo di un parassita alieno, o l'essere stata rapita dal super criminale \"Sonar I\", per diventare sua consorte. Attraverso tutto, Sue e Ralph rimasero sempre insieme, anche quando le missioni comportavano altissimi rischi. Molti lettori considerarono e considerano tuttora la loro relazione come una boccata d'aria fresca in un'epoca dei fumetti nel divenire sempre pi\u00f9 scura. Recentemente, Sue e Ralph furono coinvolti in una battaglia per Opal City, casa dei vari Starman. Ralph si incontr\u00f2 con Hamilton Drew, un leggendario detective di Opal City; i Dibny furono fondamentali per la salvezza della citt\u00e0 dall'attacco di alcuni super criminali. Dopo il caso, Sue e Ralph si trasferirono nella citt\u00e0, accontentandosi di condividere la loro vita come supereroe detective e moglie.\nSuperamici.\nSue fu anche un membro dei Superamici, gruppo precedente alla Justice League. Dato che non aveva alcun superpotere, pass\u00f2 la maggior parte del tempo al quartier generale dei Superamici, conversando con il fondatore del team, Maxwell Lord.\nMorte.\nIl mistero dell'omicidio di \"Crisi d'identit\u00e0\" del 2004 inizi\u00f2 l'assassinio di Sue a causa di Jean Loring. Loring metteva in pericolo le famiglie dei supereroi nel tentativo di riconciliarsi con il marito, Ray Palmer. Loring utilizz\u00f2 i poteri di Atomo per viaggiare nel cervello di Sue, causandole accidentalmente un aneurisma. Durante il corso della serie, fu rivelato che nel passato, Sue fu stuprata dal Dottor Light. Nel tentativo di impedirle di ferire altri famigliari di supereroi, la maga Zatanna tent\u00f2 di riabilitare magicamente il Dottor Light. Batman invece voleva un'altra punizione per il Dottor Light, ma la sua mente era gi\u00e0 sotto il controllo di Zatanna. Light fu il primo sospettato, finch\u00e9 Ray Palmer scopr\u00ec che la morte di Sue era opera di sua moglie. Durante il conflitto contro i Sinestro Corps, Superman Prime menzion\u00f2 che la sua rabbia per la morte di Sue Dibny fu uno dei motivi delle sue azioni nel corso di \"Crisi Infinite\".\n52.\nDurante la serie \"52\", un culto kryptoniano, avente come membro Wonder Girl, tent\u00f2 di resuscitare Sue Dibny dalla morte. Attrassero l'attenzione di un depotenziato Ralph Dibny disegnando, sulla sua tomba con la vernice spray la parola kryptoniana per la resurrezione, il simbolo di Superman alla rovescia. Ralph e il team di supereroi si infiltrarono alla cerimonia di resurrezione. Convinto che la cerimonia fosse un bluff, Ralph e gli altri attaccarono il tempio, successivamente dato dalle fiamme. Tuttavia, Ralph era convinto che la resurrezione non fosse una truffa, quando una rappresentanza di Sue fatta con la paglia inizi\u00f2 a strisciare verso di lui pronunciando il suo nome. Sebbene questa versione di paglia di Sue venne distrutta nell'incendio, Ralph sopravvisse, dedicandosi alla completa resurrezione di Sue. Tuttavia, in un numero successivo, venne rivelato che il pupazzo era manovrato da Felix Faust grazie ai suoi poteri, con Ralph conscio dell'inganno di Faust, fingendo di credere che quella fosse realmente sua moglie, cos\u00ec da catturare Faust e il suo padrone, Neron.\nNel numero finale di 52, Sue ricomparve al fianco di Ralph, entrambi come fantasmi, dentro una scuola dove si erano verificati degli eventi occulti. La sua frase finale fu \"Tesoro, il tuo naso si contrae\".\nUn anno dopo.\nIn \"Batman and the Outsiders\" n. 5, venne rivelato che Ralph e Sue ottennero o scoprirono l'abilit\u00e0 di possedere corpi umani, come l'abilit\u00e0 di Boston Brand, alias Deadman.\nLa notte pi\u00f9 profonda.\nIn \"Blackest Night\" n. 0, Mano Nera fu visto in un cimitero vicino alle tombe di Sue e Ralph Dibny. In \"Blackest Night\" n. 1, divennero membri del Corpo delle Lanterne Nere quando furono attaccati da Hawkman e Hawkgirl; uccisero i due eroi strappando loro i cuori. Sue, Ralph e gli Hawks si unirono pi\u00f9 tardi con Ronald Raymond e Martian Manhunter e attaccarono Hal Jordan e Barry Allen. Il combattimento fu interrotto dall'arrivo della Trib\u00f9 Indigo, che utilizz\u00f2 i suoi poteri per rimuovere gli anelli neri del potere dalle mani dei coniugi Dibny, mutando i loro corpi in cenere."}
{"id": "2597485", "revid": "729019", "url": "https://it.wikipedia.org/wiki?curid=2597485", "title": "Stazione di Cologna Veneta", "text": "La stazione di Cologna Veneta \u00e8 una stazione ferroviaria della dismessa ferrovia Treviso-Ostiglia, un tempo posta a servizio del comune di Cologna Veneta e dei paesi circonvicini, nella provincia di Verona.\nStoria.\nLa stazione di Cologna Veneta fu inaugurata il 19 aprile 1925, come capolinea del primo tronco della nuova ferrovia Treviso-Ostiglia, tronco lungo 14,46\u00a0km, da cui vanno sottratti gli 880\u00a0m del tratto da Legnago al bivio posto immediatamente dopo il ponte sull'Adige, tratto gi\u00e0 esistente e utilizzato in comune anche dalla ferrovia Mantova-Monselice.\nIl secondo tronco della linea, tra Cologna Veneta e Grisignano di Zocco, fu varato l'8 luglio 1928, per una lunghezza di 34,128\u00a0km.\nDurante l'ultima fase della Seconda guerra mondiale il controllo della stazione (come quello di tutte le fermate della linea) fu assunto direttamente dalla Wehrmacht, che, nel ritirarsi di fronte all'avanzata degli Alleati, inflisse molti danni alla struttura.\nIl servizio passeggeri fu interrotto il 2 settembre 1967, mentre il servizio merci prosegu\u00ec sino alla chiusura della linea, nel 1987.\nGli ultimi treni merci transitarono comunque sino alla fine del 1988 per il trasporto delle componenti di alcuni impianti di scolo, ma nel 1993 la stazione fu definitivamente disabilitata al transito dei convogli merci.\nSino al 2003 il fabbricato viaggiatori ospit\u00f2 un centro di accoglienza per immigrati, per poi venire abbandonato.\nDal 2008 un comitato civico locale ha in progetto di ripristinarla ad uso turistico-ferroviario.\nStrutture ed impianti.\nLa stazione era dotata di un fabbricato viaggiatori a pianta rettangolare e a due livelli. Al piano inferiore erano posizionate la sala d'attesa, l'ufficio movimento e il deposito bagagli. Il piano superiore un tempo era riservato ad abitazione. Alcuni di questi locali sono stati recentemente ristrutturati dall'Associazione Ferroviaria \"I Quari\".\nEra inoltre dotata di uno scalo merci. Dal lato Ostiglia si diramava un raccordo per il vicino zuccherificio in localit\u00e0 Sabbion e per questo motivo fu punto d'arrivo delle tradotte merci dirette a questo stabilimento. Al suddetto impianto saccarifero vi giungeva originariamente un altro raccordo dalla tramvia a vapore Lonigo-Cologna Veneta, disattivato con la costruzione dell'altro raccordo con l'impianto FS.\nNel 2011 lo scalo merci \u00e8 stato parzialmente riarmato al fine di posizionarvi due carri merci, uno dei quali facente parte di un convoglio di prigionieri destinati al campo di concentramento di Auschwitz, una carrozza Centoporte adibita a sala riunioni per le associazioni del territorio e un automotore FS 207.\nBibliografia.\nUlteriori approfondimenti:"}
{"id": "2597488", "revid": "1442080", "url": "https://it.wikipedia.org/wiki?curid=2597488", "title": "Argomento di Frattini", "text": "In algebra, e pi\u00f9 precisamente in teoria dei gruppi, l'argomento di Frattini \u00e8 un lemma importante ai fini dello studio della struttura dei gruppi finiti.\nIl suo nome deriva da Giovanni Frattini, che lo utilizz\u00f2 nel 1885 in relazione al sottogruppo di Frattini di un gruppo. In realt\u00e0, come affermato dallo stesso Frattini, l'argomento era gi\u00e0 stato usato da Alfredo Capelli nel 1884. Per questo motivo, nella manualistica pu\u00f2 trovarsi citato anche con il nome di argomento di Frattini-Capelli.\nEnunciato.\nL'argomento di Frattini afferma che se un gruppo finito \"G\" ha un sottogruppo normale \"H\" e se \"H\" ha un \"p\"-sottogruppo di Sylow \"P\" allora\ndove \"N\"\"G\"(\"P\") denota il normalizzatore di \"P\" in \"G\".\nDimostrazione.\nSecondo l'ipotesi, \"P\" \u00e8 un \"p\"-Sylow di \"H\", cosicch\u00e9 anche i suoi \"H\"-coniugati \"h\"\u22121\"Ph\" sono \"p\"-sottogruppi di Sylow inclusi in \"H\". Siccome \"H\" \u00e8 normale in G, allora l'azione di coniugio di un elemento \"g\" \u2208 \"G\" manda \"P\" in \"H\" su uno dei suoi \"H\"-coniugati (si veda la voce Teoremi di Sylow).\nQuindi:\nda cui\ncos\u00ec che\nquindi \"g\" \u2208 \"N\"\"G\"(\"P\")\"H\". Ma \"g\" \u2208 \"G\" era arbitrariamente scelto, cos\u00ec che \"G\" = \"HN\"\"G\"(\"P\") = \"N\"\"G\"(\"P\")\"H\".\nQ.E.D."}
{"id": "2597489", "revid": "400694", "url": "https://it.wikipedia.org/wiki?curid=2597489", "title": "Personaggi di Star Trek (serie televisiva)", "text": "Questa \u00e8 una lista dei personaggi della serie classica di \"Star Trek\"."}
{"id": "2597492", "revid": "1543377", "url": "https://it.wikipedia.org/wiki?curid=2597492", "title": "Fondazione italiana per la ricerca sul cancro", "text": "La Fondazione Italiana per la Ricerca sul Cancro (FIRC) \u00e8 un ente privato senza fini di lucro preposto alla raccolta ed alla gestione dei lasciti testamentari in favore della ricerca sul cancro.\nLa FIRC venne costituita nel 1977 da parte dell'AIRC, successivamente viene ufficialmente riconosciuta dallo Stato come \"ente morale\" con il Decreto del presidente della Repubblica n\u00b0 1041 del 10 dicembre 1980. Nel 1998 FIRC e AIRC istituiscono l'IFOM - \"Istituto FIRC di Oncologia Molecolare\". Dalla sua fondazione ad oggi si stima che la FIRC abbia destinato alla ricerca oncologica italiana 204,4 milioni di euro.\nNegli anni molti volti noti dello spettacolo e dello sport si sono offerti di fare gratuitamente da testimonial a sostegno della fondazione, tra di essi Marcello Lippi, Franco Battiato, Carlo Azeglio Ciampi e Gigi Proietti."}
{"id": "2597495", "revid": "27143307", "url": "https://it.wikipedia.org/wiki?curid=2597495", "title": "P-sottogruppo di Sylow", "text": ""}
{"id": "2597505", "revid": "429533", "url": "https://it.wikipedia.org/wiki?curid=2597505", "title": "Linebarrels", "text": ""}
{"id": "2597510", "revid": "1543377", "url": "https://it.wikipedia.org/wiki?curid=2597510", "title": "Comunit\u00e0 montana Val Sarmento", "text": "La Comunit\u00e0 montana Val Sarmento si trova in Provincia di Potenza (Basilicata). La Val Sarmento si dispiega sul versante lucano del Pollino, nella parte orientale del massiccio montuoso del Parco Nazionale, scendendo dalle serre delle Ciavole e di Crispo verso il Sinni e lo Ionio.\nLa comunit\u00e0 \u00e8 costituita dai seguenti comuni:\nLa comunit\u00e0 presenta un intreccio millenario di natura e di lavoro, un paesaggio la cui flora, fauna e morfologia, ancora intatte nel loro aspetto originario, sono testimoni di una cultura fondata sull'equilibrio con l'ambiente e le sue risorse."}
{"id": "2597511", "revid": "98077", "url": "https://it.wikipedia.org/wiki?curid=2597511", "title": "SNIA BPD", "text": ""}
{"id": "2597520", "revid": "326822", "url": "https://it.wikipedia.org/wiki?curid=2597520", "title": "San Jos\u00e9 (Costa Rica)", "text": ""}
{"id": "2597534", "revid": "287204", "url": "https://it.wikipedia.org/wiki?curid=2597534", "title": "Arcidiocesi di Quebec", "text": ""}
{"id": "2597536", "revid": "287204", "url": "https://it.wikipedia.org/wiki?curid=2597536", "title": "Laksar", "text": " \nLaksar \u00e8 una suddivisione dell'India, classificata come \"nagar panchayat\", di 18.240 abitanti, situata nel distretto di Haridwar, nello stato federato dell'Uttarakhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 46' 0 N e 78\u00b0 2' 60 E e ha un'altitudine di 226 (285 secondo un'altra fonte).\nSociet\u00e0.\nEvoluzione demografica.\nAl censimento del 2001 la popolazione di Laksar assommava a 18.240 persone, delle quali 9.850 maschi e 8.390 femmine. I bambini di et\u00e0 inferiore o uguale ai sei anni assommavano a 2.757, dei quali 1.559 maschi e 1.198 femmine. Infine, coloro che erano in grado di saper almeno leggere e scrivere erano 12.324, dei quali 7.382 maschi e 4.942 femmine."}
{"id": "2597538", "revid": "326822", "url": "https://it.wikipedia.org/wiki?curid=2597538", "title": "Governo Mondiale (One Piece)", "text": ""}
{"id": "2597542", "revid": "1833487", "url": "https://it.wikipedia.org/wiki?curid=2597542", "title": "Ciorani (Mercato San Severino)", "text": "Ciorani \u00e8 una frazione del comune di Mercato San Severino, in provincia di Salerno.\nGeografia fisica.\nCiorani, sulla strada provinciale SP 98 \"Ciorani - Bracigliano\", alle falde del monte Salto, comprende mel suo territorio il casale Piemonte e le localit\u00e0 Vigna dei Padri, Vasche e Cerrelle.\nConfina con i comuni di Bracigliano e Montoro, il capoluogo, Mercato San Severino, e le frazioni Galdo di Carifi e Carifi.\nStoria.\nLe origini di Ciorani., antico casale dello Stato di Sanseverino, risalgono al X secolo, quando i Longobardi costituiscono il Gastaldato di Rota, distretto amministrativo del principato di Salerno..\nNel 1309 si ha notizia della chiesa parrocchiale di San Nicola, nel casale di \"Lizorano\".\nFeudo dei Sanseverino principi di Salerno, Ciorani \u00e8 venduto, nel XVI secolo da Roberto II Sanseverino, o da suo figlio Ferrante Sanseverino, per 500 scudi, al Magnifico Scipione Antinoro (come risulta anche dal testamento dello stesso Scipione del 1541)), esponente dei potenti Antinori, famiglia patrizia di Firenze, che si \u00e8 portata nel Regno di Napoli nel 1458 e che dar\u00e0 origine ai duchi di Brindisi. Con questa famiglia il feudo diviene molto produttivo economicamente, grazie all'impianto di attivit\u00e0 proto-manifatturiere.\nDopo due secoli, ed alcuni passaggi ad altre famiglie (de Capua, de Crescenzo) il feudo sar\u00e0 riacquistato dalla contessa Eleonora Antinori (1712), che vende parte di Ciorani e il casale Piemonte nello stesso anno alla famiglia Sarnelli, di Bracigliano, con assenso reale nel 1713, costituendo cos\u00ec una baronia separata dallo Stato di Sanseverino. La vendita avviene da parte della contessa Eleonora Antinori all'avvocato Angelo Sarnelli, che, a quanto pare, esaudisce la volont\u00e0 del nonno Girolamo Sarnelli, legato a queste zone fin dagli anni in cui vi si recava a caccia con il vicer\u00e9 di Napoli Antonio Zapata y Cisneros.\nGirolamo Sarnelli non aveva spezzato il legame con questa terra neppure dopo il trasferimento a Napoli, dove aveva assunto prestigiosi incarichi di governo, ed aveva espresso il desiderio di fondarvi un monastero, da donare ai padri Camaldolesi.\nIn seguito, la famiglia Sarnelli dona gran parte dei suoi beni a Sant' Alfonso Maria de' Liguori, che fonda a Ciorani, nel 1735, una seconda casa dei padri Redentoristi.\nLa curia Arcivescovile di Salerno, in nome di monsignor Fabrizio de Capua, accorda il suo assenso. Il Santo soggiorna a Ciorani in due periodi, nel 1736-1745 e nel 1747-1751..\nI Sarnelli avviano un rinnovamento urbanistico e architettonico di Ciorani.\nRimaneggiano il palazzo baronale degli Antinori, con parco a giardino. Contribuiscono alla costruzione dell'istituto e della chiesa della SS.Trinit\u00e0, opera dell'architetto regio Pietro Cimafonte..\nNel 1810, dopo l'abolizione del Feudalesimo da parte de re di Napoli, Gioacchino Murat e una volta costituito il comune di Mercato, Ciorani, viene aggregato al comune di Bracigliano. Nel 1817, dopo una revisione dei confini comunali, \u00e8 unito al comune di Mercato.\nNel 1922 viene fondato, nell'antico palazzo baronale, il monastero di clausura delle Suore visitandine , dell'Ordine della Visitazione di Santa Maria, chiuso nel 1996, per l'esiguo numero di suore rimaste."}
{"id": "2597546", "revid": "122859235", "url": "https://it.wikipedia.org/wiki?curid=2597546", "title": "Chelsea Football Club 2000-2001", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 2000-2001."}
{"id": "2597561", "revid": "339392", "url": "https://it.wikipedia.org/wiki?curid=2597561", "title": "Otto Mann", "text": ""}
{"id": "2597563", "revid": "1305772", "url": "https://it.wikipedia.org/wiki?curid=2597563", "title": "Golden League FIAF 1997", "text": "La Golden League FIAF 1997 \u00e8 stato il massimo livello del campionato italiano di football americano disputato nel 1997. \u00c8 stata organizzata dalla Federazione Italiana American Football.\nAl campionato hanno preso parte 10 squadre, suddivise in 2 gironi su base geografica.\nPlayoff.\nXVII Superbowl.\nIl XVII Superbowl italiano si \u00e8 disputato sabato 21 giugno 1997 allo Stadio Brianteo di Monza, ed ha visto i Phoenix Bologna superare i Frogs Legnano per 42 a 35.\nIl titolo di MVP della partita \u00e8 stato assegnato a James McDonagh, quarterback dei Phoenix. Il premio \"Memorial Scandellari\" per il miglio difensore dell'incontro \u00e8 andato a Giacomo Cranchi dei Frogs."}
{"id": "2597564", "revid": "1494169", "url": "https://it.wikipedia.org/wiki?curid=2597564", "title": "Campamento", "text": ""}
{"id": "2597568", "revid": "43530", "url": "https://it.wikipedia.org/wiki?curid=2597568", "title": "Hibernian", "text": ""}
{"id": "2597569", "revid": "767487", "url": "https://it.wikipedia.org/wiki?curid=2597569", "title": "Intercalazione (animazione)", "text": "L'intercalazione o tweening (abbreviazione del termine inglese \"inbetweening\") \u00e8 il processo per il quale, durante la realizzazione di un'animazione, vengono creati una serie di fotogrammi (definiti \"inbetweens\" o \"tweens\", \"intercalari\") tra un fotogramma di partenza e uno di arrivo (definiti \"keyframe\", \"fotogrammi-chiave\").\nPer far nascere l'illusione dell'animazione, \u00e8 necessaria una serie di disegni in successione costante nel tempo che simulano cos\u00ec un movimento o un'evoluzione tra i due stati, e che dunque spesso si distinguono solo in pochi particolari rispetto ai disegni vicini; all'interno di un'animazione realizzata con il computer, tali disegni si possono ottenere, per esempio, variando la posizione dell'oggetto, l'opacit\u00e0 o altri parametri all'interno del singolo frame o del singolo livello. Al contrario di quanto si possa credere, infatti, se per realizzare un'animazione sono necessari 10 disegni, non si realizza il primo, poi il secondo, poi il terzo e cos\u00ec via, ma si realizzano solo il primo e l'ultimo disegno, o comunque solo quelli strettamente necessari a definire il movimento o il cambio di stato, mentre i disegni intermedi verranno realizzati in seguito.\nGli animatori sono gli artisti incaricati di produrre i disegni fondamentali di un cartone animato, mentre i disegnatori che producono le intercalazioni sono detti \"intercalatori\" o \"inbetweeners\". La realizzazione dei disegni intercalari richiede doti professionali e artistiche nettamente pi\u00f9 limitate rispetto a quelle necessarie a produrre i disegni fondamentali, tanto che nell'industria del cartone animato tradizionale gli intercalatori erano spesso apprendisti o collaboratori esterni che lavoravano da casa.\nCon la diffusione dell'informatica, si \u00e8 tentata la strada dell'automatizzazione dell'intercalazione, ma senza riuscire finora ad ottenere risultati del tutto soddisfacenti: per quanto l'attivit\u00e0 di \"inbetweening\" risulti semplice per un essere umano, essa richiede comunque la capacit\u00e0 di comprendere il significato del disegno e la fantasia necessaria a costruire mentalmente un'immagine del movimento in un immaginario mondo tridimensionale, attivit\u00e0 che non \u00e8 possibile affidare totalmente ad un computer.\nAnimazione tradizionale.\nIl tradizionale inbetweening prevede l'uso di tavoli luminosi per disegnare, come un insieme di immagini fatti a matita su carta.\nIl processo di interconnessione con l'animazione tradizionale inizia con il coinvolgimento di un artista senior o chiave, disegnando i fotogrammi chiave per definire il movimento. Dopo il test e l'approvazione dell'animazione approssimativa, la scena viene trasmessa ai loro assistenti, che eseguono la pulizia e aggiungono le necessarie interazioni. Negli studi di grandi dimensioni, gli assistenti di solito aggiungono solo i breakdowns, che definiscono il movimento in modo pi\u00f9 dettagliato. In seguito la scena viene poi tramandata ad un altro assistente dell'artista chiave, l'interbetweener che completa l'animazione. Dick Huemer ha creato questo sistema grazie alla sua natura efficiente, \u00e8 stato utilizzato dagli anni '20. Se il team di animazione \u00e8 piccolo, spesso gli animatori eseguiranno da soli il processo intermedio per completare l'animazione.\nFrequenza fotogrammi.\nIn genere, l'artista o l'animatore non disegna gli intermedi per tutti i 24 fotogrammi richiesti per un secondo della lunghezza del film. Solo i movimenti molto veloci richiedono in-betweens, che \u00e8 indicato come animare \"su uno\". La maggior parte dei movimenti pu\u00f2 essere eseguita con 12 disegni al secondo, che si chiama animazione \"su due\" (cio\u00e8 disegnando un fotogramma ogni due fotogrammi). Quando il numero di in-between \u00e8 troppo basso, come 4 fotogrammi al secondo, inizier\u00e0 a perdere del tutto l'illusione del movimento. L'animazione generata dal computer \u00e8 solitamente animata \"su uno\". La decisione sul numero di intermezzi \u00e8 artistica, poich\u00e9 alcuni stili di animazione richiedono un modo di movimento non cos\u00ec fluido. Animazione \"a due\" (1908), ampiamente considerato il primo film completamente animato, era animato a due.\nL'animazione moderna utilizzer\u00e0 varie tecniche per adattare il framerate allo scatto corrente. I movimenti lenti possono essere animati su tre o quattro. Diversi componenti di una ripresa potrebbero essere animati a diversi framerate: ad esempio, un personaggio in una ripresa panoramica potrebbe essere animato \"su due\", mentre tutto nella ripresa viene spostato ogni fotogramma (\"su uno\") per ottenere l'effetto panoramica. \u00c8 possibile utilizzare effetti ottici come il motion blur per simulare l'aspetto di un framerate pi\u00f9 elevato.\nAnimazione digitale.\nDurante l'animazione in un contesto digitale, viene comunemente utilizzato il termine abbreviato \"tweening\" e la sequenza di fotogrammi risultante viene chiamata \"tween\". Un sofisticato software di animazione consente all'animatore di specificare gli oggetti in un'immagine e definire come devono muoversi e cambiare durante il processo di interpolazione. Il software pu\u00f2 essere utilizzato per eseguire manualmente il rendering o regolare manualmente i fotogrammi di transizione o pu\u00f2 essere utilizzato per il rendering automatico dei fotogrammi di transizione utilizzando l'interpolazione dei parametri grafici.\nAlcuni dei primi software che utilizzano l'interpolazione automatica nel regno dell'animazione digitale includono Macromedia Flash (poi Adobe Flash, obsoleto dal 31 dicembre 2020) e Animo (sviluppato da Cambridge Animation Systems) alla fine degli anni '90, e Tweenmaker, rilasciato intorno al 2006. Il programma software gratuito Synfig \u00e8 specializzato nell'interpolazione automatica.\nL'uso dei computer per l'intermediazione \u00e8 stato migliorato da Nestor Burtnyk e Marceli Wein presso il National Research Council of Canada. Hanno ricevuto un Technical Achievement Academy Award nel 1997 per \"il lavoro pionieristico nello sviluppo di tecniche software per il keyframing assistito dal computer per l'animazione dei personaggi\"."}
{"id": "2597572", "revid": "339392", "url": "https://it.wikipedia.org/wiki?curid=2597572", "title": "Aldo Savoldello", "text": ""}
{"id": "2597574", "revid": "712828", "url": "https://it.wikipedia.org/wiki?curid=2597574", "title": "Inbetweening", "text": ""}
{"id": "2597576", "revid": "123164204", "url": "https://it.wikipedia.org/wiki?curid=2597576", "title": "Campionato africano di pallavolo femminile 2009", "text": "Il XIV campionato africano di pallavolo femminile si \u00e8 svolto dal 3 all'8 ottobre 2009 a Blida, in Algeria. Al torneo hanno partecipato 6 squadre nazionali africane e la vittoria finale \u00e8 andata per la prima volta all'Algeria.\nPodio.\nCampione.\nAlgeria(Primo titolo)\nSecondo posto.\nTunisia\nTerzo posto.\nCamerun"}
{"id": "2597581", "revid": "1974457", "url": "https://it.wikipedia.org/wiki?curid=2597581", "title": "Operazioni per linee interne", "text": "Le operazioni per linee interne sono delle operazioni militari che si basano sul fatto che, se il fronte non \u00e8 rettilineo, chi si trova entro l'arco del fronte pu\u00f2 utilizzare le corde per muovere da un punto all'altro, mentre chi \u00e8 all'esterno deve muovere lungo gli archi, quindi per arrivare allo stesso punto i due hanno percorsi che possono essere notevolmente diversi. \nIn questo modo chi opera per linee interne pu\u00f2 concentrare le sue forze sia per l'attacco sia per la difesa, in genere le operazioni per linee interne sono operazioni strategiche, dato che nelle linee \u00e8 necessario conservare un'area di territorio sufficiente a mantenere i rifornimenti alle truppe operanti sul fronte. Maestro delle operazioni per linee interne fu Federico il Grande che, per tutta la guerra dei sette anni, riusc\u00ec a conservare la supremazia strategica su forze superiori.\nDescrizione concettuale.\nIl concetto di operazioni per linee interne \u00e8 ben descritto da Raimondo Montecuccoli:\nSebbene Montecuccoli sia generalmente un fautore delle operazioni su linee divergenti, da lui utilizzate brillantemente e limpidamente teorizzate tuttavia egli riconosce in diversi punti il vantaggio delle operazioni per linee interne, da lui considerate comunque finalizzate a scopi difensivi\nIl concetto di \"linee interne\" fu poi teorizzato estrapolandolo dal concetto di \"linee di operazione\" di Jomini, individuate come le linee di comunicazione interne ad una zona di operazioni, le linee di operazione quindi sono anche le linee su cui si muovono gli eserciti per arrivare a contatto con il nemico. In questa ottica Jomini definisce le \"linee di operazione interne\" (o, \"tout court\", linee interne) come quelle in cui per contrapposti a due (o pi\u00f9) forze nemiche un comandante pu\u00f2 operare in tempi minori di quelli richiesti al nemico per concentrare contro di lui una forza superiore. Invece, sempre secondo Jomini, le \"linee esterne\" sono quelle utilizzate da una forza armata che opera su entrambi i fianchi del nemico o comunque su due masse nemiche diverse. Da questa definizione risulta che, secondo Jomini, sono preferibili comunque linee di operazione interne, limitando queste linee per il fatto che \u00e8 preferibile limitare per quanto possibile il numero di linee operative.\nDa parte sua Clausewitz \u00e8 nettamente contrario al concetto stesso di linee interne, da lui considerato unicamente geometrico, quindi \u00e8 \u00abun nuovo prodotto unilaterale, il quale non pu\u00f2 mai giungere alla realt\u00e0 delle cose\u00bb.\nVantaggi e svantaggi.\nJomini evidenzia che, nel caso di un esercito operante per linee interne che deve fronteggiare due eserciti operanti per linee esterne, comunque un corpo di osservazione deve essere lasciato di fronte ad uno dei due eserciti nemici, per tenerlo comunque sotto controllo. Questo implica che l'esercito operante per linee interne deve indebolirsi prima di giungere al contatto con il nemico scelto come primo obiettivo. Fra l'altro questo comporta anche le linee interne non devono essere allungate eccessivamente, per evitare che il nemico tenuto sotto controllo attacchi il corpo di osservazione senza che il grosso dell'esercito possa intervenire in tempo utile.\nIn base a questo principio Jomini ritiene pi\u00f9 efficienti le linee interne per eserciti meno numerosi che per eserciti eccessivamente numerosi, che quindi richiedono un tempo maggiore per essere movimentati e maggiore sforzo logistico (notare, a tale proposito, che a Rossbach erano presenti circa 21.000 prussiani contro circa 40.000 franco-imperiali, mentre a Lipsia, considerata un fallimento delle operazioni per linee interne, erano presenti circa 350.000 francesi contro 700.000 alleati).\nEsempi storici.\nCampagna di Rossbach-Leuthen.\nL'anno 1757, iniziato con la vittoriosa battaglia di Praga, si era trasformato per Federico II in un incubo con la severa sconfitta di Kolin e la conseguente cacciata dalla Boemia. N\u00e9 le cose andavano meglio ad est, dove a Gross-J\u00e4gersdorf la forza di schermo contro i russi e gli svedesi era stata sconfitta con severe perdite. Ad ovest la Francia aveva accumulato forze per invadere la Prussia attraverso il Reno, respingendo i prussiani e gli hannoveriani (loro alleati) fino al Weser, tanto che l'8 settembre gli hannoveriani firmavano un trattato di pace con i francesi. A sud una forza mista di francesi e imperiali si stava riunendo fra Strasburgo (Soubise) e Norimberga (Saxe-Hildburghausen) ed al 25 agosto aveva 41000 uomini concentrati ad Erfurt.\nIntanto l'esercito vittorioso di Daun si era riunito in Boemia con l'esercito assediato a Praga e, sotto il comando di Carlo di Lorena, era penetrato in Lusazia. Tuttavia Carlo, a cui era stato assegnato il comando per motivi dinastici e non per le sue capacit\u00e0 militari, non aveva esercitato pressioni sul nemico che si stava riorganizzando.\nFederico II, intanto, non aveva lasciato che gli eventi seguissero il loro corso, ma, gi\u00e0 dal 25 agosto, aveva preso 12000 uomini dal suo esercito per riunirsi con le forze di Moritz von Anhalt-Dessau, schierate davanti ai francesi, con cui si riun\u00ec a Dresda il 30 agosto, portando cos\u00ec le su forze a 22000 uomini. In Lusazia restavano 43000 uomini, a Bautzen, sotto il comando di Augusto Guglielmo di Brunswick. A questo punto Federico si mosse verso ovest, facendosi precedere da un'avanguardia di cavalleria comandata da von Seydlitz, che respinse ripetutamente gli ussari della brigata Szecheny, Federico e Seydlitz giunsero il 13 settembre a Erfurt, dove Federico fu accolto con grandi manifestazioni di gioia da parte della popolazione. Intanto Soubise si era ritirato a Eisenach, sorpreso da un'avanzata di 273\u00a0km in 13 giorni, estremamente rapida per gli standard dell'epoca. Intanto Federico occupava Gotha (15 settembre) e proseguiva senza fermarsi in citt\u00e0. Informato della capitolazione degli hannoveriani, il 17 settembre Federico invi\u00f2 Ferdinando di Brunswick verso nord, per creare uno schermo fra lui e de Richelieu (comandante delle forze francesi sul Weser) e Moritz a Torgau per difendere il ponte sull'Elba.\nPi\u00f9 o meno nello stesso periodo Federico venne a sapere dell'esito infausto della battaglia di Moys, avvenuta il 7 settembre, dove Carlo di Lorena aveva sconfitto il corpo di osservazione prussiano comandato da Winterfeldt e che questi era morto sul campo. Augusto Guglielmo, per non essere accerchiato dalla forze austriache, si ritir\u00f2 verso la Slesia, raggiungendo Liegnitz il 18 settembre, ma perdendo le linee di comunicazione che aveva con Federico, senza che Carlo di Lorena esercitasse pressioni per inseguirlo durante la ritirata. Quando Carlo raggiunse Leignitz e inizi\u00f2 l'attacco, Augusto Guglielmo si ritir\u00f2 oltre l'Oder raggiungendo Breslau il 1\u00ba ottobre. A questo punto, con la situazione ad est sempre pi\u00f9 critica, Federico fu costretto a ritirarsi da Erfurt, senza per\u00f2 che Soubise avanzasse ad est di Gotha, quindi potesse essere impegnato dall'esercito prussiano.\nL'11 ottobre l'esercito prussiano si ritir\u00f2 fino a Eckartsberga, mentre giungeva la notizia che un distaccamento austriaco era in prossimit\u00e0 di Berlino, quindi Federico fece muovere i due corpi di osservazione (quello di Ferdinando di Brunswick e quello di Moritz) in modo che intercettassero gli austriaci. Il giorno successivo Federico si mosse con Seydlitz e la cavalleria per riunirsi ai due corpi di osservazione, lasciando solo un piccolo distaccamento al comando di Keith di fronte ai due eserciti francesi.\nFederico mosse sulla linea Lipsia Torgau per arrivare a Berlino prima della forza austriaca (Hadik con 3400 uomini e quattro cannoni). La corsa verso Berlino fu vinta da Hadik, che per\u00f2, con le sue deboli forze, riusc\u00ec solo a impressionare il governatore, ottenendo un riscatto per la citt\u00e0 di 225.000 talleri e due dozzine di guanti della Reginas Madre (il governatore della citt\u00e0 sostenne che fossero stati consegnati solo guanti sinistri), ritirandosi da Berlino il 17 ottobre. Le forze di Moritz, arrivate a Berlino il giorno successivo, non erano in grado di inseguire efficacemente Hadik, ormai troppo lontano. Il 19 ottobre, essendo stato informato degli eventi di Berlino, Federico invert\u00ec la marcia tornando verso Torgau, dove il 24 ottobre, seppe che i francesi stavano muovendo verso est e avevano attraversato il Saale. Federico ordin\u00f2 a Moritz e Ferdinando di Brunswick di ricongiungersi con le sue forze a ovest, per impegnare le forze di Soubise, il congiungimento avvenne a Lipsia il 28 ottobre. Nei quattro giorni in cui rimase a Lipsia Federico ebbe anche la buona notizia che le forze russe si stavano ritirando verso est e la notizia, in quel momento ancora migliore, che la corona d'Inghilterra ed Hannover avevano denunciato l'armistizio dell'8 settembre e chiedevano a Federico di unire le loro forze al suo esercito.\nIl 30 ottobre Federico mosse da Lipsia verso Soubise, incontrando quasi subito il nemico, che si ritir\u00f2 oltre il Saale dopo un breve scontro con l'avanguardia dell'esercito prussiano. I prussiani al comando di Federico attraversarono il Saale il 3 novembre circa un miglio a valle di Merseburg (dove era stato bruciato il ponte esistente), mentre le forze di Keith e di Ferdinando di Brunswick cercavano altri punti per il passaggio, trovandoli gi\u00e0 presidiati dalle forze francesi. Tuttavia i francesi, saputo che una forza consistente aveva gi\u00e0 superato il fiume, si ritirarono per ricongiungersi con le forze imperiali presso M\u00fcchelin, facendo piani per aggirare l'ala sinistra di Federico e costringerlo a ritirarsi dalla Sassonia. Ora per\u00f2 Federico aveva il suo esercito al completo di fronte agli alleati franco-imperiali.\nIl 5 novembre Federico si scontr\u00f2 con Soubise presso Rossbach, e, mentre gli imperiali (\"Reichsarmee\") tentavano l'avvolgimento sul suo fianco sinistro, Federico ritir\u00f2 l'ala destra, mandandola all'attacco dell'ala marciante nemica (alla sua sinistra). Gli alleati, presi alla sprovvista, furono ricacciati in disordine. A sera gli alleati erano in rotta, con solo due reggimenti svizzeri che coprivano la fuga dell'armata. Federico con 22000 uomini aveva sconfitto pi\u00f9 di 45000 franco imperiali, che avevano subito la perdita di 8000 uomini (3000 morti o feriti e 5000 prigionieri) e di 67 cannoni, mentre i prussiani avevano avuto solo 550 morti.\nDopo la battaglia i reggimenti imperiali si sciolsero e furono richiamati solo l'anno successivo, mentre Soubise si ritir\u00f2 oltre Friburgo, bruciando i ponti in tale localit\u00e0. Federico, invece di inseguire il nemico, mosse immediatamente verso la Slesia, dove lo aspettava l'esercito austriaco. Intanto gli austriaci il 12 novembre avevano occupato la fortezza di Schweidnitz e Carlo di Lorena teneva impegnato Augusto Guglielmo a Breslau. Il 13 novembre Federico, con 13000 uomini, mosse verso est, lasciando il fratello Enrico a tenere sotto controllo la Sassonia ed il maresciallo Keith con 9000 uomini ad effettuare un'azione diversiva in Boemia.\nCarlo di Lorena, appena saputo che i francesi erano stati sconfitti a Rossbach, non ebbe dubbi che Federico stesse marciando per portare aiuto ad Augusto Guglielmo, quindi decise di risolvere la questione della Slesia prima dell'arrivo dei rinforzi prussiani. Il 22 novembre attacc\u00f2 Guglielmo Augusto, e, dopo un feroce combattimento per forzare i ponti sull'Oder, riusc\u00ec a cacciare le forze prussiane dalla loro posizioni, prendendo prigioniero lo stesso Guglielmo Augusto. Il 24 novembre la citt\u00e0 cadeva, mentre la guarnigione, composta per la maggior parte di slesiani, passava in gran parte al servizio dell'Austria. In quel momento gli austriaci avevano riacquistato il controllo della Slesia, dopo 17 anni, ed avevano la possibilit\u00e0 di conservarlo, purch\u00e9 riuscissero a sconfiggere Federico prima che questi rioccupasse i centri strategici della regione.\nFederico seppe dell'esito della battaglia dei Breslau e della cattura di Guglielmo Augusto il 24 novembre, e seppe anche che l'esercito di Guglielmo Augusto si stava ritirando verso Golgau. A quel punto mosse verso Parchwitz, ordinando all'esercito di Breslau di muovere verso la stessa citt\u00e0, per ricongiungersi il 2 dicembre, e dando il comando di quella forza a Zieten. Federico aveva deciso di arrivare ad uno scontro decisivo con gli austriaci prima che questi potessero prendere i quartieri d'inverno, quindi continu\u00f2 la sua marcia arrivando a Parchwitz il 28 novembre, dopo una marcia di 290\u00a0km in 15 giorni. Il 2 dicembre arrivarono le truppe di Zieten, portando la forza di Federico a 35000 uomini, quasi tutti prussiani, ed il re chiam\u00f2 a rapporto tutti sui ufficiali, fino a livello battaglione, per il giorno successivo. Davanti a tutti i suoi ufficiali Federico rivolse loro un discorso in tedesco (generalmente parlava francese) per far capire loro l'importanza dell'evento, quel discorso \u00e8 noto come il discorso di Parchwitz, in cui Federico disse che la rioccupazione di Breslau era una questione di vita o di morte per la Prussia, e quindi che stavano combattendo s\u00ec per la gloria, ma anche per le loro case e le loro famiglie. Il giorno successivo l'esercito mosse verso le posizioni austriache, catturando, quasi senza colpo ferire, tutti i rifornimenti di pane e farina del nemico, che abbandon\u00f2 le posizioni fortificate, per riunirsi oltre i fiume Lohe per accamparsi attorno ai villaggi di Frobelwitz e Leuthen.\nLa mattina dopo alle 4 del mattino l'esercito prussiano si svegliava, senza che venissero dati i segnali con i tamburi, e cominciava a marciare in silenzio su Leuthen. Carlo di Lorena e Daun portarono le loro truppe su una linea nord-sud lunga circa 9\u00a0km davanti alla strada per Breslau. Federico, con una marcia di fianco, si port\u00f2 in ordine obliquo sull'ala sinistra degli austriaci, mentre Carlo di Lorena inviava le sue migliori truppe a rinforzare l'ala destra. L'attacco inizi\u00f2 alle 1.00 pomeridiane, con i battaglioni scalati di 50 passi, provocando il collasso dell'ala sinistra e di parte del centro, preso alle spalle, austriaci. Carlo di Lorena fece muovere la sua cavalleria verso sud per bloccare l'ala marciante di Federico, azione che permise alle fanterie austriache di occupare il villaggio di Leuthen, sia pure a costo di gravissime perdite della cavalleria, falciata dall'artiglieria prussiana. La lotta si accese entro il villaggio e attorno alla chiesa cattolica, organizzata come punto di difesa dagli austriaci, che venne conquistata solo alle 4.00 pomeridiane. Intanto all'ala destra austriaca, la carica di 65 squadroni di cavalleria contro i prussiani era presa di fianco dalla controcarica prussiana e, in una mischia rapida e feroce, venne fermata prima che raggiungesse le fanterie e le artiglierie prussiane. Al calar della notte gli austriaci si ritirarono dal campo di battaglia. Nel corso della serata i battaglioni di fanteria prussiani riuscirono ad occupare il ponte sull'Oder a Lissa. Il giorno successivo venne fatto il coro delle perdite: circa 6400 pussiani, di cui 1175 morti e quasi 10000 austriaci persi, di cui 3000 morti, e 22000 catturati, 46 bandiere e 131 cannoni persi.\nIl 22 dicembre gli austriaci si ritirarono dalla Slesia in Boemia. Il 20 dicembre la guarnigione di Breslau si era arresa ed il re di Prussia si era stabilito in citt\u00e0, dove rimase fino al marzo 1758."}
{"id": "2597583", "revid": "287204", "url": "https://it.wikipedia.org/wiki?curid=2597583", "title": "Ekstraklasa 2009-2010", "text": "LEkstraklasa 2009-2010 fu l'84\u00aa edizione della massima serie del campionato polacco di calcio, la 76\u00aa edizione nel formato di campionato. La stagione inizi\u00f2 il 21 luglio 2009 e si concluse il 15 maggio 2010. Il vinse il campionato per la sesta volta nella sua storia. Capocannoniere del torneo fu Robert Lewandowski, attaccante del Lech Pozna\u0144, con 18 reti realizzate.\nStagione.\nNovit\u00e0.\nDalla Ekstraklasa 2008-2009 vennero retrocessi in I liga il e il , relegato all'ultimo posto in classifica poich\u00e9 gli venne revocata la licenza di partecipazione al campionato. Dalla I liga 2008-2009 vennero promossi il e lo , rispettivamente classificate al primo e al secondo posto.\nAl venne rifiutata la promozione in Ekstraklasa dalla federazione polacca per il suo coinvolgimento nello scandalo corruzione scoppiato nel calcio polacco. Di conseguenza, venne ammesso in Ekstraklasa il , terzo classificato in I liga.\nFormula.\nLe sedici squadre partecipanti si affrontavano in un girone all'italiana con partite di andata e ritorno, per un totale di 30 giornate. La squadra prima classificata era campione di Polonia e si qualificava per il secondo turno preliminare della UEFA Champions League 2010-2011, mentre le squadre classificate al secondo e al terzo posto si qualificavano, rispettivamente, per il secondo e per il primo turno preliminare della UEFA Europa League 2010-2011, assieme alla vincitrice della Coppa di Polonia ammessa al terzo turno preliminare. Le ultime due classificate venivano retrocesse direttamente in I liga.\nClassifica finale.\nLegenda:\nNote:\nStatistiche.\nSquadre.\nSquadre\nPartite\nIndividuali.\nClassifica Marcatori.\n\"Fonte: 90minut.pl\""}
{"id": "2597584", "revid": "110157", "url": "https://it.wikipedia.org/wiki?curid=2597584", "title": "Campamento (Colombia)", "text": "Campamento \u00e8 un comune della Colombia facente parte del dipartimento di Antioquia.\nIl centro abitato venne fondato nel 1827, mentre l'istituzione del comune \u00e8 del 1835."}
{"id": "2597585", "revid": "767487", "url": "https://it.wikipedia.org/wiki?curid=2597585", "title": "Snaporaz", "text": "Gli Snaporaz sono stati un gruppo musicale italiano Indie rock formatosi a Livorno nel 1995 attivo fino al 2003.\nLa loro musica, arricchita da una sezione fiati, \u00e8 un mix di vari sottogeneri del rock, con sonorit\u00e0 che spaziano dal britpop alla patchanka con una forte propensione all'ironia.\nIl loro nome rimanda all'omonimo personaggio del film di Federico Fellini, \"La citt\u00e0 delle donne\".\nBiografia.\nNati nella met\u00e0 degli anni novanta a Livorno guidati dal cantante ed autore dei testi Carlo Virz\u00ec nel 1997 vengono ingaggiati dal regista Paolo Virz\u00ec (fratello di Carlo) per partecipare alla colonna sonora del film \"Ovosodo\", che realizzano in collaborazione con Battista Lena.\nL'anno seguente esce l'LP \"Ovosodo e il ritorno della micronite\", che contiene i singoli \"Ecch\u00e8 non lo sai?\" e \"Ovosodo\".\nNel 1998 partecipano alla compilation \"Five Leaves Theft\", disco tributo a Nick Drake.\nNel 1999 realizzano la colonna sonora del film \"Baci e abbracci\" di Paolo Virz\u00ec dove partecipano anche come attori nel ruolo di una sgangherata rockband, sempre nel 1999 esce l'LP \"Tantalana\" che contiene i due singoli:\"Il traffico\" e \"Vendo la Diesel\". \nNel 2001 esce l'LP Salto con te contenente i singoli \"Il grande bastardo\" e \"Mister\", (per questa canzone viene realizzato un videoclip di animazione disegnato da Davide Toffolo). Nell'album, prodotto da Giovanni Ferrario, la tromba \u00e8 suonata da Roy Paci.\nNel 2003 suonano la cover di Nick Drake \"Cello song\" per il film \"My name is Tanino\" di Paolo Virz\u00ec. Il gruppo si scioglie, Carlo Virz\u00ec prosegue per la carriera cinematografica.\nNel 2007 hanno tenuto un estemporaneo concerto al locale The Cage di Livorno."}
{"id": "2597593", "revid": "287204", "url": "https://it.wikipedia.org/wiki?curid=2597593", "title": "Futbol'ny Klub Naftan Navapolack", "text": "Il Futbol'ny Klub Naftan Navapolack (in bielorusso: \u0424\u041a \u041d\u0430\u0444\u0442\u0430\u043d \u041d\u0430\u0432\u0430\u043f\u043e\u043b\u0430\u0446\u043a), meglio noto come Naftan, \u00e8 una societ\u00e0 calcistica bielorussa con sede nella citt\u00e0 di Navapolack. Milita nella Per\u0161aja Liha, la seconda serie del campionato bielorusso di calcio.\nOrganico.\nRosa 2013.\n \n "}
{"id": "2597598", "revid": "287204", "url": "https://it.wikipedia.org/wiki?curid=2597598", "title": "Club de F\u00fatbol Sporting Mahon\u00e9s", "text": "Il Club de F\u00fatbol Sporting Mahon\u00e9s \u00e8 una societ\u00e0 calcistica con sede a Mah\u00f3n, nelle Isole Baleari, in Spagna.\nGioca nella \"Segunda Divisi\u00f3n B\", la terza serie del campionato spagnolo.\nNasce il 17 luglio 1974 dalla fusione di due squadre della citt\u00e0 di Mah\u00f3n: il Club Deportivo Menorca e la Uni\u00f3n Deportiva Mah\u00f3n."}
{"id": "2597599", "revid": "1543377", "url": "https://it.wikipedia.org/wiki?curid=2597599", "title": "Ca\u00f1asgordas", "text": "Ca\u00f1asgordas \u00e8 un comune della Colombia facente parte del dipartimento di Antioquia.\nIl centro abitato venne fondato nel 1776, mentre l'istituzione del comune \u00e8 del 1823."}
{"id": "2597601", "revid": "287204", "url": "https://it.wikipedia.org/wiki?curid=2597601", "title": "Canasgordas", "text": ""}
{"id": "2597602", "revid": "36426", "url": "https://it.wikipedia.org/wiki?curid=2597602", "title": "Fosso di San Gervasio", "text": "Il fosso di San Gervasio o fosso San Gervasio (anticamente \"fosso San Cerbagio\") \u00e8 un corso d'acqua fiorentino che nel suo percorso attuale attraversa le zone di San Gervasio, Campo di Marte e Le Cure, nel territorio del Quartiere 2.\nEra in origine un tributario dell'Arno, ma ad oggi risulta deviato nel Mugnone, analogamente a quanto avvenuto al torrente Terzolle; il suo corso non \u00e8 attualmente visibile, poich\u00e9 \u00e8 stato intubato sottoterra, cos\u00ec come accaduto anche al torrente Affrico.\nStoria e percorso.\nIl fosso San Gervasio \u00e8 sempre stato caratterizzato da un regime spiccatamente torrentizio; a causa di ci\u00f2 e della precaria condizione dei suoi argini, per secoli si sono registrate periodiche esondazioni che hanno reso insalubri e paludose alcune delle aree della piana da esso attraversata (costituendo difatti il motivo principale del tardo sviluppo urbanistico delle zone del Campo di Marte e di San Gervasio).\nPer ovviare a queste problematiche il suo corso ha subito numerose deviazioni, in funzione delle diverse esigenze di sviluppo della citt\u00e0 di Firenze e del suo circondario nelle varie epoche.\nIl corso originario.\nIl fosso San Gervasio nasce sulla collina di Camerata, dalle acque provenienti da San Domenico, presso il poggiolo detto \"Le Lune\", poco pi\u00f9 in basso e ad ovest della sorgente dell'Affrico; originariamente il fosso era un affluente di destra dell'Arno. Il corso originario lo portava da Camerata alla piana fiorentina nell'attuale piazza Edison (con un tragitto all'incirca parallelo all'attuale via di San Domenico); qui raccoglieva le acque del \"fosso di fontallerta\" o \"Fonte all'Erta\" (la cui sorgente \u00e8 nei pressi dell'attuale Ostello della giovent\u00f9 del Salviatino, e che alimentava la \"fullonica\" romana di Villa Rasponi) ed il \"fosso delle Forbici\", per poi circondare ad ovest la chiesa dei Santi Gervasio e Protasio e l'area prospiciente la futura piazza d'armi, e quindi dirigersi verso l'Arno con un corso urbano non ben identificato, ma che pare lambisse l'area del Duomo e del centro storico .\nGli studi geologici ed archeologici realizzati nell'ambito degli scavi nella zona degli Uffizi indicano che molto probabilmente il fosso di San Gervasio si immettesse in Arno all'incirca assieme allo scomparso torrente Scheraggio, a circa 100 metri da Ponte Vecchio, verso Ponte alle Grazie; da qui l'ipotesi di una sostanziale identificazione dei due corsi d'acqua proposta da alcuni ricercatori.\nLa prima deviazione.\nCon la costruzione dell'ultima cinta muraria il corso del fosso San Gervasio fu deviato cos\u00ec da confluire nel fossato circostante le mura sul lato orientale (il fossato occidentale era invece alimentato dal Mugnone), per poi da qui gettarsi in Arno all'altezza della zecca vecchia, davanti a Porta San Niccol\u00f2; fino al XIX secolo il fosso correva quindi dalla piana di piazza Edison (dove esisteva un ponticello di legno per permetterne l'attraversamento) lungo le attuali via Baldesi - via Saffi - via Frusa - via La Farina per gettarsi nel fosso murario all'altezza della oggi scomparsa Porta a Pinti, in corrispondenza del piazzale Donatello.\nL'epoca del \"risanamento\".\nCon l'abbattimento delle mura operato dal Poggi nel 1865 si rese necessario trovare nuovi sbocchi per i torrenti che alimentavano le acque dei fossati, cos\u00ec da permettere la creazione degli attuali viali di circonvallazione. Del resto, a quanto l'architetto riferisce nelle sue indagini preliminari al \"risanamento\", il fosso nel suo percorso extraurbano presentava \"sezioni insufficienti, con letto in parte superiore alla campagna e con irregolari arginature\", il che lo portava a frequenti tracimazioni. Per risolvere entrambi i problemi il torrente venne cos\u00ec deviato nuovamente ed il suo corso successivamente interrato per garantire la salubrit\u00e0 ed edificabilit\u00e0 della zona di San Gervasio. \nIl nuovo ed attuale percorso, scendendo dalla collina di Camerata, segue le pendici della collina delle Forbici, creando l'attuale asse viario viale Righi - piazza Edison - viale Volta, in direzione delle Cure; qui le acque del fosso furono dal Poggi fatte scaricare a foce libera nel Mugnone, emergendo tra le fondamenta delle case di via Boccaccio nel tratto compreso tra il ponte all'Asse ed il ponte di via Borghini. Nel nuovo corso confluisce ancora il \"fosso delle forbici\", ma non il \"Fonte all'Erta\", che getta le sue acque nel vicino Affrico."}
{"id": "2597603", "revid": "27144776", "url": "https://it.wikipedia.org/wiki?curid=2597603", "title": "Luigi Nervi", "text": ""}
{"id": "2597612", "revid": "1305772", "url": "https://it.wikipedia.org/wiki?curid=2597612", "title": "Caracol\u00ed", "text": "Caracol\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da Rodolfo Ceballos nel 1886, mentre l'istituzione del comune \u00e8 del 1963."}
{"id": "2597613", "revid": "2094638", "url": "https://it.wikipedia.org/wiki?curid=2597613", "title": "Pull-back", "text": "In matematica, con il termine pull-back, che tradotto letteralmente dall'inglese significa \"tirare indietro\", ci si riferisce ad un operatore lineare che, dati due spazi vettoriali formula_1 ed un operatore lineare formula_2, ad ogni tensore formula_3 associa un tensore dello stesso tipo su formula_4. Pi\u00f9 in generale, questa operazione pu\u00f2 essere fatta quando al posto di formula_1 si considerino due variet\u00e0 lisce formula_6 qualsiasi, sostituendo all'operatore lineare formula_7 un'applicazione liscia formula_8 e al tensore formula_9 un campo tensoriale liscio su formula_10.\nNel definire questa operazione si procede per gradi, mostrando che per certi tipi di tensori (o campi tensoriali) all'applicazione lineare (o alla funzione formula_11) non \u00e8 richiesto che sia un isomorfismo (o diffeomorfismo).\nEsiste un operatore \"duale\" del pull-back che prende il nome di push-forward, che inverte il pull-back.\nEsempi.\nPrima di proseguire la trattazione facciamo due esempi semplici che possano fare luce sul significato dell'operatore.\nSiano formula_6 due variet\u00e0 con dimensione arbitraria, anche diversa, formula_8 e formula_14. Il pull-back di formula_15 tramite formula_11 che si denoter\u00e0 formula_17 risulter\u00e0 essere semplicemente la composizione di funzioni:\nOra consideriamo due spazi vettoriali formula_1 con dimensione finita, non necessariamente uguale, e i rispettivi duali formula_20; sia formula_21 e formula_2 allora il pull-back di formula_23 tramite formula_7 definito come formula_25 cio\u00e8 formula_26\ne tale che per ogni formula_27 sia cos\u00ec definito\nl'operatore formula_29 prende anche il nome di aggiunto.\nQuindi questi due esempi mostrano ci\u00f2 che fa il pull-back cio\u00e8 \"tira indietro\" i due tensori ed inoltre abbiamo gi\u00e0 studiato il caso in cui sia dato un campo tensoriale di tipo formula_30, cio\u00e8 una funzione scalare, su una variet\u00e0 e nel secondo caso un tensore di tipo formula_31 su formula_32.\nProseguiremo lo studio nel caso di tensori e campi tensoriali covarianti cio\u00e8 di tipo formula_33.\nPull-back di tensori (0,p).\nPer questo tipo di tensori si generalizza il discorso fatto sopra per i tensori di tipo formula_31 ed anche in questo caso gli spazi vettoriali formula_1 potranno non avere la stessa dimensione e quindi formula_7 non essere invertibile.\nConsideriamo formula_37 allora possiamo definire formula_38 in questo modo; dati formula_39 si ha \nL'idea alla base di questa definizione \u00e8 quella di utilizzare la propriet\u00e0 universale di linearizzazione; infatti se noi consideriamo l'applicazione multilineare cos\u00ec definita\nformula_43. Per la propriet\u00e0 di linearizzazione questa definisce un'unica applicazione multilineare\ntale che\nOra ricordando che ogni formula_37, data una base formula_47 di formula_48, ammette un'unica scrittura del tipo formula_49, dove abbiamo utilizzato la notazione di Einstein, per linearit\u00e0 si ha l'uguaglianza con la definizione iniziale.\nSe ora consideriamo due variet\u00e0 lisce formula_6 con dimensione rispettivamente m e n, un'applicazione formula_8 liscia e un campo tensoriale formula_52 liscio, l'operazione di pull-back ci consente di \"trascinare\" un campo tensoriale dello stesso tipo su formula_53.\nOsserviamo che ogni applicazione formula_11 liscia tra variet\u00e0 induce un'applicazione lineare, detta tangente e denotata formula_55, tale che per ogni vettore appartenente allo spazio tangente di formula_53, in un punto formula_57, fa corrispondere un vettore appartenente allo spazio tangente di formula_10 nel punto immagine formula_59. Ovviamente questa applicazione tangente coincide con lo jacobiano della funzione formula_11.\nOra grazie questa osservazione \u00e8 banale estendere il pull-back ai campi tensoriali, usando quanto gi\u00e0 visto nel caso di campi vettoriali, lavorando puntualmente sulle fibre dei fibrati tensoriali. Infatti\n\u00e8 cos\u00ec definito\ndove formula_57 \u00e8 un punto sulla variet\u00e0 formula_53 e formula_65.\nPull-back di tensori arbitrari.\nCome nella sezione precedente mostreremo il pull-back per spazi vettoriali e poi estenderemo il tutto alle variet\u00e0.\nIn questo caso avremo due spazi vettoriali formula_1 con dimensione uguale, un \"isomorfismo\" formula_2, e un tensore formula_68; il pull-back, dati formula_69, per definizione \u00e8\nformula_71 indica l'iverso dell'aggiunto che esiste perch\u00e9 formula_72 infatti\nQuindi la definizione \u00e8 ben posta e notiamo che nel caso di tensori (0,q) la definizione coincide con quella precedente.\nPer le variet\u00e0 si procede in maniera analoga a quanto fatto precedentemente, la differenza \u00e8 che ora le due varieta formula_6 dovranno avere la stessa dimensione e la funzione formula_11 dovr\u00e0 essere un diffeomorfismo; quindi dato un campo tensoriale qualunque su formula_10, il suo pull-back risulta essere\ndove formula_79 indica sempre l'applicazione tangente e formula_80.\nEsempio.\nConsideriamo il pull-back di un campo vettoriale formula_81; da quanto detto risulta:\nSia ora formula_83 tale che formula_84 e formula_85, cio\u00e8 la soluzione del problema di Cauchy su formula_10 con dato iniziale formula_87.\nAllora si ha che formula_88 \u00e8 soluzione del PC su formula_53 con dato iniziale formula_90 del campo vettoriale formula_91.\nQuindi se ora consideriamo il flusso formula_92 indotto dal campo vettoriale formula_93 su formula_10, il rispettivo flusso del campo vettoriale formula_95 su formula_53 risulta essere formula_97.\nEspressione sulle basi del pull-back.\nNelle sezioni precedenti si \u00e8 presentato il pull-back in maniera astratta senza far ricorso a basi negli spazi vettoriali interessati o a coordinate sulle variet\u00e0, giustamente, perch\u00e9 i tensori, e il calcolo tensoriale, nascono come una struttura algebrica completamente intrinseca allo spazio dove vengono definiti. \nIn questa sezione mostreremo invece quale sar\u00e0 l'espressione del pull-back sulle basi; siano formula_98 una base su formula_4 e la rispettiva base duale su formula_100, formula_101 una base su formula_32 e la duale su formula_48.\nQuindi l'operatore formula_2 rispetto a queste basi avr\u00e0 questa rappresentazione\ncon j indice di riga e i di colonna, si \u00e8 utilizzata la notazione di Einstein(per tutta la sezione se ne far\u00e0 uso).\nDi conseguenza formula_29 si rappresenta\nin pratica risulta essere la trasposta.\nQuindi la componente formula_108 su tale base risulta\ndove formula_110.\nNotiamo che al posto di considerare un altro spazio vettoriale formula_32 avessimo considerato sempre formula_4, allora formula_7 risulterebbe l'applicazione del cambiamento di base e quindi il risultato ottenuto coincide con il comportamento dei tensore \ndurante il cambio di base.\nComposizione del pull-back.\nSia data una terza variet\u00e0 formula_114 e un diffeomorfismo formula_115 allora il pull-back di un campo tensoriale formula_116 su formula_53 risulta essere il pull-back della composizione di funzioni formula_118 che \u00e8 un diffeomorfismo tra formula_119 e dato che l'applicazione tangente formula_120, si ha la seguente relazione:\nDa questa relazione dato che il pull-back della funzione identit\u00e0 \u00e8 l'identit\u00e0 si ha:\nPull-back commuta con la derivata esterna.\nDate due variet\u00e0 formula_6, una funzione liscia formula_8, una q-forma formula_125 su formula_53, si ha la seguente uguaglianza:\ndove formula_128 indica la derivata esterna.\nNotiamo innanzitutto che \u00e8 un'uguaglianza tra q+1-forme su formula_53, difatti questa relazione \u00e8 verificata se mostriamo l'uguaglianza tra:\nformula_15 \u00e8 una funzione scalare liscia su formula_10 (quindi pu\u00f2 essere vista come una 0-forma su formula_10).\nMa questa \u00e8 immediata perch\u00e9 il pull-back di una funzione \u00e8 semplicemente una composizione di funzioni; infatti:\nDa cui ricordando che la regola per la derivata esterna di una q-forma formula_135 \u00e8:\ncon formula_137 liscia e con somma sugli indici sottintesa (notazione di Einstein).\nSi ha la tesi.\nPull-back e derivata di Lie.\nTra pull-back e derivata di Lie, di un tensore formula_9 lungo un campo vettoriale formula_93, vi \u00e8 la seguente relazione:\nLa verifica \u00e8 immediata ricordando l'espressione della derivata di Lie come derivata temporale e dal fatto che formula_141 non dipende dal tempo; da cui:"}
{"id": "2597616", "revid": "287204", "url": "https://it.wikipedia.org/wiki?curid=2597616", "title": "Muni Ki Reti", "text": " \nMuni Ki Reti \u00e8 una suddivisione dell'India, classificata come \"nagar panchayat\", di 7.879 abitanti, situata nel distretto di Tehri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nCostituita in \"Nagar Panchayat\" il 30 novembre 1949, \u00e8 situata nelle immediate vicinanze di Rishikesh tanto che a volte \u00e8 confusa con essa.\nGeografia fisica.\nLa citt\u00e0 \u00e8 situata a 30\u00b0 07' 52 N e 78\u00b0 18' 59 E e ha un'altitudine di 360 .\nSociet\u00e0.\nEvoluzione demografica.\nAl censimento del 2001 la popolazione di Muni Ki Reti assommava a 7.879 persone, delle quali 4.983 maschi e 2.896 femmine. I bambini di et\u00e0 inferiore o uguale ai sei anni assommavano a 1.032, dei quali 540 maschi e 492 femmine. Infine, coloro che erano in grado di saper almeno leggere e scrivere erano 5.751 (il 73% della popolazione totale), dei quali 3.931 maschi (79% dei maschi totali) e 1.820 femmine (63% delle femmine totali).\nLa popolazione ha visto diminuire il tasso di crescita decennale, passato da 101,07 (1971-81) a 99.60 (1981-91) e a 74.35 (1991-2001), mentre la densit\u00e0 \u00e8 quasi raddoppiata nel periodo tra i due ultimi censimenti, passando da 2.483 persone per chilometro quadrato nel 1991 a 4.329 nel 2001; \u00e8 aumentato il rapporto numerico dei sessi, passato da 544 femmine per 1000 maschi nel 1991 a 581 nel 2001. Ogni giorno la citt\u00e0 viene visitata in media da 15.000 persone, delle quali 2000 rimangono anche per la notte."}
{"id": "2597617", "revid": "289207", "url": "https://it.wikipedia.org/wiki?curid=2597617", "title": "Fosso San Gervasio", "text": ""}
{"id": "2597618", "revid": "486946", "url": "https://it.wikipedia.org/wiki?curid=2597618", "title": "Comunit\u00e0 Montana della Valcuvia", "text": ""}
{"id": "2597619", "revid": "110157", "url": "https://it.wikipedia.org/wiki?curid=2597619", "title": "Caramanta", "text": "Caramanta \u00e8 un comune della Colombia facente parte del dipartimento di Antioquia.\nIl centro abitato venne fondato nel 1557, mentre l'istituzione del comune \u00e8 del 1842."}
{"id": "2597621", "revid": "120015454", "url": "https://it.wikipedia.org/wiki?curid=2597621", "title": "William McMillan", "text": "Biografia.\nHa preso parte a sei edizioni dei Giochi olimpici, da a , saltando solamente l'edizione del , nel tiro a segno, sempre nella specialit\u00e0 della pistola 25 metri automatica. A ha conquistato la medaglia d'oro.\nHa conquistato altres\u00ec una medaglia d'oro, una d'argento e due di bronzo ai Campionati mondiali in diverse specialit\u00e0 della pistola, nonch\u00e9 una medaglia d'oro e due d'argento ai Giochi panamericani.\nDopo essersi ritirato dall'attivit\u00e0 agonistica ha lavorato come sceriffo per la Contea di San Diego."}
{"id": "2597622", "revid": "216538", "url": "https://it.wikipedia.org/wiki?curid=2597622", "title": "Bill McMillan", "text": ""}
{"id": "2597623", "revid": "62004", "url": "https://it.wikipedia.org/wiki?curid=2597623", "title": "Ostrobotnia (regione storica)", "text": ""}
{"id": "2597625", "revid": "24099", "url": "https://it.wikipedia.org/wiki?curid=2597625", "title": "Chiesa di Santo Stefano (Pozzolatico)", "text": ""}
{"id": "2597632", "revid": "76367688", "url": "https://it.wikipedia.org/wiki?curid=2597632", "title": "Angiporto", "text": "L'angiporto (dal latino \"angip\u00f2rtus\", composto di \"angus\", \"angusto\" dal greco \"\u00e0ngcho\", \"stringo\", e dal latino \"portus\", \"passaggio\") \u00e8 un particolare vicolo, prettamente riscontrabile nei centri storici medioevali.\nCaratteristica dell'angiporto \u00e8 la forma di galleria, in quanto questo particolare tipo di vicolo attraversa due o pi\u00f9 fabbricati in muratura vicini per mettere in comunicazione due strade."}
{"id": "2597633", "revid": "228587", "url": "https://it.wikipedia.org/wiki?curid=2597633", "title": "Aleksandr Michajlovi\u010d Dobroljubov", "text": "Biografia.\nInfanzia e formazione.\nFiglio del funzionario di stato Michajl Aleksandrovi\u010d Dobroljubov e primo di otto figli (il fratello maggiore Michajl mor\u00ec all'et\u00e0 di sei anni), nel 1891 si trasfer\u00ec con la famiglia a San Pietroburgo, ma gi\u00e0 l'anno successivo il padre spir\u00f2: questo fu un duro colpo psicologico per Aleksandr, che lo venerava.\nA San Pietroburgo frequent\u00f2 il ginnasio, dove strinse una profonda amicizia con Vladimir Gippius, futuro poeta simbolista e filologo, in occasione di alcune pubblicazioni sulla rivista del liceo \"Listki\".\nDobroljubov conosceva il tedesco, il francese e l'inglese: ci\u00f2 gli permise di accedere alla poesia europea del tempo, e fu proprio sotto l'influenza di autori come Charles Baudelaire, Joris Karl Huysmans e Maurice Maeterlinck che in questi anni egli acquis\u00ec l'immagine del decadente esteta, alla quale si ispir\u00f2 nella vita oltre che nell'arte, percependo l'estetismo come libert\u00e0 estrema e illimitata dell'individuo nell'espressione del s\u00e9. Da qui deriv\u00f2 il suo rifiuto della morale, della religione tradizionale e delle norme di comportamento comunemente accettate dalla societ\u00e0, oltre che l'uso di sostanze stupefacenti (per lo pi\u00f9 oppio) durante i momenti di creazione artistica in conseguenza del desiderio di oltrepassare ogni limite imposto all'uomo; uno stile di vita cos\u00ec estremo port\u00f2 anche alla nascita di alcuni miti su di lui, legati soprattutto alla predicazione del suicidio.\nLa possibilit\u00e0 di pubblicare alcune poesie nel secondo numero di \"Russkie simvolisty\" (\"I simbolisti russi\") permise l'incontro con Valerij Brjusov, da cui nascer\u00e0 una profonda amicizia.\nNel 1895 pubblic\u00f2 la sua prima opera \"Natura naturans. Natura naturata\", conquistando la fama ma suscitando anche lo scandalo dei critici, che giudicarono il libro molto negativamente (alcuni perfino lo derisero).\nAlla fine dello stesso anno tent\u00f2 di pubblicare la rivista \"Gornye ver\u0161iny\" (\"Vette di montagna\") ed invit\u00f2 a parteciparvi, tra gli altri, Sologub, Konstantin Bal'mont, Vladimir e Zinaida Gippius, Nikolaj Maksimovi\u010d Minskij e Dmitrij Mere\u017ekovskij, ma il progetto non fu mai realizzato.\nLa svolta mistica.\nUn altro tentativo fallito fu quello di pubblicare una raccolta di saggi e prose dal titolo \"Tol'ko zame\u010danija\" (\"Solo pensieri\", variante del titolo \"Odni zame\u010danija\", \"Alcuni pensieri\"), per cui Dobroljubov chiese anche aiuto economico a Brjusov. Tuttavia, dopo che nel 1896 l'amico gli invi\u00f2 50 rubli, Dobroljubov non dette pi\u00f9 notizie n\u00e9 di s\u00e9 n\u00e9 dell'opera, e solo durante un incontro tra i due nel 1898 Brjusov venne informato, come annot\u00f2 nel proprio diario, del radicale cambiamento che aveva turbato l'animo dell'estremo poeta decadente, ora trasformatosi in un asceta religioso che vagava per la Russia alla ricerca della verit\u00e0; proprio in seguito alla crisi spirituale la pubblicazione della raccolta venne fermata ma, oltre a ci\u00f2, la tipografia a cui Dobroljubov aveva affidato i manoscritti ne perse la maggior parte, cosicch\u00e9 l'autore, avvilito, bruci\u00f2 tutto ci\u00f2 che era rimasto.\nCol tempo il distacco di Dobroljubov dalla produzione letteraria e da chi di questo mondo faceva parte (Gippius, ad esempio) si fece sempre pi\u00f9 radicale, fino alla decisione di distribuire il proprio patrimonio tra amici e non per andarsene un anno nel monastero Soloveckij e poi ritirarsi in solitudine: dei suoi spostamenti si sa che nell'inverno tra 1897 e 1898, prima di tornare a Mosca e San Pietroburgo nell'estate (periodo durante il quale fu ospite di Brjusov), egli si rec\u00f2 nella regione di Olonec, di Belozersk e in Finlandia, per poi ritirarsi nell'autunno 1898 nel monastero Soloveckij, ma non come novizio, bens\u00ec come semplice lavoratore.\nAnni 1899-1902.\nDopo l'ingresso in monastero Dobroljubov, che ora si autodefiniva pellegrino, inizi\u00f2 una corrispondenza con Brjusov per noi molto utile a capire i suoi movimenti: da tali lettere sappiamo che lasci\u00f2 il monastero nel giugno 1899, momento in cui inizi\u00f2 a viaggiare per gli Urali, dove nell'estate del 1900 venne arrestato per la condanna e il rifiuto del servizio militare derivanti dalla predicazione dei principi di amore e fratellanza contenuti nel Vangelo. La madre cerc\u00f2 di evitargli la prigione sfruttando un certificato di instabilit\u00e0 psichica rilasciato in data 1\u00ba settembre 1898, grazie a cui Dobroljubov rest\u00f2 in una clinica fino al dicembre 1901; una volta uscito torn\u00f2 negli Urali, e precisamente a Verchneural'sk, dove visse qualche tempo sotto la sorveglianza della polizia, finch\u00e9 non fu arrestato di nuovo per vilipendio alla religione. Tale comportamento si spiega col fatto che Dobroljubov non solo non accettava nessun mediatore tra Dio e l'uomo, ma addirittura non ammetteva nulla di esteriore, ovvero di materiale, nell'ambito del sentimento religioso, sia che si trattasse di templi o di icone, ed ovviamente tale riluttanza a sottostare alle convenzioni e ai riti della chiesa ufficiale veniva percepita come sacrilega, procurandogli ripetuti arresti. Cos\u00ec, sempre per opera della madre, nel febbraio 1902 venne di nuovo chiuso in clinica, e un nuovo certificato di instabilit\u00e0 psichica in forma di paranoia datato 8 marzo 1902 permise la revoca dell'azione penale.\nNonostante i viaggi, i ricoveri e gli arresti, nel 1900 venne pubblicata a Mosca, ad opera della casa editrice Skorpion, \"Sobranie stichov\" (\"Raccolta di versi\"): il libro vide la luce grazie a Brjusov che, insieme a sua sorella e sua moglie, raccolse accuratamente i manoscritti di Dobroljubov esaminandoli, commentandoli e accompagnandoli con due introduzioni (una sua, una di Konevskoj), mentre l'autore del materiale si limit\u00f2 solo a dare il proprio consenso alla pubblicazione.\nDal 1903 alla morte.\nDal 1903, anno in cui lasci\u00f2 la clinica psichiatrica intraprendendo altri viaggi per la Russia (nella regione Samarskaja si form\u00f2 una vera e propria setta, i \"dobroljubovec\"), fino al 1917, le testimonianze su di lui sono molto frammentarie e si limitano ad alcune notizie circa la sua vita da semplice contadino, passata lavorando proprio assieme ai contadini pi\u00f9 poveri.\nNel 1905 pubblic\u00f2, di nuovo grazie all'aiuto della famiglia Brjusov, la sua ultima raccolta: \"Iz knigi nevidimoj\" (\"Dal libro invisibile\").\nPi\u00f9 chiari sono i suoi spostamenti dopo il 1917, descritti in alcune pagine di diario: tra il 1920 e il 1930 fu in Siberia, in Asia centrale, nel Caucaso e perfino a Pietrogrado, finch\u00e9, all'inizio degli anni trenta, si stabil\u00ec in Azerbaigian.\nA met\u00e0 del decennio cerc\u00f2 di ricostruire i rapporti rotti anni prima sia con la famiglia (in particolare con la sorella Irina, ora moglie di Evgenij Svjatlovskij e residente a Leningrado) che con gli amici (ad esempio la famiglia Brjusov a Mosca): \u00e8 proprio grazie alla corrispondenza intrapresa con tali personaggi che si pu\u00f2 avere un quadro pi\u00f9 o meno dettagliato della vita di Dobroljubov tra gli anni 1935 e 1943. Nello specifico, nella seconda met\u00e0 degli anni trenta si spost\u00f2 tra numerosi centri abitati (per lo pi\u00f9 remoti) dell'allora Azerbaigian sovietico, sempre praticando semplici lavori manuali in assoluta povert\u00e0, poi nel 1938 visit\u00f2 la sorella Irina a Leningrado (fu durante tale visita che, trovando in casa il proprio ultimo libro, vi apport\u00f2 correzioni e, insieme al nipote Michajl, cre\u00f2 una nuova raccolta) e i Brjusov a Mosca.\nNegli anni 1939-40 nacque in lui il desiderio di interrompere i numerosi viaggi per stabilirsi a Feodosia, ma in una lettera datata 28 maggio 1941 scrive per l'ultima volta ai propri parenti l'intenzione di tornare a Mosca e Leningrado, desiderio che per\u00f2, a causa della guerra, non pot\u00e9 realizzare; sar\u00e0 proprio la guerra a limitare al minimo la corrispondenza con amici e familiari, la quale si conclude con una cartolina inviata alla sorella Irina alla fine del 1943.\nLa mancanza di testimonianze sui suoi ultimi anni di vita creano una profonda incertezza sulla data della morte, che il nipote G. E. Svjatlovskij cerc\u00f2 di accertare tra gli anni 1970 e 1980 recandosi in Azerbaigian: si pu\u00f2 genericamente affermare che Dobroljubov mor\u00ec nel 1945 a Ujar, non prima di primavera.\nPoetica.\nIl simbolismo russo.\nIl simbolismo russo \u00e8 una corrente letteraria che si forma tra XIX e XX secolo ed \u00e8 convenzionalmente diviso in due fasi (la produzione di Dobroljubov rientra nella prima di esse). Tale momento della letteratura russa \u00e8, ovviamente, parallela alle analoghe tendenze nell'Europa occidentale del tempo: l'influenza del simbolismo francese e della filosofia idealista sono evidenti.\nPanteismo e panestetismo sono i due elementi fondamentali della poetica simbolista: panteismo come concezione del divino immanente in ogni cosa, per cui l'universo e la natura sono equivalenti ad esso; panestetismo come interpretazione sia della profonda sostanza del mondo che della sua manifestazione esterna, originata da un'attiva forza creatrice e trasformatrice, attraverso categorie estetiche (bellezza - deformit\u00e0, ordine - caos, armonia - dissonanza). Da qui la massima \u201cla Bellezza salver\u00e0 il mondo\u201c (variante estetizzata del pensiero di Dostoevskij), in cui la Bellezza non necessariamente coincide con l'idea di perfezione ed equilibrio che ne d\u00e0 la filosofia classica, ma pu\u00f2, bens\u00ec, essere rintracciata anche nei valori opposti di disordine e anomalia, in quanto il panestetismo simbolista non si identifica nel semplice godimento del Bello, ma aspira a superare il piano etico e del senso comune per avvicinarsi alla realt\u00e0 in senso estetico e cosmico.\nDiretta conseguenza della percezione panestetica del mondo \u00e8 proprio la centralit\u00e0 del tema della Bellezza nella sua accezione salvifica, purificatoria del caos e dell'annientamento totale, nel suo ruolo di fine a cui l'umanit\u00e0 e il mondo tendono; tale ideale \u00e8 parallelo al disgusto del mondo, alla visione di un presente deforme (l'opera di Annenskij \u00e8 pregna di ansia per la Bellezza rinchiusa in una realt\u00e0 insensata e malata), che saranno per\u00f2 interpretati in senso decadente anche come ideali poetici.\nIl predominio delle categorie estetiche nella concezione tanto del reale, quanto dell'ideale, non pu\u00f2 che scaturire nell'estetizzazione dei valori etici, religiosi, politici, persino sociali e scientifici: tutto appare come una maschera della bellezza (e della deformit\u00e0), al punto che non solo la natura, ma anche gli istanti di gioia e sogno sono considerati diverse varianti della Bellezza. Parallelamente, l'arte \u00e8 ora apprezzata soprattutto in quanto depositaria del bello, suo custode pi\u00f9 fedele rispetto alla natura, diventando superiore alla realt\u00e0 proprio in virt\u00f9 del pi\u00f9 vivido elemento estetico in essa contenuto.\nAltro tratto della poetica simbolista derivante dal panestetismo \u00e8 il mitologismo, cio\u00e8 l'interpretazione del mondo come creazione mitica, leggendaria. Esemplificativa di tale concezione \u00e8 la costruzione filosofica, divisa in tre parti, del mito cosmogonico del mondo di Solov'\u00ebv: nella tesi si afferma che, in origine, l'Anima del mondo si trovava in unit\u00e0 assoluta col Divino, inteso come un tutt'uno; l'antitesi sostiene la creazione del mondo materiale del male e del Caos, in cui l'Anima del mondo scende separandosi da Dio e diventandone prigioniera; la sintesi risolve il conflitto posto nell'antitesi proclamando l'incarnazione dell'idea divina nel mondo, la quale porta alla trasformazione del Caos e affermandosi su di esso. Quest'elaborazione del mito del mondo dar\u00e0 origine ad una serie di idee poetiche importanti per il simbolismo: le aspirazioni escatologiche quali il presentimento dell'avvicinarsi del duello finale tra Caos e forze che illuminano il cosmo, a cui seguir\u00e0 la distruzione di questo mondo volgare (il termine \"krasota\", cio\u00e8 bellezza, \u00e8 ora spesso contrapposto a \"po\u0161lost\"', che denota la volgarit\u00e0 del reale) e l'inizio di una nuova era, ne sono l'esempio pi\u00f9 lampante.\n\"Rannyj simvolism\".\nLa prima fase del simbolismo russo percorre l'ultimo decennio dell'Ottocento, \u00e8 caratterizzato da tendenze fortemente decadenti e vede come protagonisti, oltre a Dobroljubov, Bal'mont, Gippius e Sologub.\nStoricamente questi anni sono condizionati dalla crisi del populismo e del positivismo e dalle spinte reazionarie interessate a mantenere lo \"status quo\" socio-politico: sono proprio simili tensioni, oltre alle influenze della cultura occidentale del tempo, ad originare il disgusto del mondo, il rifiuto della contemporaneit\u00e0 e della fede sia in Dio che nella gente, l'odio per la Patria e per l'aspetto volgare, contraddittorio e pesante del reale nella sua generalit\u00e0, che sono tipici del decadentismo. L'ideologia dei primi simbolisti nasce quindi come reazione, da un lato, alla realt\u00e0 borghese logicamente corretta fatta di senso pratico, di attenzione al vantaggio utilitaristico e al ragionamento razionalistico, dall'altro, alla crisi del positivismo filosofico e del populismo, che da molti degli stessi decadenti era percepito come un movimento basato sulla dimensione etica dell'uomo e la cui crisi venne, quindi, identificata con la degenerazione del morale in filisteo.\nLa risposta a questo disagio dell'animo dovuto all'invalidazione della Verit\u00e0 (il positivismo) e del Bene (l'etica populista) sono un cupo pessimismo e scetticismo, un soggettivismo che mette al centro non l'io empirico ma un Io ideale, fino a raggiungere l'estremo del solipsismo, dell'individualismo come amoralit\u00e0, del demonismo e dell'alogicit\u00e0 marcata.\nIl rilievo degli elementi taboo della cultura ottocentesca implica un distacco anche dall'ambiente culturale oltre che dal reale, e ci\u00f2 si manifesta in un netto rifiuto della tradizione letteraria sia direttamente precedente la corrente simbolista (ovvero naturalismo e realismo) che nazionale, nel tentativo di sottolineare, anche con toni aggressivi, non solo la novit\u00e0 della nuova arte rispetto a quella precedente, ma anche l'attenzione verso i movimenti occidentali (la cui imitazione \u00e8 consapevole e voluta sia nell'opera di Brjusov che di Dobroljubov). \u00c8 proprio nella volont\u00e0 di farsi araldi di un nuovo periodo culturale che i simbolisti tenderanno alla ricerca della novit\u00e0, alla sperimentazione, alla provocazione che si spinge fino allo scontro col lettore (e che sar\u00e0 poi ripresa dai futuristi).\nQuesta prima fase della corrente simbolista deve essere valorizzata come la scintilla che permetter\u00e0 la nascita di una sensibilit\u00e0 nuova, di cui la fase successiva raccoglier\u00e0 l'eredit\u00e0 sviluppandola fino ad integrare i vari concetti e strumenti in un programma meglio delineato.\n\"Pozdnyj simvolism\".\nLa seconda fase, che costituisce la vera e propria fioritura del simbolismo, si colloca nel primo decennio del Novecento e nel suo ambito troviamo i nomi di Belyj, Blok e Ivanov.\nIn questi anni prerivoluzionari, dominati da slanci nazionali e democratici, i simbolisti cercano di superare in qualche modo il proprio isolamento dalla vita pubblica: la tendenza degli anni tra 1890 e 1900 alla massima separazione dalla vita si trasforma cos\u00ec nell'assoluta percezione panestetica della stessa, nel tentativo di svelare il simbolismo del tutto, dalla realt\u00e0 alla coscienza popolare, fino alla tradizione culturale. Si tenta ora, quindi, un recupero delle tradizioni nazionali, che culmina nella presa di coscienza del simbolismo di essere parte integrante della cultura russa.\nQuesta volont\u00e0 di inserimento all'interno della compagine culturale nazionale porta i tardi simbolisti allo scontro con i propri diretti predecessori, dei quali criticano l'esaltazione della pura bellezza decadente come un tratto proprio dell'estetismo occidentale, estraneo alla Russia: il nuovo atteggiamento dei tardi simbolisti non implica che il culto della bellezza venga perso, ma se ne deve cercare giustificazione in un piano superiore. I tardi simbolisti si rivolgono, perci\u00f2, all'arte teurgica nella speranza di ottenere la liberazione della vera bellezza dai rozzi veli della materia, anche se, dato il particolare periodo storico, la Bellezza pu\u00f2 anche essere connotata dalla distruzione, dalla disarmonia e dalla morte.\nLa poetica dei tardi simbolisti fu fortemente influenzata anche dall'idea del duplice mondo platoniano: la contrapposizione tra mondo delle Idee e delle loro immagini materiali, le quali riflettono, rispettivamente, valori di autenticit\u00e0 e eternit\u00e0, da un lato, e deformit\u00e0 e falsit\u00e0, dall'altro, fu ripresa e rielaborata in ottica panteista e panestetica da Solov'\u00ebv, dando origine alla base filosofica di una forma di conoscenza altra rispetto a quella logica e analitica affermatasi nel XIX secolo, attraverso cui i simbolisti ritenevano impossibile comprendere il mondo; si ha cos\u00ec una gnoseologia totalmente estetizzata, che vede l'arte come la chiave di ogni strumento in grado di penetrare i segreti dell'essere grazie alle profonde corrispondenze esistenti tra le Idee, le loro ombre materiali e la rappresentazione artistica di tali ombre. Il rapporto tra macrocosmo e microcosmo,tra ultraterreno e individuo, \u00e8 legato alla concezione della realt\u00e0 come costituita da diversi livelli, che sono comunque tutti manifestazioni della stessa essenza seppure in gradi diversi: per i simbolisti la nostra realt\u00e0 coincide col livello pi\u00f9 basso dell'esistenza, ma salendo ai livelli superiori (cio\u00e8 quello del sogno, della visione mistica, della religione e cos\u00ec via) si ha una sempre maggiore comprensione della Verit\u00e0, fino alla rivelazione di quello che Solov'\u00ebv definisce Eterno Femminino o \"Sofja\", cio\u00e8 la Divina Sapienza, il principio organizzatore del creato; testimoni di questa apparizione, i simbolisti diventano cos\u00ec intermediari tra Dio e l'uomo, l'ideale e il reale, secondo la formula coniata da Ivanov \u201c\"a realibus ad realiora\"\u201c (\"dal reale alla realt\u00e0 superiore\").\nI diversi livelli del reale, essendo tutti accomunati da un unico essere, possono essere messi in relazione attraverso il simbolo, che grazie alla sua profondit\u00e0 e oscurit\u00e0 permette un'infinit\u00e0 di interpretazioni, consentendo cos\u00ec la percezione dell'interconnessione e della presenza del tutto in tutto su cui si basa la struttura cosmica dell'universo: ci\u00f2 significa che l'arte crea una nuova realt\u00e0 oggettiva, superiore a quella dei caotici esseri materiali. Risulta quindi evidente che, per i simbolisti, l'affinit\u00e0 di arte e vita non era dovuta al fatto che l'arte rappresentasse in modo verosimile la realt\u00e0, bens\u00ec l'intuitivismo e l'irrazionalismo tipici dell'arte sono considerati gli unici strumenti per comprendere a fondo il mondo, per svelare la vera conoscenza: partendo dal presupposto che il reale \u00e8 dominato dall'alogicit\u00e0 \u00e8 solo tramite metodi alogici, quali la creazione di miti e la magia di combinazioni di parole e suoni, che i tardi simbolisti possono ricostruire la bellezza profonda dell'essere anche sul piano del volgare reale.\nLe opere.\n\"Natura Naturans. Natura Naturata\".\nLa pubblicazione dell'opera, avvenuta nel 1895, non fu scontata, in quanto per i censori vi erano problemi di tipo sia religioso che morale, e ci\u00f2 costrinse Dobroljubov ad apportare alcune modifiche: ad esempio, il provocatorio titolo del ciclo \"Prostitutke\" (\"Alla prostituta\") fu trasformato in \"Pr\u2026\u2026.e\", in cui ogni punto corrisponde ad una lettera omessa, in modo da dileguare ogni dubbio sulla parola cifrata.\nIl titolo della raccolta \u00e8 un'espressione latina ripresa dal trattato \"Etica\" del filosofo Baruch Spinoza: il primo termine, traducibile con \u201cnatura naturante\u201d, vuole rendere l'azione tipica della natura che produce la sua stessa realt\u00e0, ovvero l'intervento immanente di Dio, inteso come perpetua attivit\u00e0 generatrice, che rende la natura perfetta accompagnandone costantemente il divenire secondo le leggi della sua propria necessit\u00e0 razionale; questo concetto \u00e8 in opposizione al secondo termine, che rende non pi\u00f9 il punto di vista dinamico ma quello statico, cio\u00e8 la perfezione come risultato compiuto. Si vede quindi come, fin dall'inizio dell'opera, si entri in un'ottica panteistica del mondo, in cui la \"Natura naturans\", come causa e Dio in s\u00e9, coincide con la \"Natura naturata\", cio\u00e8 con la natura intesa come Dio espresso.\nTale distinzione si riflette nell'opera stessa attraverso una divisione in due parti ineguali: la prima e maggiore, intitolata \"Natura naturans\", in cui rientrano componimenti dal carattere mistico che mostrano la presenza del divino nella totalit\u00e0 del creato, come la poesia \"Bog-Otec\" (\"Dio Padre\"); nella seconda parte, chiamata \"Natura naturata\", l'attenzione si sposta invece su immagini concrete, come le strade di San Pietroburgo.\nIl criterio principale che guid\u00f2 la creazione della raccolta consiste nella vaghezza di significato a tutti i livelli: si ha l'impressione che l'autore giochi con il lettore, suggerendogli una determinata interpretazione degli elementi testuali per poi smentirla subito con una nuova variante (d'altronde, la sortita del lettore \u00e8 un atteggiamento tipico del simbolismo decadente a cui ricorreranno, in seguito, anche le avanguardie): l'autore mira a disorientare i lettori gi\u00e0 dalla dedica, in cui ai celebri nomi di Hugo, Wagner e Rossetti, che Dobroljubov definisce i propri grandi maestri, affianca quello sconosciuto di Nikonov. Oltre alla dedica iniziale, pure le dediche delle singole poesie ai suoi familiari e conoscenti, alcuni dei quali tutt'oggi non esattamente identificabili, contribuiscono ad isolare il lettore dal contesto in cui il poeta si proietta.\nDobroljubov ricorse alle stesse tecniche formali che saranno poi riprese dalle avanguardie: pagine vuote dove ci si aspetterebbe il testo, esplicito egocentrismo, caratterizzazione delle poesie con termini musicali e, infine, esperimenti impressionistici nella sezione \"Svetopis\"' (con tale termine era definita la fotografia tra XIX e XX secolo); in tal modo l'autore realizza la sintesi delle varie arti, coerentemente con la propria fede estetica del periodo, in cui la priorit\u00e0 \u00e8, ad ogni modo, assegnata alla musica, vista come l'arte che, meglio delle altre, pu\u00f2 esprimere l'irrazionale, l'incomprensibile, sfruttando l'incomprensibile stesso perch\u00e9 libera da ogni limite imposto dalla logica.\nL'importanza della musica \u00e8 ben visibile dall'uso della tecnica del \"leitmotiv\" tipica delle opere liriche, cio\u00e8 l'uso di un tema musicale ricorrente associato ad un personaggio, ad un sentimento, ad un luogo, ad un'idea o ad un oggetto, aprendo il ciclo con una lista di elementi testuali i quali costituiscono i temi che, in seguito, verranno ripresi e ripetuti nello sviluppo del ciclo stesso. La centralit\u00e0 della musica si fa ancora pi\u00f9 esplicita in componimenti privi di testo, marcati solo da un termine musicale: qui si realizza addirittura la dissolvenza della letteratura in musica.\nLa maggior parte dei giudizi della critica del tempo fu fortemente negativa: Burenin derise apertamente il libro, suscitando perfino lo sdegno di Brjusov, come pure Volynskij. Critiche cos\u00ec aspre non devono sorprendere, visto il carattere pionieristico della raccolta per quei tempi: oggi si pu\u00f2 dire con certezza che la struttura, la composizione e la poetica di \"Natura naturans. Natura naturata\" anticiparono quasi tutte le tecniche che le avanguardie riprenderanno.\n\"Sobranie stichov\".\nQuesta raccolta fu pubblicata in seguito al rifiuto della vita intellettuale per merito della famiglia Brjusov: in essa si pu\u00f2 individuare il momento di passaggio tra il cupo decadentismo che dominava \"Natura naturans. Natura naturata\", concentrato nell'immagine dell'Io dell'autore che beve alla parola del diavolo e che osanna i postumi di una sbornia, e la successiva svolta religiosa che introduce toni pi\u00f9 lievi; purtroppo Brjusov non pot\u00e9 evidenziare lo sviluppo dell'autocoscienza del poeta attraverso una disposizione cronologica dei testi, dato che quasi nessuno di essi era datato.\nIl lavoro di preparazione impegn\u00f2 Valerij Brjusov, la moglie Ioanna Matveevna e la sorella Nade\u017eda Jakovlevna per tutto il 1899: essi cercarono di raccogliere tutti i manoscritti di Dobroljubov facendoseli spedire da quanti li conservavano per poi esaminarli, selezionando tra tutti quelli da pubblicare; il criterio dominante in tale selezione fu puramente formale, cio\u00e8 venne scelto tutto quello che era scritto in versi.\nIn \"Sobranie stichov\" sono evidenti le innovazioni nel campo della versificazione: esse erano cos\u00ec insolite che Brjusov ritenne necessario inserire, accanto alla prima prefazione di Konevskoj, una seconda, intitolata proprio \"O russkom stichoslo\u017eenii\" (\"Sulla versificazione russa\"): qui Brjusov, dopo una breve spiegazione dello sviluppo del verso russo, avvisa i lettori del fatto che, nelle proprie poesie, Dobroljubov a volte usi il metro tonico e la rima ed altre no, secondo regole puramente interne all'animo dell'autore.\nAnche stavolta i giudizi dei critici furono severi: nella rivista \"Severnye cvety\" (\"I fiori del nord\") Volynskij defin\u00ec la poesia di Dobroljubov arida, insensata e priva di talento; i commenti simili a questo furono, in generale, numerosi.\n\"Iz knigi nevidimoj\".\nL'atteggiamento di Dobroljubov nei confronti del suo ultimo libro \"Iz knigi nevidimoj\" fu diverso perch\u00e9 si interess\u00f2 in prima persona alla sua pubblicazione, e ci\u00f2 risulta evidente da una lettera scritta alla sorella di Brjusov nel 1905, subito dopo aver ricevuto un esemplare del libro, in cui l'autore critica sia la stampa del proprio nome in copertina a lettere maiuscole, sia l'indicazione, alla fine della copia, delle sue precedenti opere, da lui rinnegate perch\u00e9 ritenute prive del volere di Dio: ci\u00f2 testimonia che stavolta Dobroljubov non si limit\u00f2 a mandare alla famiglia Brjusov i propri testi per farli stampare, ma assunse una partecipazione attiva nelle correzioni.\nCoerentemente col rifiuto della propria produzione precedente tutta la struttura, il contenuto e il tono della nuova opera costituiscono una rivoluzione, Qui Dobroljubov non si percepisce, e quindi non vuole essere percepito, come autore, bens\u00ec assume il ruolo di mediatore tra il lettore e la verit\u00e0 sparsa nel mondo rivelata dai testi sacri e dal folklore di tutti i tempi e popoli che lui stesso ha potuto ascoltare.\nNel libro troviamo brani proveniente dal Corano e massime di filosofi antichi e moderni, che creano un quadro parallelo agli inni e alle preghiere creati da Dobroljubov stesso per i propri seguaci, il che, secondo Azadovskij, testimonia che Dobroljubov non rifiut\u00f2 l'attivit\u00e0 artistica in generale, ma solo quella individuale, frutto della creativit\u00e0 del singolo, per avvicinarsi piuttosto alla produzione popolare, al folklore formato da una comunit\u00e0.\nQuest'opera pu\u00f2 considerarsi la prima in Russia a essere caratterizzata da uno spirito francescano, perch\u00e9 in essa tutto \u00e8 equivalente e pari: uomo, animali, piante e insetti sono considerati allo stesso modo, tutte le creature di Dio sono per Dobroljubov fratelli e sorelle.\nNeppure in questo caso i critici furono benevoli con l'opera: legando il proprio giudizio al burrascoso contesto storico del 1905, L'vov la interpret\u00f2 come un tentativo di perpetuare la schiavit\u00f9 anzich\u00e9 incitare alla libert\u00e0."}
{"id": "2597635", "revid": "1305772", "url": "https://it.wikipedia.org/wiki?curid=2597635", "title": "Carepa", "text": "Carepa \u00e8 un comune della Colombia facente parte del dipartimento di Antioquia.\nIl centro abitato venne fondato da Luis Ben\u00edtez nel 1950, mentre l'istituzione del comune \u00e8 del 15 dicembre 1983."}
