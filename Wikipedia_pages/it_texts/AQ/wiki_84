{"id": "2591398", "revid": "177967", "url": "https://it.wikipedia.org/wiki?curid=2591398", "title": "La gazza ladra", "text": "La gazza ladra \u00e8 un'opera di Gioachino Rossini su libretto di Giovanni Gherardini.\nIl soggetto dell'opera, appartenente al genere semiserio, fu tratto dal dramma \"La Pie voleuse ou La Servante de Palaiseau\" (1815) di Th\u00e9odore Badouin d'Aubigny e Louis-Charles Caigniez. La prima rappresentazione ebbe luogo a Milano, nell'ambito della stagione di primavera del Teatro alla Scala, il 31 maggio 1817. L'opera, un tempo famosissima, viene oggi rappresentata raramente, mentre \u00e8 sempre rimasta in auge, nel repertorio sinfonico, la celeberrima ouverture. Quest'ultima \u00e8 inserita anche nella colonna sonora di \"Arancia meccanica\" (\"A Clockwork Orange\"), film del 1971 diretto da Stanley Kubrick.\n\"La gazza ladra\" offre una partitura di qualit\u00e0 musicale altissima e uno degli intrecci di pi\u00f9 intensa drammaticit\u00e0 di tutta la produzione rossiniana, caratteristico dell'opera semiseria di ambientazione contemporanea e ispirata a fatti di cronaca a fronte dell'ambientazione storico-mitologica dell'opera seria. La rarit\u00e0 delle sue riprese sulle scene \u00e8 dovuta principalmente al gran numero di cantanti richiesti, tutti dotati di ruoli vocali piuttosto importanti e impegnativi nello stile belcantistico pi\u00f9 spinto.\nLa fortuna.\nSecondo testimonianze dell'epoca la prima al Teatro alla Scala di Milano con le scene di Alessandro Sanquirico fu un grande successo.\nNel 1819 avviene la prima a Graz come \"Die diebische Elster\", nel Teatro del Corso di Bologna e nel Teatro del Fondo di Napoli. Nel Regno Unito la premi\u00e8re avviene il 10 marzo 1821 nel Her Majesty's Theatre di Londra come \"The Thieving Magpie\" con Lucia Elizabeth Bartolozzi. Nel 1823 va in scena nel Teatro comunale di Ferrara. Il 10 gennaio 1828 avviene la premi\u00e8re nel Theatre Royal di Edimburgo. Nel 1835 va in scena nel Teatro della Pergola di Firenze. Al Teatro La Fenice di Venezia la prima \u00e8 stata il 9 aprile 1836 con Giuseppina Strepponi. Nel 1845 va in scena nel Teatro dei Rinnovati di Siena. Al Royal Opera House, Covent Garden di Londra va in scena nel 1863.\nL'enorme popolarit\u00e0 dell'opera che durer\u00e0 fino agli ultimi anni dell'Ottocento \u00e8 dimostrata tra l'altro dai numerosi libretti e adattamenti. Si ricorda una ripresa a Parigi nel 1867 con Adelina Patti nel ruolo di Ninetta, per la quale Rossini, negli ultimi anni di vita, scrisse alcune variazioni alle cavatine in cui era impegnata.\nDopo anni di oblio, fu ripresa nel 1941 a San Marino, Roma e Pesaro (rielaborata per\u00f2 da Riccardo Zandonai) e nel 1965 al Maggio Musicale Fiorentino, con scarso successo, a causa dell'inadeguato cast che annoverava il non stilisticamente ineccepibile Paolo Montarsolo oltre al bravo Cesare Valletti diretto da Bruno Bartoletti. \nLa sua \"effettiva\" rinascita avvenne nel 1973, al Teatro dell'Opera di Roma, direttore Alberto Zedda con Carlo Cava e Lucia Valentini Terrani.\nFu l'opera che, nel 1980, inaugur\u00f2 la primissima edizione del Rossini Opera Festival di Pesaro, diretta da Gianandrea Gavazzeni. Memorabile \u00e8 l'edizione del 1989 sempre a Pesaro, protagonisti Katia Ricciarelli (Ninetta), William Matteuzzi (Giannetto), Samuel Ramey (Podest\u00e0), Ferruccio Furlanetto (Fernando), Bernadette Manca di Nissa (Pippo), diretti da Gianluigi Gelmetti.\nL'opera torna al ROF nel 2007 in una fortunata messa in scena a cura dell'allora giovanissimo Damiano Michieletto, che con questa produzione ottiene il Premio Abbiati come miglior regista. La produzione viene ripresa pi\u00f9 volte tra il 2009 e il 2017 nei teatri di Bologna, Reggio Emilia, Verona e Bari.\nLa trama.\nL'opera \u00e8 ambientata in un periodo non specificato (dopo la Rivoluzione francese e le Guerre napoleoniche), in un villaggio presso Parigi.\nAtto 1.\nCasa Vingradito \u00e8 in festa, poich\u00e9 a breve ritorner\u00e0 il giovane Giannetto, partito per la guerra: i genitori Fabrizio e Lucia e i servitori si danno da fare con i preparativi per festeggiare il suo ritorno (\"Oh che giorno fortunato!\"). Tuttavia Lucia continua a lamentarsi della negligenza della serva Ninetta, che ha perso alcune posate del servizio d'argenteria. Il marito Fabrizio invece protegge la ragazza per gentilezza e per rispetto verso il padre di lei, il soldato Fernando Villabella, rinomato e ricoperto d'onori.\nNinetta, dal canto suo, \u00e8 felice del ritorno di Giannetto, dato che i due giovani si amano (\"Di piacer mi balza il cor\") e spera di poterlo sposare. Finalmente Giannetto torna, e dichiara apertamente il suo amore a Ninetta (\"Vieni fra queste braccia\"). Successivamente Giannetto si allontana con la famiglia e i servitori per andare a trovare lo zio malato di gotta, lasciando Ninetta sola a contare le posate (di cui ne sono rimaste dodici).\nIn quel momento un mendicante si avvicina a Ninetta chiedendole aiuto: egli \u00e8 suo padre Fernando, che le racconta la sua triste vicenda. Giunto a Parigi, aveva chiesto al suo generale il permesso di rivedere la figlia, permesso per\u00f2 negato: ne \u00e8 seguito un alterco che ha fatto innervosire Fernando, che ha lottato col generale; \u00e8 stato per\u00f2 disarmato e condannato a morte. Grazie all'aiuto dei suoi commilitoni \u00e8 riuscito a sfuggire alla condanna, ma la sua sorte \u00e8 segnata: \u00e8 costretto a vivere nascondendosi per sempre. Ninetta gli suggerisce di nascondersi nel vecchio castagno, in cui c'\u00e8 una fessura abbastanza grande da contenere un uomo. Per campare, il padre chiede a Ninetta di vendere un suo cucchiaio con incise le sue iniziali: FV.\nA rovinare per\u00f2 i piani di Ninetta e del padre \u00e8 il sopraggiungere del podest\u00e0 Gottardo: egli \u00e8 innamorato di Ninetta e spera di farla sua, nonostante le sue continue ritrosie (\"Il mio piano \u00e8 preparato\"). Il podest\u00e0 cerca di conquistare ancora la ragazza, ignorando la presenza del misterioso mendicante. In quel momento arriva anche Giorgio, servo del podest\u00e0, che gli porta il ritratto di un ricercato: come temono Ninetta e suo padre, \u00e8 proprio quello di Fernando Villabella. Fortunatamente, siccome al podest\u00e0 mancano gli occhiali, Ninetta, leggendo, s'inventa che il ricercato sia un giovane biondo e robusto, e non un uomo adulto dell'et\u00e0 di suo padre. Il podest\u00e0, finita la lettura, cerca ancora di sedurre Ninetta, scatenando le ire di Fernando che gli intima di rispettarne l'innocenza e la bont\u00e0 (\"Non so quel che farei\"): il podest\u00e0, infuriato, si allontana, meditando vendetta.\nNinetta intanto accompagna il padre al nascondiglio, lasciando incustodite le posate: in questo momento di assenza, la gazza ladra addomesticata della famiglia esce dalla gabbia e ruba un cucchiaio del servizio d'argento. Ninetta, tornando, non si accorge di questa mancanza, e vende il cucchiaio datole da suo padre al mercante Isacco. Sta per andare a consegnarlo al padre, ma \u00e8 bloccata dal ritorno dei Vingradito, in compagnia del podest\u00e0.\nLucia, con sommo disappunto, si accorge che manca una posata, e si lamenta con Ninetta: il podest\u00e0 ne approfitta per insinuare l'idea che ci sia un ladro in casa. Tutti rimangono spaventati, dato che la legge prevede per il furto la pena di morte. Ninetta si spaventa e trema, e tutti quanti si accorgono del suo strano comportamento: nel suo imbarazzo, Ninetta lascia cadere le monete che le ha dato Isacco per il cucchiaio. Isacco \u00e8 quindi convocato, e il podest\u00e0 gli chiede che cosa Ninetta gli abbia venduto: il cucchiaio con le iniziali FV (che sono le iniziali sia di Fernando Villabella sia di Fabrizio Vingradito): alla risposta del venditore, tutti quanti rimangono sconvolti all'idea della colpevolezza di Ninetta. Il podest\u00e0, trionfante, ordina di arrestare la ragazza (\"In prigione costei sia condotta\").\nAtto 2.\nIn prigione, Ninetta riceve la visita di Giannetto, che non \u00e8 convinto della sua colpevolezza, e cerca di farle confessare il suo segreto, ma non riesce a fare molto per liberarla dalla prigione (\"Forse un d\u00ec conoscerete\"). Giannetto se ne va all'arrivo del podest\u00e0, che rinnova le sue profferte amorose alla ragazza (\"S\u00ec, per voi, pupille amate\"); ma la ragazza lo rifiuta ancora. L'uomo, al colmo del furore, minaccia la ragazza, ma viene condotto al tribunale per la sentenza.\nL'ultima visita che riceve Ninetta \u00e8 quella del fidato servo Pippo, a cui chiede in prestito alcune monete (vista la perdita di quelle ricavate dalla vendita del cucchiaio), che dovr\u00e0 depositare nel vecchio castagno, dov'\u00e8 nascosto il padre. Pippo obbedisce e rimane commosso dalla fedelt\u00e0 della ragazza, che teme di non vedere pi\u00f9 l'amato Giannetto (\"E ben, per mia memoria\").\nLucia, intanto, si pente della sua cattiveria nei confronti di Ninetta, e, passeggiando nel bosco, incontra proprio Fernando, uscito dal suo nascondiglio, che chiede dove sia la figlia. Lucia allora gli racconta di Ninetta arrestata e accusata di furto: Fernando, mosso dall'amore per la figlia e per il disonore dell'accusa, decide di recarsi lui stesso al tribunale (\"Accusata di furto? Oh rossore!\").\nLa sentenza \u00e8 pronunciata, e, come previsto, \u00e8 di morte (\"Tremate, o popoli!\"): Giannetto rimane sconvolto, e il padre Fabrizio cerca invano di frenarlo; Ninetta \u00e8 disperata, e ancor pi\u00f9 il podest\u00e0, che si pente della sua eccessiva severit\u00e0. Giannetto cerca allora di far parlare Ninetta, alludendo al suo \"segreto\", ma la ragazza si rifiuta di parlare per non compromettere il padre. Improvvisamente irrompe proprio Fernando, che minaccia la giuria e proclama l'innocenza della figlia: il fuggiasco viene subito arrestato e condannato a morte anche lui, con grande dolore di tutti (\"Sino il pianto \u00e8 negato al mio ciglio\").\nMentre tutti quanti si rassegnano al peggio, arriva Ernesto, il commilitone di Fernando che l'aveva aiutato a fuggire, con la notizia dell'amnistia concessagli dal sovrano, e chiede come mai tutto il villaggio sia cos\u00ec triste. Pippo gli racconta della condanna a morte della ragazza, ma in quel momento la gazza gli ruba le monete e vola al suo nido, inseguita dal servitore. Quando Pippo arriva al suo nido, trova le monete e le posate rubate dal volatile, e immediatamente corre ad avvisare tutti quanti. L'esecuzione \u00e8 fermata, e Ninetta \u00e8 liberata: finalmente il lieto fine, che vede Ninetta e Giannetto ricongiunti, Fernando liberato e riunito con l'amata figlia, e il podest\u00e0 che si sente divorato dal rimorso (\"Ecco, cessato \u00e8 il vento\").\nOrganico orchestrale.\nLa partitura di Rossini prevede l'utilizzo di:\nPer i recitativi secchi:"}
{"id": "2591399", "revid": "281901", "url": "https://it.wikipedia.org/wiki?curid=2591399", "title": "Cino pontico", "text": ""}
{"id": "2591400", "revid": "220256", "url": "https://it.wikipedia.org/wiki?curid=2591400", "title": "Efferalgan", "text": ""}
{"id": "2591403", "revid": "36426", "url": "https://it.wikipedia.org/wiki?curid=2591403", "title": "Galleria dello Spedale degli Innocenti", "text": ""}
{"id": "2591406", "revid": "767487", "url": "https://it.wikipedia.org/wiki?curid=2591406", "title": "Anauni", "text": "Gli Anauni erano un antico popolo alpino abitante l'attuale Val di Non in Trentino.\nGli Anauni vennero verosimilmente assoggettati a Roma nel I secolo a.C., forse anche prima delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C. Il loro nome non \u00e8 ricordato nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie. Nel Trofeo sono citati i Genauni e per qualche tempo si \u00e8 ritenuto che i due nomi indicassero la stessa popolazione.\nEssi vennero aggregati (\"adtributi\") da Augusto al \"municipium\" di \"Tridentum\".\nNel 46 d.C. l'imperatore Claudio concesse agli Anauni, ai Sinduni ed ai Tulliassi (popolazioni stanziate probabilmente intorno ai bacini del Noce e dell'Adige) la cittadinanza romana, venendo iscritti nella trib\u00f9 di Trento, la Papiria.\nLa \"Tabula Clesiana\".\nLa \"Tabula Clesiana\" \u00e8 una lastra di bronzo, delle dimensioni di cm. 49,9 x 37,8 x 0,61, scoperta nel 1869 presso la localit\u00e0 Campi Neri di Cles. Essa contiene l'editto di Claudio del 46 d.C. che concedeva la cittadinanza romana agli Anauni, ai Sinduni ed ai Tulliassi e trattava della controversia fra i Comensi o Comaschi (\"Comenses\") ed i Bergalei (\"Bergalei\"). Oggi \u00e8 conservata presso il Museo del Castello del Buonconsiglio a Trento."}
{"id": "2591408", "revid": "34542", "url": "https://it.wikipedia.org/wiki?curid=2591408", "title": "Tabula clesiana", "text": ""}
{"id": "2591413", "revid": "1963489", "url": "https://it.wikipedia.org/wiki?curid=2591413", "title": "Bathypterois dubius", "text": "L'ala filosa (Bathypterois dubius) \u00e8 un pesce abissale della famiglia Ipnopidae.\nDistribuzione e habitat.\nSi incontra nel mar Mediterraneo, di cui \u00e8 endemica. Nei mari italiani \u00e8 noto nell'Arcipelago Toscano e nel mar Jonio ma non \u00e8 comune, ma forse solo a causa dell'inaccessibilit\u00e0 dei fondali che frequenta.\n\u00c8 presente almeno fino a 2800 metri di profondit\u00e0.\nDescrizione.\nQuesto pesce ha un aspetto piuttosto caratteristico. Il corpo \u00e8 allungato e fusiforme, pi\u00f9 compresso lateralmente nella parte posteriore. La bocca \u00e8 grande ed armata di piccoli denti. Gli occhi sono minuscoli. La pinna anale \u00e8 impiantata subito sotto la fine della pinna dorsale. Le pinne pettorali sono costituite da due porzioni, quella inferiore ha raggi molto corti mentre quella superiore \u00e8 costituita da due soli raggi molto allungati, rigidi e fusi per circa due terzi della loro lunghezza. Anche le pinne ventrali presentano alcuni raggi allungati e rigidi. Le squame sono grandi e ben visibili.\nIl colore dell'animale \u00e8 blu molto scuro; dopo la morte assume una tinta nera. \nMisura circa 20 cm di lunghezza massima.\nAlimentazione.\nSi ciba di invertebrati bentonici.\nBiologia.\nLe abitudini ed il modo di vita di questa specie sono quasi completamente ignoti. Si crede che questo pesce si appoggi sul fondale fangoso senza affondarvi utilizzando i raggi allungati delle pinne ventrali e pettorali come un treppiede. Questo comportamento \u00e8 noto con certezza per la specie \"Bathypterois grallator\", occasionale nel Mediterraneo.\nSpecie affini.\nBathypterois mediterraneus \u00e8 un vecchio nome per gli esemplari mediterranei di questa specie, oggi considerato sinonimo di \"B. dubius\"."}
{"id": "2591414", "revid": "281901", "url": "https://it.wikipedia.org/wiki?curid=2591414", "title": "Bathypterois mediterraneus", "text": ""}
{"id": "2591415", "revid": "281901", "url": "https://it.wikipedia.org/wiki?curid=2591415", "title": "Ala filosa", "text": ""}
{"id": "2591416", "revid": "281901", "url": "https://it.wikipedia.org/wiki?curid=2591416", "title": "Ala filosa mediterranea", "text": ""}
{"id": "2591426", "revid": "1705737", "url": "https://it.wikipedia.org/wiki?curid=2591426", "title": "Piazza della Loggia", "text": "Piazza della Loggia, o pi\u00f9 semplicemente nota come Piazza Loggia, \u00e8 una delle principali piazze di Brescia. La sua forma \u00e8 rettangolare, delimitata da una serie di edifici di epoca veneziana, tra cui spicca la Loggia, sede della giunta comunale di Brescia.\nStoria.\nPiazza della Loggia venne progettata in piena epoca rinascimentale, e verso la fine del XV secolo si cominci\u00f2 la costruzione vera e propria.\nLa piazza divenne subito il cuore pulsante della citt\u00e0 sia per la sua posizione, sia per la presenza della Loggia, iniziata nel 1489 sotto la direzione di Filippo Grassi e ultimata nel 1574, che diventer\u00e0 sede della vita amministrativa cittadina negli anni.\nTutto intorno alla piazza si trovano edifici cinquecenteschi in chiaro stile veneziano, abbastanza modesti nello stile, ma di forte impatto visivo, mentre di fronte alla Loggia, nel lato orientale, troviamo i portici anch'essi in stile rinascimentale sormontati dalla \"torretta dell'Orologio\", denominata cos\u00ec per la presenza di un antico orologio del 1546.\nDi particolare significato artistico, l'orologio presenta ai 4 angoli altrettanti angioletti in rame dorato a rappresentazione dei venti; e 2 statue maschili in bronzo chiamati in dialetto bresciano \"i macc de le ure\", che scandiscono le ore diurne battendo il martello sulla campana posta in cima all'orologio.\nNel lato meridionale della piazza troviamo l'edificio del Monte di Piet\u00e0 vecchio, eretto tra il 1484 ed il 1489, che presenta nella parte inferiore una piccola loggia veneta divisa in due arcate, e la facciata principale adornata da numerose iscrizioni di epoca romana, derivanti da materiali archeologici riutilizzati per la sua costruzione. Nella parte superiore invece si compone di una loggetta con 7 piccoli archi e un balcone (probabilmente usato come pulpito per le orazioni).\nLa diramazione nord orientale della piazza ospita il monumento alla Bella Italia, eretto per mano dello scultore Giovanni Battista Lombardi nel 1864 in sostituzione della colonna veneziana con il leone di san Marco in cima, abbattuta dai rivoluzionari gi\u00e0 nel 1797.\nL'attentato del 1974.\nLa piazza oltre che per la bellezza architettonica e per il ruolo sicuramente centrale nella vita cittadina, \u00e8 diventata tristemente famosa per la strage che il 28 maggio del 1974, durante una manifestazione antifascista, uccise 8 persone e ne fer\u00ec altre 102.\nLe \"statue parlanti\".\nLa piazza ospita tre delle quattro \"statue parlanti\" di Brescia, un gruppo di sculture di varia epoca su cui i bresciani erano soliti in passato affiggere messaggi anonimi, contenenti critiche contro i governanti. In particolare, sotto il porticato del Palazzo della Loggia \u00e8 collocata la Lodoiga, scultura risalente alla seconda met\u00e0 del Cinquecento. Tale statua, posta a diretto contatto con la piazza, era considerata dai bresciani come \"portavoce\" delle lamentele del popolo, che esprimeva le proprie critiche attraverso biglietti e fogli incollati anonimamente sulla statua stessa o sul muro adiacente ad essa. A fare da contraltare alla Lodoiga vi erano i due \"macc de le ure\", chiamati \"Tone\" e \"Batista\", posti sulla sommit\u00e0 della Torre dell'Orologio. Data la loro collocazione, sovrastante rispetto alla piazza, erano considerati patteggianti il governo cittadino, in aperto contrasto quindi con la Lodoiga."}
{"id": "2591428", "revid": "3115", "url": "https://it.wikipedia.org/wiki?curid=2591428", "title": "B\u00e9la Bar\u00e9nyi", "text": "Biografia.\nB\u00e9la Viktor Karl Bar\u00e9nyi nacque nella \"Villa am Bach\" a Hirtenberg. Suo padre Eugen Bar\u00e9nyi (1866\u20131917) da Pre\u00dfburg, divenne cittadino cecoslovacco nella \u010cSR (1918). Il padre era un Maggiore dell'esercito k.u.k. Armee, (dal 1895) insegnante alla scuola cadetti Infanteriekadettenschule Kamenitz cos\u00ec come alla Professor per scienze naturali alla Milit\u00e4r-Realschule di Fischau; sua madre, Maria, proveniva dalla famiglia Keller. Il nonno materno di Bar\u00e9nyis fu Seraphin Keller (1823\u20131882), fondatore della Hirtenberger Patronenfabrik, suo bisnonno, Fridolin Keller (1849\u20131923), fino al 1890 divent\u00f2 milionario con un'azienda di commercio di auto \"luxury Austro-Daimler\" e ci\u00f2 provoc\u00f2 l'interesse di B\u00e9las verso le automobili. Il fratello di B\u00e9las, Friedrich Bar\u00e9nyi (1901\u20131984), fu un matematico presso la Junkers e svilupp\u00f2 i primi esoreattore.\nDopo aver studiato ingegneria meccanica ed elettrica all'Universit\u00e0 di Vienna, lavor\u00f2 inizialmente per l'industria automobilistica FIAT in Austria, poi per la Steyr e per la Adler.\nAssunto dalla Daimler-Benz nel 1939 come direttore del dipartimento di sviluppo, ne rimase a capo fino al 1972.\nSua \u00e8 l'idea di dotare le automobili di una cellula passeggeri indeformabile e di zone a deformazione progressiva a protezione della cellula, in grado di assorbire le energie sviluppate durante un incidente automobilistico e prevenire intrusioni e deformazioni nella cabina.\nSue anche alcune altre tecnologie di sicurezza passiva, quali il piantone dello sterzo collassabile o il tetto rigido distaccabile.\nA Bar\u00e9nyi \u00e8 attribuito anche il merito di aver concepito nel 1925 il design preliminare della Tatra V570, veicolo che fu poi d'ispirazione per la Germania alla realizzazione della macchina del popolo (\"Volkswagen\") KdF-Wagen, vettura che sarebbe divenuta la Volkswagen Maggiolino, cinque anni prima che Ferdinand Porsche arrivasse alla versione definitiva.\nBar\u00e9nyi fu candidato al premio \"Ingegnere automobilistico del secolo\" nel 1999 e inserito nella Automotive Hall of Fame nel 1994.\nB\u00e9la-Bar\u00e9nyi-Preis.\nIn suo onore dal 2005 viene consegnato dalla Arbeitsgemeinschaft f\u00fcr Motorveteranen (AMV) e dalla Robert Bosch il \"B\u00e9la-Bar\u00e9nyi-Preis\", presso la \"\u00d6sterreichischer Automobil-, Motorrad- und Touring Club\"."}
{"id": "2591430", "revid": "287204", "url": "https://it.wikipedia.org/wiki?curid=2591430", "title": "Giuriceo", "text": "La famiglia Giuriceo (nelle fonti anche \"Juriceo\", \"Georgiceus\", \"Georgiceo\", \"Giorgiceo\", \"Georgievich\"; in croato anche \"Jurjevi\u0107\", \"Georgijevi\u0107\" o \"Grgi\u010devi\u0107\") fu una famiglia di antica nobilt\u00e0 dalmata, attestata anche nella Repubblica di Ragusa.\nStoria.\nLe origini della famiglia rimangono per lo pi\u00f9 oscure, ma in et\u00e0 rinascimentale i Giuriceo pretesero di essere di ascendenze latine.\nPresenti da tempo immemorabile nella Dalmazia quarnerina e nella zona di Spalato, qualche componente della famiglia Giuriceo si spost\u00f2 in epoca tarda a Ragusa."}
{"id": "2591437", "revid": "287204", "url": "https://it.wikipedia.org/wiki?curid=2591437", "title": "Lobianchia dofleini", "text": "Il coda brillante (Lobianchia dofleini) \u00e8 un pesce abissale della famiglia Myctophidae.\nDistribuzione e habitat.\nIl suo areale comprende il mar Mediterraneo, l'Oceano Atlantico e, l'Oceano Pacifico occidentale e l'Oceano Indiano. \u00c8 molto pi\u00f9 comune nei mari dell'emisfero sud. \u00c8 presente in tutti i bacini italiani.\nVive attorno ai 500 metri di profondit\u00e0 ma compie migrazioni fino alla superficie, specie di notte. Sono riportate catture da profondit\u00e0 di 4000 metri.\nDescrizione.\nCome tutti i pesci lanterna si pu\u00f2 identificare con certezza solo attraverso l'osservazione dei fotofori, per la descrizione e per la legenda dei fotofori vedi la voce Myctophidae.\nI fotofori sono divisi in due porzioni di uguali dimensioni da una membrana nera. Il fotoforo Dn \u00e8 molto piccolo, ed il Dv del tutto assente. Gs presente nei maschi, sostituito da un Gi nelle femmine.\nSi pu\u00f2 distinguere dall'affine \"Lobianchia gemellarii\" per il fotoforo POL singolo (in \"L. gemellarii\" i POL sono due) e per l'ultimo Prc separato dagli altri e posto pi\u00f9 in alto.\nIl colore \u00e8 bruno scuro con riflessi argentei se integro. I fotofori sono bluastri.\nMisura fino a 5 cm.\nAlimentazione.\nA base di copepodi, piccoli crostacei planctonici.\nRiproduzione.\nLa deposizione delle uova avviene durante tutto l'anno.\nPesca.\nQuesta specie, come molti altri pesci di profondit\u00e0, viene fortemente attratta dalle luci. A causa di questa sua abitudine viene talvolta catturata con le reti da circuizione per la pesca di acciughe e sardine, che utilizzano fonti luminose per attrarre le prede. Non ha comunque alcun valore alimentare; le sue carni, tuttavia, sono commestibili."}
{"id": "2591442", "revid": "281901", "url": "https://it.wikipedia.org/wiki?curid=2591442", "title": "Coda brillante", "text": ""}
{"id": "2591447", "revid": "106908", "url": "https://it.wikipedia.org/wiki?curid=2591447", "title": "Comitato Olimpico Svizzero", "text": ""}
{"id": "2591449", "revid": "3831", "url": "https://it.wikipedia.org/wiki?curid=2591449", "title": "Mostra Internazionale di Architettura", "text": ""}
{"id": "2591454", "revid": "287204", "url": "https://it.wikipedia.org/wiki?curid=2591454", "title": "Lobianchia gemellarii", "text": "Il coda lucente (Lobianchia gemellarii) \u00e8 un pesce abissale della famiglia Myctophidae.\nDistribuzione e habitat.\n\u00c8 presente nel mar Mediterraneo e nell'Oceano Atlantico. Nei mari italiani \u00e8 piuttosto raro e si rinviene raramente spiaggiato sulle rive dello stretto di Messina, nei mesi primaverili.&lt;br&gt;\nVive in profondit\u00e0, fino ad alcune migliaia di metri ma di solito staziona in acque tra i 300 ed i 1000 metri, in corrispondenza di profondit\u00e0 molto maggiori, conducendo una vita pelagica.\nDescrizione.\nCome tutti i pesci lanterna si pu\u00f2 identificare con certezza solo attraverso l'osservazione dei fotofori, per la descrizione e per la legenda dei fotofori vedi la voce Myctophidae.\nI fotofori sono divisi in due porzioni di uguali dimensioni da una membrana nera. Il fotoforo Dn \u00e8 molto piccolo, ed il Dv del tutto assente. Gs presente nei maschi, sostituito da un Gi nelle femmine.\nSi pu\u00f2 distinguere dall'affine \"Lobianchia dofleini\" per i fotofori POL in numero di due (in \"L. dofleini\" il POL \u00e8 singolo) e per i Prc tutti alla stessa distanza l'uno dall'altro.\nIl colore \u00e8 molto scuro, quasi nero, con i fotofori blu violaceo.\nPu\u00f2 eccezionalmente raggiungere gli 11 cm ma in genere non supera i 5 cm.\nBiologia.\nSi sa ben poco circa la biologia di questo pesce. Si pescano le sue larve agli inizi della primavera; i giovanili hanno pinne pettorali con raggi allungati.\nPesca.\nOccasionale. Non presenta alcun interesse economico."}
{"id": "2591457", "revid": "1543377", "url": "https://it.wikipedia.org/wiki?curid=2591457", "title": "Soajo", "text": "Soajo (58,59\u00a0km\u00b2; 986 ab.) \u00e8 una freguesia del Portogallo Nord-Orientale, situato nella Serra da Peneda, nel Parco Nazionale di Peneda-Ger\u00eas (\"Parque Nacional da Peneda-Ger\u00eas\"), vicino al confine con la regione spagnola della Galizia. Dal punto di vista amministrativo, \u00e8 una frazione (\"freguesia\") del comune (\"concelho\") di Arcos de Valdevez, comune del distretto di Viana do Castelo (Minho-Lima).\nLa localit\u00e0 \u00e8 famosa per i 24 \"espigueiro\", i tipici granai in pietra del Nord del Portogallo, corrispondenti agli \"h\u00f3rreo\" della Spagna Nord-Occidentale (Galizia e Asturie).\nFu comune a s\u00e9 stante (costituito dalle \" freguesia \" di Soajo, Ermelo e Gavieira) dal 1514 al 1852. Il 12 giugno 2009, ha riacquisito lo status di \"vila\" (\u201ccittadina\u201d).\nGeografia fisica.\nSoajo si trova nei pressi della sorgente del fiume Lima, a pochi chilometri dal confine con la Spagna e a 18\u00a0km ad est del centro di Arcos de Valvedez.\nPopolazione.\nLa popolazione attuale della \" freguesia \" di Soajo \u00e8 di circa 1.150 abitanti.\nQuando era comune, il territorio di Soajo contava 2.054 abitanti nel 1801 e 3.159 nel 1849.\nStoria.\nLa fondazione di Soajo risale probabilmente intorno al I secolo.\nFu una delle localit\u00e0 che\u00a0\u2013 a differenza di altre, che appoggiavano il dominio della Spagna \u2013 riconobbe come legittimi i regnanti portoghesi.\nNel 1852, la localit\u00e0 cess\u00f2 di essere sede comunale\nMonumenti e luoghi d'interesse.\nTra i monumenti d'interesse di Soajo e dintorni, vi sono:\nFlora &amp; Fauna.\nTra le piante della zona, vi sono il sughero, il corbezzolo, la felce del Ger\u00eas, la felce reale e l'uva di montagna.\nEconomia.\nUn tempo, la popolazione della zona era dedita soprattutto alla caccia, soprattutto di orsi, cinghiali, capre selvatiche, lupi e volpi.\nTra le attivit\u00e0 pi\u00f9 tipiche del presente, \u00e8 diffuso l'artigianato, che riguarda, in particolar modo, gli articoli in legno e il ricamo."}
{"id": "2591462", "revid": "729019", "url": "https://it.wikipedia.org/wiki?curid=2591462", "title": "Campagna del Sinai e della Palestina", "text": "La campagna del Sinai e della Palestina del teatro di guerra del Medio Oriente della prima guerra mondiale fu una serie di battaglie che furono combattute nella penisola del Sinai, nella Palestina ed in Siria tra il 28 gennaio 1915 ed il 28 ottobre 1918. Le truppe dell'Impero britannico (inglesi, indiani, australiani e neozelandesi) si opposero alle forze ottomane, che erano appoggiate dai tedeschi e dall'esercito austro-ungarico.\nAl termine della campagna l'intera armata ottomana della zona era stata distrutta.\nL'avanzata ottomana attraverso il canale di Suez.\nL'Impero ottomano, sollecitato dall'alleato tedesco, decise di attaccare le forze britanniche ed egiziane in Egitto, chiudendo quindi il canale di Suez. La quarta armata ottomana, sotto il comando del ministro della Marina ottomano Jamal Pasci\u00e0, era basata a Gerusalemme. A quel tempo, il Sinai era un deserto quasi vuoto, sprovvisto di strade e senza sorgenti d'acqua. Quindi, era molto difficile per un esercito attraversarlo. Il capo di stato maggiore della quarta armata era il colonnello bavarese Friedrich Freiherr Kress von Kressenstein, che organizz\u00f2 l'attacco e riusc\u00ec ad assicurare i rifornimenti per l'esercito durante l'attraversamento del deserto.\nLa prima offensiva di Suez.\nLa forza di spedizione ottomana di Suez raggiunse il canale il 2 febbraio 1915. L'attacco fall\u00ec a causa della conoscenza della strategia ottomana da parte degli anglo-egiziani. Nei combattimenti, che durarono due giorni, i turchi furono sconfitti e persero circa 2.000 soldati. Le perdite alleate furono minime.\nEssendo il canale di Suez un elemento estremamente importante per gli alleati, gli inglesi ne incrementarono la difesa trasportandovi li soldati gi\u00e0 impegnati nella campagna di Gallipoli e costringendo l'armata coloniale egiziana, male addestrata ed equipaggiata, allo stesso scopo.\nLa battaglia di Romani.\nDopo questa offensiva, per oltre un anno non ci furono combattimenti di rilievo nella zona. Gli inglesi furono impegnati in combattimenti a Gallipoli ed in Mesopotamia, mentre i turchi affrontavano i russi sul Caucaso. Nel luglio 1916, tuttavia, gli ottomani avanzarono nuovamente in direzione del canale, lanciando all'attacco una divisione rinforzata. Questa volta, La battaglia contro le meglio equipaggiate forze alleate divamp\u00f2 presso la citt\u00e0 di Romani, tra il 3 ed il 5 agosto 1916. Anche stavolta, i turchi furono sconfitti e costretti alla ritirata.\nDopo questa vittoria, le forze alleate tentarono di prevenire nuove iniziative turche contro Suez. Per questo motivo, i britannici si mossero contro la citt\u00e0 di Bir el-Abd. Qui, il 9 agosto successivo, alleati ed ottomani si scontrarono: il risultato fu che le truppe del sultano abbandonarono El Arish, lasciando per\u00f2 un contingente di retroguardia a Bir el-Mazar.\nL'avanzata britannica attraverso il Sinai.\nQuesto attacco convinse i britannici a portare le difese del canale pi\u00f9 lontano, direttamente dentro il Sinai. Cos\u00ec, nel mese di ottobre, le truppe alleate al comando del tenente generale Sir Charles Dobell iniziarono le operazioni nel deserto e sul confine palestinese. Inizialmente, queste furono limitate alla costruzione di ferrovie ed acquedotti per il Sinai. Dopo alcuni mesi passati ad ammassare truppe e rifornimenti, gli inglesi passarono all'attacco. La prima battaglia fu la cattura della posizione fortificata di Magdhaba, il 23 dicembre 1916.\nL'8 gennaio 1917, la divisione montata ANZAC attacc\u00f2 la citt\u00e0 fortificata di Rafah. L'attacco fu coronato da successo, e la maggior parte della guarnigione turca venne catturato. I britannici erano quindi riusciti a conseguire pienamente il loro obiettivo di proteggere il canale dagli attacchi turchi, ma il nuovo governo di David Lloyd George chiese la continuazione delle operazioni offensive.\nLa campagna palestinese.\nL'armata britannica in Egitto ricevette l'ordine di proseguire l'offensiva contro l'Impero ottomano in Palestina. In parte si trattava di svolgere un'azione di supporto alla rivolta araba (iniziata nel 1916), ed in parte di cercare di conseguire dei risultati positivi dal punto di vista bellico, soprattutto dopo anni di inutili offensive sul fronte occidentale. Il comandante britannico in Egitto, sir Archibald Murray, richiese maggiori truppe e navi, ma la sua richiesta fu rifiutata.\nLe forze ottomane erano attestate su una forte linea fortificata che andava dalla citt\u00e0 di Gaza, sulla costa, fino alla localit\u00e0 di Beersheba, che era al capolinea della ferrovia che si estendeva a nord di Damasco. Il comandante inglese sul campo Dobell scelse di attaccare Gaza il 26 marzo 1917, utilizzando un piccolo movimento aggirante.\nLa prima battaglia di Gaza.\nL'attacco inglese si risolse in un fallimento: a causa di problemi di comunicazione alcune unit\u00e0 si ritirarono quando avrebbero in realt\u00e0 dovuto tenere le posizioni conquistate, il risultato fu la mancata presa della fortezza.\nIl governo di Londra, leggendo i rapporti, ritenne che in realt\u00e0 sul campo fosse stata conseguita una vittoria, ed ordin\u00f2 al generale Murray di muovere verso la conquista di Gerusalemme. Ma i britannici non erano nella condizione di attaccare la citt\u00e0, cos\u00ec come di tentare nuovamente di sfondare le linee ottomane. Questi ultimi, dal canto loro, fortificarono ulteriormente le loro posizioni sotto la guida di von Kressenstein.\nLa seconda battaglia di Gaza.\nUn secondo attacco alla fortezza di Gaza fu lanciato un mese dopo, il 17 aprile. Questa volta l'attacco venne appoggiato dal fuoco dell'artiglieria navale, gas asfissianti ed un piccolo numero di carri armati. Tuttavia, anche questo si risolse in un fallimento: si tratt\u00f2 infatti di un semplice assalto frontale contro postazioni ben fortificate, ed il suo insuccesso fu dovuto pi\u00f9 che altro alla mancanza di flessibilit\u00e0, piuttosto che a reali difetti in sede di pianificazione. Il suo costo fu di 6.000 caduti solo da parte inglese, e cost\u00f2 la rimozione dal comando dei generali Dobell e Murray. Al loro posto fu insediato il generale Sir Edmund Allenby, che ricevette l'ordine tassativo di conquistare Gerusalemme entro Natale.\nDopo aver visto di persona le difese ottomane, il generale richiese rinforzi: tre ulteriori divisioni di fanteria, aerei ed artiglieria. La richiesta stavolta venne accolta e, nel mese di ottobre, gli inglesi furono nuovamente pronti per attaccare.\nL'esercito ottomano aveva tre fronti attivi: Mesopotamia, Arabia e fronte di Gaza. Inoltre, era costretto a tenere truppe in difesa di Costantinopoli e nel settore (ormai calmo) del Caucaso. Le truppe a Gaza erano di appena 35.000 uomini, suddivisi nelle tre postazioni difensive di Gaza, Tel el-Sheria e Beersheba. Allenby poteva contare invece su 88.000 soldati ben equipaggiati.\nLa battaglia del crinale di El Buggar.\nL'occupazione della localit\u00e0 di Karm da parte degli Alleati, il 22 ottobre 1917, port\u00f2 alla creazione di un nuovo punto di rifornimento per le truppe nelle immediate vicinanze. Per le forze ottomane, la costituzione di una stazione ferroviaria a Karm mise in pericolo le potenti posizioni difensive conosciute come la Ridotta di Hureira ed il Sistema di Rushdie.\nPer prevenire questa minaccia, il generale Erich von Falkenhayn, comandante del \"Gruppo Yildirim\", propose un attacco in due fasi. La prima fase prevedeva una ricognizione in forze da Beersheba il 27 ottobre, che sarebbe stata seguita da un vero e proprio attacco da parte dell'ottava armata da Hureira. Questa seconda fase, che non fu mai attuata, sarebbe dovuta scattare la mattina del 31 ottobre.\nIl risultato dell'azione del 27 ottobre fu la battaglia del costone di El Buggar, che si concluse con la sconfitta turca.\nLa battaglia di Beersheba.\nUna delle chiavi per la riuscita del piano britannico era far credere ai turchi (ed ai comandanti tedeschi) che Gaza sarebbe stata attaccata ancora una volta. La relativa campagna di disinformazione fu estremamente convincente. L'inganno fu completato dalla battaglia di el-Buggar, iniziata dagli stessi turchi. Quando gli Alleati lanciarono la loro offensiva su Beersheba, il 31 ottobre 1917, gli ottomani furono colti di sorpresa. Grazie ad un'azione ben pianificata ed eseguita, gli Alleati furono in grado di muovere, all'insaputa dei turchi, ben 40.000 uomini ed altrettanti cavalli attraverso un territorio desertico ed inospitale. La fase centrale della battaglia consistette in una delle ultime cariche di cavalleria riuscite in una guerra moderna, che fu condotta da due reggimenti dell'Australian Light Horse (4th e 12th) e port\u00f2 alla cattura della citt\u00e0.\nLa sconfitta turca non si tradusse per\u00f2 in una rotta: infatti, questi riuscirono a ritirarsi sulle colline a nord della citt\u00e0 e ad approntare delle postazioni difensive. Nei giorni seguenti, gli Alleati furono costretti a combattere una difficile e sanguinosa battaglia a Tel el-Khuweilife, nel nord-est di Beersheba.\nPer riuscire a rompere le linee difensive turche, gli Alleati attaccarono le posizioni ottomane a Tel el-Sheria il 6 novembre, ed il giorno successivo ad Huj. A causa dell'imminente collasso della fortezza di Gaza, praticamente negli stessi giorni, i turchi furono costretti a ripiegare in fretta su una nuova linea di difesa.\nLa terza battaglia di Gaza.\nIl 7 novembre, i britannici attaccarono Gaza per la terza volta. I turchi, temendo di rimanere tagliati fuori, si ritirarono davanti all'assalto alleato. Cos\u00ec, Gaza venne occupata.\nI turchi, dopo la distruzione delle loro difese, si stavano ritirando in disordine, ed il generale Allenby ordin\u00f2 alla sua armata di inseguire il nemico battuto. Un tentativo ottomano di approntare una difesa presso una localit\u00e0 nota come Stazione Junction (Wadi Sarar) venne impedito da un attacco inglese, il 13 novembre. Quindi, il generale Falkenhayn cerc\u00f2 di costituire una nuova linea di difesa sulla direttrice Betlemme-Gerusalemme-Jaffa. Il primo attacco britannico a Gerusalemme si risolse in un fallimento ma, dopo aver fatto riposare le truppe ed aver ricevuto altre divisioni di fanteria di rinforzo, Allenby tent\u00f2 nuovamente. Stavolta l'attacco ebbe successo, e la Citt\u00e0 Santa cadde il 9 dicembre 1917: si tratt\u00f2 del maggior evento politico del governo di David Lloyd George, e di uno dei pochi veri successi dopo tre anni di sanguinose battaglie. Nel Regno Unito, la conquista venne celebrata come la conclusione delle crociate da vari giornali e in commemorazioni pubbliche. Fenomeni analoghi si ebbero anche in Italia, seppur in maniera pi\u00f9 contenuta, su iniziativa dell'interventismo.\nDal lato turco, la perdita di Gerusalemme provoc\u00f2 l'uscita di scena di Jamal Pasci\u00e0, che torn\u00f2 ad Istanbul. In realt\u00e0, Jamal aveva delegato da oltre un anno il reale comando dell'esercito ai tedeschi Kressenstein e Falkenhayn. Tuttavia, dopo la sconfitta, lasci\u00f2 anche il comando nominale. Nel marzo 1918, venne sostituito anche Falkenhayn.\nL'ultimo anno: Palestina e Siria.\nIl governo britannico aveva la speranza che l'Impero ottomano sarebbe stato sconfitto in breve tempo nello stesso 1917, come conseguenza del vittorioso andamento delle campagne in Palestina e Mesopotamia. Tuttavia, l'offensiva estiva tedesca sul fronte occidentale, in Francia, costrinse a rimandare l'azione contro la Siria di ben nove mesi. L'armata del generale Allenby venne largamente rischierata in territorio francese, e molte delle sue divisioni furono ricostituite con unit\u00e0 recentemente reclutate in India. La sua forza, quindi, trascorse gran parte dell'estate 1918 ad addestrarsi e riorganizzarsi.\nVisto che i britannici avevano ormai il completo controllo dell'aria grazie ad aerei da caccia di nuovo tipo, i turchi, cos\u00ec come il loro nuovo comandante generale Otto Liman von Sanders, non avevano una chiara idea delle intenzioni del nemico. Ad aumentare i problemi, i turchi, sotto la direzione del loro ministro della guerra Enver Pasci\u00e0, ritirarono le loro truppe migliori durante l'estate per la creazione dell\u2019\"Armata ottomana dell'Islam\", lasciando al loro posto truppe di bassa qualit\u00e0 e demotivate. In questo periodo, inoltre, gli ottomani furono distratti anche dalle incursioni contro le loro zone desertiche, ad est, portate dagli arabi comandati dall'emiro Faysal e coordinate da Thomas Edward Lawrence ed altri ufficiali inglesi. Questa situazione costringeva quindi l'Impero ottomano a mantenere continuamente migliaia di soldati chiusi nelle fortezze in Palestina, Giordania e Siria.\nLa battaglia di Megiddo.\nIl generale Allenby alla fine lanci\u00f2 il suo attacco il 19 settembre 1918. Tale campagna ha preso il nome di battaglia di Megiddo. Nuovamente, i britannici fecero di tutto per ingannare gli ottomani riguardo alle loro reali intenzioni. Anche in questa occasione, i loro sforzi in questo senso furono coronati da successo, e gli ottomani furono completamente colti di sorpresa. Gli ottomani, quindi, iniziarono una ritirata generale, ma le loro colonne in ritirata furono bombardate senza sosta da aerei da bombardamento britannici: in pratica, in una settimana, la Settima Armata ottomana in Palestina aveva cessato di esistere come forza combattente.\nL'ultimo obiettivo raggiunto dalle armate di Allenby e Faysal fu la presa di Damasco. Verso la citt\u00e0 marciarono due colonne separate: la prima, dalla Galilea composta principalmente da cavalleria indiana ed australiana, e la seconda, viaggiando lungo la ferrovia del Hijaz, formata da cavalleria indiana e dagli irregolari arabi al seguito di T.E. Lawrence. Gli australiani marciarono verso Damasco senza incontrare resistenza, e raggiunsero la citt\u00e0 il 1\u00ba ottobre 1918. I 12.000 ottomani acquartierati presso le caserme di Barmake non si opposero. Il maggiore Olden, del 10\u00ba cavalleggeri australiano, ricevette la resa ufficiale della citt\u00e0 alle 7:00 di mattina, ed il giorno dopo T.E. Lawrence, con i suoi irregolari arabi, fece ingresso nella citt\u00e0.\nLa guerra in Palestina si era cos\u00ec conclusa, ma in Siria dur\u00f2 ancora un mese. Infatti, il governo ottomano era disposto a sacrificare le province non turche, e non intendeva arrendersi: mentre la battaglia infuriava sul fronte meridionale, il governo di Istanbul invi\u00f2 una forza di spedizione in Russia con lo scopo di arruolare gli ottomani di quella parte dell'impero. Fu solo dopo la capitolazione della Bulgaria, che mise l'Impero ottomano in una posizione di estrema vulnerabilit\u00e0, che il governo ottomano si convinse a cedere: il 30 ottobre firm\u00f2 l'Armistizio di Mudros, che concluse di fatto la guerra in Vicino Oriente. In questo modo, si concludevano circa 600 anni di dominio ottomano nella zona.\nConseguenze.\nComplessivamente, la campagna di Palestina e Siria (inclusa la parte egiziana) era durata quattro anni. I britannici persero complessivamente 55.000 uomini, il 90% dei quali per malattie o altre cause. Le perdite ottomane non sono conosciute ma certamente elevate, visto che l'intera armata nella zona fu distrutta.\nLe conseguenze storiche della campagna sono state enormi: dopo la conquista, Palestina e Transgiordania divennero un mandato britannico, permettendo poi la nascita di Giordania, Israele, Libano e Siria.\nCultura di massa.\nQuesta campagna divenne il soggetto per diversi film: il pi\u00f9 famoso \u00e8 probabilmente \" Lawrence d'Arabia\", del 1962, che tratta in particolare le vicende di T.E. Lawrence e della rivolta araba; altri film su questo argomento sono \"Forty Thousand Horsemen\", un'opera di propaganda del 1941, e \"The Lighthorsemen - Attacco nel deserto\", del 1987, che racconta la storia delle forze dell'ANZAC per la conquista di Beersheba."}
{"id": "2591463", "revid": "3831", "url": "https://it.wikipedia.org/wiki?curid=2591463", "title": "Mostra internazionale di architettura", "text": ""}
{"id": "2591466", "revid": "281901", "url": "https://it.wikipedia.org/wiki?curid=2591466", "title": "Coda lucente", "text": ""}
{"id": "2591467", "revid": "327653", "url": "https://it.wikipedia.org/wiki?curid=2591467", "title": "Parabola dell'adultera", "text": ""}
{"id": "2591470", "revid": "110157", "url": "https://it.wikipedia.org/wiki?curid=2591470", "title": "Amministrazione dei servizi atmosferici, geofisici ed astronomici delle Filippine", "text": "L'Amministrazione dei servizi atmosferici, geofisici ed astronomici delle Filippine (in filippino: Pangasiwaan ng Pilipinas sa Serbisyong Atmosperiko, Heopisiko, at Astronomiko; in inglese: Philippine Atmospheric, Geophysical and Astronomical Services Administration), abbreviato in PAGASA, \"speranza\" in filippino, \u00e8 l'istituzione nazionale dello Stato delle Filippine che si occupa di fornire informazioni su possibili allagamenti o tifoni, sulle previsioni meteorologiche nazionali, su attivit\u00e0 astronomiche, climatologiche ed altre attivit\u00e0 relative alla protezione della vita umana e di supporto all'economia, alla produzione e allo sviluppo sostenibile. L'Agenzia \u00e8 stata fondata l'8 dicembre 1972 con Decreto Presidenziale n\u00ba 78.\nAttivit\u00e0 e competenze.\nPAGASA ha lo scopo di proteggere vite umane e propriet\u00e0 attraverso servizi e informazioni attuali, accurati e affidabili; monitora l'attivit\u00e0 di cicloni tropicali e invia messaggi d'allarme in tutta l'area di sua competenza. Quest'area \u00e8 delimitata da un poligono avente i vertici alle seguenti coordinate: \nIl bollettino dei cicloni tropicali \u00e8 pubblicato dal PAGASA ogni sei ore per tutti i cicloni che potrebbero colpire le Filippine, e ogni dodici ore per gli altri.\nIl 27 agosto 2009 PAGASA si \u00e8 aggiornata per avere un \"sistema di allerta per i tornado\", dopo che alcuni forti e distruttivi tornado si erano abbattuti sulla regione di Luzon Centrale.\nNell'agosto del 2010 il direttore del PAGASA, Prisco Nilo, viene rimosso dal suo incarico dal presidente delle Filippine Benigno Aquino III per l'inefficienza dimostrata dall'Ente in occasione dell'arrivo di alcuni tifoni: in particolare le errate previsioni sul tifone Basyang che si abbatt\u00e9 sulla citt\u00e0 di Manila senza che il PAGASA avesse emanato alcun allarme sono state determinanti nella rimozione di Nilo.\nIl PAGASA, in attesa dell'istituzione formale di un'agenzia spaziale nazionale, \u00e8 una delle agenzie governative che collaborano al programma spaziale delle Filippine, sotto la supervisione del Dipartimento di Scienza e Tecnologia (DOST).\nStoria.\nL'osservazione dei fenomeni meteorologici nelle Filippine comincia ufficialmente il 1\u00ba gennaio 1865 sotto l'amministrazione spagnola con la creazione dell'\"Observatorio del Ateneo Municipal\"; precedentemente l'attivit\u00e0 di registrazione dei fenomeni atmosferici era tenuta dal gesuita Francisco Colina, professore di matematica e fisica presso l'Ateneo di Manila. Nell'aprile del 1884, con regio decreto del Re di Spagna, viene istituito l'\"Observatorio Meteorologico de Manila\" che diventa quindi una istituzione governativa ufficiale; nel 1901, dopo l'occupazione statunitense delle Filippine, l'istituto viene rinominato in \"Weather Bureau\".\nL'osservatorio viene rinominato in \"Philippine Atmospheric, Geophysical and Astronomical Services Administration\" (PAGASA) l'8 dicembre 1972 e trasferito dalla competenza del Dipartimento del Commercio e Industria al Dipartimento della Difesa Nazionale.\nNel 1984 il presidente delle Filippine Ferdinand Marcos annette il PAGASA al \"Dipartimento delle Scienze e Tecnologie\" (Department of Science and Technology) (DOST)."}
{"id": "2591471", "revid": "287204", "url": "https://it.wikipedia.org/wiki?curid=2591471", "title": "Hygophum benoiti", "text": "Il pesce lampadina (Hygophum benoiti) \u00e8 un pesce abissale della famiglia Myctophidae.\nEtimologia.\nIl nome proprio della specie \u00e8 in onore dell'ornitologo italiano Luigi Benoit (1804-1890) che si interess\u00f2 anche di biologia marina in collaborazione col malacologo italiano Andrea Aradas (1810-1882).\nDistribuzione e habitat.\nSi incontra nel mar Mediterraneo e nell'Oceano Atlantico. Nei mari italiani \u00e8 molto pi\u00f9 comune del congenere pesce lampada e si incontra in tutti i bacini, compreso il mar Adriatico.\nHa uno stile di vita pelagico e si trova tanto in acque superficiali (fino a 25\u00a0m) che a 1000 metri di profondit\u00e0. In Adriatico \u00e8 stato rinvenuto fino a 780 metri.\nDescrizione.\nCome tutti i pesci lanterna si pu\u00f2 riconoscere dalle specie affini solo attraverso l'esame dei fotofori, per la legenda dei fotofori vedere lo schema alla voce Myctophidae.\nIn questa specie POL sono due, cos\u00ec come i Prc, di questi ultimi il secondo \u00e8 pi\u00f9 in basso. Il PLO \u00e8 situato in posizione superiore rispetto alla base della pinna pettorale. Gli AO sono suddivisi in due serie in linea. La pinna anale \u00e8 pi\u00f9 lunga della pinna dorsale. Il VLO \u00e8 posto molto pi\u00f9 in basso rispetto alla linea laterale (nell'affine Hygophum hygomii questo fotoforo \u00e8 posto appena sotto questa linea).\nIl colore argentato brillante dell'animale vivo si osserva di rado, di solito ha un colore brunastro dovuto alla perdita delle squame.\nRaggiunge gli 8\u00a0cm di lunghezza.\nRiproduzione.\nAvviene durante tutto l'anno ma con pi\u00f9 frequenza durante i mesi caldi; i giovanili hanno la met\u00e0 inferiore della pinna caudale di colore scuro.\nBiologia.\nLungo le rive dello stretto di Messina si incontrano spesso molti esemplari spiaggiati di questa specie.\nPesca.\nSi cattura talvolta con le reti a strascico ma non ha nessun valore commerciale; le carni, tuttavia sono commestibili e di buon sapore."}
{"id": "2591473", "revid": "305108", "url": "https://it.wikipedia.org/wiki?curid=2591473", "title": "Stazione meteorologica di L'Aquila", "text": ""}
{"id": "2591475", "revid": "1086846", "url": "https://it.wikipedia.org/wiki?curid=2591475", "title": "Pisa Sporting Club 1982-1983", "text": "Questa voce raccoglie le informazioni riguardanti il Pisa Sporting Club nelle competizioni ufficiali della stagione 1982-1983.\nStagione.\nDopo la promozione ottenuta nella primavera 1982, nella stagione 1982-1983 il Pisa disputa per la seconda volta nel dopoguerra, il campionato di Serie A. Il presidente Romeo Anconetani ha affidato la panchina al tecnico brasiliano Lu\u00eds Vin\u00edcio e rafforza la squadra con l'acquisto dell'ala destra della nazionale danese Klaus Berggreen e con l'arrivo del centravanti Guido Ugolotti e dell'incognita uruguaiana Jorge Caraballo.\nLa squadra inizia bene il campionato ottenendo, nelle prime cinque giornate, due vittorie e tre pareggi; con l'arrivo dell'autunno la formazione nerazzurra incappa in alcune sconfitte tuttavia prevedibili (come quelle contro Juventus e Roma). L'inizio del 1983 inizia con due sconfitte contro Torino e Fiorentina, subito rimediate per\u00f2 con vittorie, che si dimostreranno decisive, negli scontri diretti per la salvezza con e ; la vittoria contro i marchigiani ebbe per\u00f2 un effetto appagante sui giocatori nerazzurri, che successivamente non riuscirono a ottenere alcuna vittoria nei mesi di febbraio, marzo e aprile.\nIl 24 aprile i nerazzurri videro spalancarsi il baratro della retrocessione, cadendo (1-0) sul campo dell'; questa caduta diede la scossa che arriv\u00f2 nelle ultime tre giornate, con quattro punti ottenuti, che consentirono ai pisani di raggiungere la salvezza.\nNella Coppa Italia, il Pisa ha vinto il quarto girone di qualificazione, disputato prima del campionato, negli ottavi di finale elimina il Bologna, poi i toscani hanno ceduto nei quarti di finale nel doppio confronto con l'Inter.\nMaglie e sponsor.\nLo sponsor tecnico per la stagione 1982-1983 fu Puma, mentre lo sponsor ufficiale fu Robrik Pelle.\nOrganigramma societario.\nArea direttiva\nArea sanitaria\nArea tecnica"}
{"id": "2591476", "revid": "337298", "url": "https://it.wikipedia.org/wiki?curid=2591476", "title": "Zen\u00f3n de Somodevilla y Bengoechea", "text": "Biografia.\nI primi anni.\nPoco si sa circa i suoi genitori, Francisco de Somodevilla e sua moglie, Francisca de Bengoechea, e ancora meno si sa della sua vita prima di entrare nell'amministrazione spagnola come impiegato nella marina militare nel 1720. Egli rivel\u00f2 subito grandi capacit\u00e0 organizzative a Ceuta nell'anno dell'occupazione di Orano nel 1731. La sua abilit\u00e0 venne riconosciuta da Don Jos\u00e9 Pati\u00f1o, primo ministro del re Filippo V di Spagna, il quale lo elev\u00f2 al rango di supervisore dei lavori all'arsenale navale di Ferrol, la principale base marittima spagnola del nord al tempo dei Borboni.\nSomodevilla venne anche coinvolto nei progetti di governo per far maritare i figli del re Filippo. Nel 1736 il principe Carlo (futuro Carlo III di Spagna), gli confer\u00ec il titolo napoletano di \"Marchese de la Ensenada\", che in lingua spagnola sta propriamente a indicare una piccola baia, forse con un riferimento ai precedenti biografici dell'insignito.\nLa carriera politica.\nNel 1742 egli divenne segretario di Stato e della guerra per conto di Filippo, duca di Parma. L'anno successivo (11 aprile 1743), dopo la morte del successore di Patinos, Campillo, il Marchese de Ensenada venne scelto da Filippo V quale suo ministro delle finanze, della guerra, della marina militare e delle Indie (per esteso tutte le colonie spagnole). Ensenada ottenne tale nomina con un permesso speciale che gli consentiva di detenere queste quattro cariche di rilievo contemporaneamente, il che lo rese talmente famoso da farlo divenire poi addirittura primo ministro, rimanendo \"de facto\" in carica dall'11 luglio 1746 sino al 1754, conservando le proprie cariche anche sotto il regno del successore di Filippo, Ferdinando VI, conducendo la Spagna a vittoriose guerre contro Francia e Prussia nella guerra di successione austriaca.\nLa sua amministrazione divenne nota alla storia spagnola per il vigore della sua politica e per le riforme interne che apport\u00f2 allo Stato. I resoconti delle finanze e le generali condizioni del paese vennero presto stabilizzate, soprattutto con l'ascesa del nuovo re, e nuovamente dopo la sigla della pace con la Gran Bretagna ad Aix-la-Chapelle il 18 ottobre 1748. Sotto la sua amministrazione venne rafforzato il potere regio, il commercio e la marina vennero potenziati ed egli inaugur\u00f2 a partire dal 1749 anche il cosiddetto \"Catastro de Ensenada\", ovvero il primo catasto ufficiale redatto in Spagna.\nLa caduta in disgrazia.\nEnsenada era un forte filofrancese e la sua politica si dimostr\u00f2 perlopi\u00f9 anti-inglese. Sir Benjamin Keene, ministro inglese, supportava segretamente il partito a lui opposto con l'intento di scatenare nuovi scontri che avrebbero indebolito la Spagna. Tale forza era sempre pi\u00f9 preminente negli affari di Stato ed era ormai inevitabile che Ensenada sarebbe presto caduto in disgrazia se non fosse che egli ricevette il pieno supporto dalla regina Maria Barbara di Braganza, moglie di Ferdinando VI. La sorte era per\u00f2 destinata a cambiare ed egli riusc\u00ec ad attirarsi le ire anche della regina nel 1754 quando si oppose a uno scambio territoriale tra Spagna e Portogallo (quest'ultima era la nazione madrepatria della regina spagnola). A questo fatto segu\u00ec uno scandalo di corte da cui risult\u00f2 una sua cospirazione con l'anglofilo Jos\u00e9 de Carvajal y L\u00e1ncaster e l'ambasciatore britannico a Madrid, e pertanto egli venne arrestato per ordine del re il 20 luglio 1754. Egli venne inviato al confino a Granada, da dove gli venne in seguito permesso di imbarcarsi per Puerto de Santa Maria.\nIl ritorno al fianco di Carlo III e la fine.\nAll'ascesa di Carlo III nel 1759, venne rilasciato dagli arresti e gli venne permesso di tornare a Madrid. Il nuovo re lo nomin\u00f2 membro di una commissione creata per riformare il sistema delle tassazioni. Ensenada non pot\u00e9 rinunciare alla richiesta di tornare nuovamente a essere ministro, ma ancora una volta la sua figura entr\u00f2 in intrighi che recarono dispiaceri al re. Il 18 aprile 1766 venne nuovamente esiliato dalla corte e inviato a Medina del Campo. Da qui si ritir\u00f2 definitivamente dalla vita politica, morendo nel 1781. Ensenada acquis\u00ec molto denaro durante il suo officio, ma mai venne accusato di corruzione e si \u00e8 oggi propensi a rivalutare molto la sua figura, accusandolo solamente di piacere per il \"grandeur\", la ricchezza e lo sfarzo che ostentava che sovente andavano a rivaleggiare con quelli del monarca."}
{"id": "2591480", "revid": "281901", "url": "https://it.wikipedia.org/wiki?curid=2591480", "title": "Pesce lampadina", "text": ""}
{"id": "2591481", "revid": "181699", "url": "https://it.wikipedia.org/wiki?curid=2591481", "title": "Pisa Sporting Club 1983-1984", "text": "Questa voce raccoglie le informazioni riguardanti il Pisa Sporting Club nelle competizioni ufficiali della stagione 1983-1984.\nStagione.\nDopo aver conquistato la salvezza nell'annata precedente, nella stagione 1983-1984 il Pisa disputa un altro campionato di Serie A, senza ripetersi.\nIl presidente Romeo Anconetani affida la panchina a Bruno Pace e ingaggia l'ala dell'Ajax e della nazionale olandese, Wim Kieft, oltre a centrocampisti come Patrizio Sala, Antonio Criscimanni e Roberto Scarnecchia, anche per far fronte a cessioni come quella di Pasquale Casale al .\nL'inizio \u00e8 tutto in salita. Alla quinta giornata Bruno Pace viene esonerato e la panchina riaffidata al tecnico brasiliano Lu\u00eds Vin\u00edcio, gi\u00e0 al Pisa l'anno precedente. In tutto il girone di andata la squadra coglie dieci pareggi (con squadre come Juventus, Inter, Milan e Fiorentina), quattro sconfitte e una sola vittoria (in trasferta con la all'ultima giornata). Nel girone di ritorno, dopo la vittoria contro il si assiste a un nuovo avvicendamento in panchina, dove Bruno Pace rientra in luogo dell'esonerato Vinicio. Nell'intero girone di ritorno si alternano sconfitte a pareggi e arrivano solo due vittorie contro e alla terzultima giornata; la sconfitta a San Siro 1-2 col Milan alla penultima giornata toglie ogni speranza di salvezza. Alla fine della stagione il Pisa arriva cos\u00ec penultimo e torna in Serie B dopo due anni di massima serie.\nNella Coppa Italia il Pisa prima del campionato disputa il primo girone di qualificazione, che promuove agli ottavi di finale la Sampdoria e la Triestina, la squadra nerazzurra ottiene una sola vittoria contro il Campania e quattro sconfitte.\nMaglie e sponsor.\nLo sponsor tecnico per la stagione 1983-1984 fu Ennerre, mentre lo sponsor ufficiale fu Vero Cuoio.\nOrganigramma societario.\nArea direttiva\nArea sanitaria\nArea tecnica"}
{"id": "2591482", "revid": "767487", "url": "https://it.wikipedia.org/wiki?curid=2591482", "title": "Ritratto di fanciulla (Andrea della Robbia)", "text": "Il Ritratto di fanciulla \u00e8 un'opera in terracotta policroma invetriata (diametro 43\u00a0cm) di Andrea della Robbia, databile al 1465-1470 circa e conservata nel museo del Bargello.\nStoria.\nNon sono note le circostanze della commissione dell'opera, ma viene in genere messa in relazione con le collezioni medicee. Da un'epoca imprecisata fino al 1869 \u00e8 stato conservato agli Uffizi, per giungere poi al nuovo Museo del Bargello. Nel 1898 Igino Benvenuto Supino lo catalog\u00f2 genericamente come \"Fabbrica dei Della Robbia\" e nel 1900 Arnold Bode lo assegn\u00f2 a Luca.\nQuesta ipotesi venne ripresa da numerosi studiosi, anche in epoca recente, come Cruttwell, Planiscig, Marquand e Pope-Hennessy, che lo confront\u00f2 con i tondi di Luca della \"Prudenza\" e della \"Temperanza\" nella cappella del Cardinale del Portogallo in San Miniato al Monte.\nNel 1422 Marquand per primo corresse l'attribuzione, gi\u00e0 da lui sostenuto, a Luca in favore di Andrea della Robbia, in particolare alla sua prima fase, tra il 1465 e il 1470.\nPi\u00f9 recentemente Gentilini ha confermato l'attribuzione ad Andrea e la datazione di Marquand, collocando l'opera tra le pi\u00f9 antiche teste clipeate dell'artista. in sostegno dell'attribuizione ad Andrea ci sono caratteristiche come la fissit\u00e0 dello sguardo e la colorazione giallo marrone delle iridi.\nDescrizione e stile.\nL'opera \u00e8 un busto con la testa ad altorilievo e capelli e corpo a bassissimo rilievo. La gentildonna, che evita lo sguardo dell'osservatore frontale dirigendo lo sguardo verso sinistra, \u00e8 di et\u00e0 giovane e potrebbe essere un ritratto idealizzato, magari destinato a una decorazione architettonica. L'acconciatura, formata da un gallone che crea una punta sulla sommit\u00e0 della fronte dove sono applicate perle bianche, era in voga nella Firenze degli anni sessanta e settanta del Quattrocento e si trova attestata in numerose opere d'arte, tra cui una delle pi\u00f9 antiche e pi\u00f9 note \u00e8 la \"Lippina\" di Filippo Lippi. Anche al collo la dama porta un filo di perle, che erano simbolo di purezza per le giovani spose, oltre che di prestigio sociale. Lo sfondo \u00e8 azzurro, come di consueto nella terracotta robbiana, l'incarnato bianco e la veste \u00e8 celeste chiaro, con una sottoveste verde."}
{"id": "2591484", "revid": "287204", "url": "https://it.wikipedia.org/wiki?curid=2591484", "title": "Hygophum hygomii", "text": "Il pesce lampada (Hygophum hygomii) \u00e8 un pesce abissale della famiglia Myctophidae.\nDistribuzione e habitat.\nQuesta specie ha un areale ancora non ben noto con certezza. \u00c8 noto con certezza per il mar Mediterraneo e l'Oceano Atlantico settentrionale, non si sa se le segnalazioni per l'Oceano Pacifico, l'Oceano Indiano e le acque sudafricane siano da attribuire a questa specie o ad altre affini. Nei mari italiani non \u00e8 frequente, si incontra pi\u00f9 spesso nel mar Tirreno e nel mar Jonio.\nFrequenta acque profonde tra i 500 ed i 1000 metri, \u00e8 segnalato, in Mediterraneo, a 1600 metri di profondit\u00e0.\nDescrizione.\nCome tutti i pesci lanterna si pu\u00f2 riconoscere dalle specie affini solo attraverso l'esame dei fotofori, per la legenda dei fotofori vedere lo schema alla voce Myctophidae.\nIn questa specie POL sono due, cos\u00ec come i Prc, di questi ultimi il secondo \u00e8 pi\u00f9 in basso. Il PLO \u00e8 situato in posizione superiore rispetto alla base della pinna pettorale. Gli AO sono suddivisi in due serie in linea. La pinna anale \u00e8 pi\u00f9 lunga della pinna dorsale. Il VLO \u00e8 posto subito sotto alla linea laterale (nell'affine Hygophum benoiti questo fotoforo \u00e8 posto molto pi\u00f9 in basso).\nIl colore dell'animale integro \u00e8 argentato ma, dato che le squame sono caduche, assume facilmente un colore bruno.\nNon supera i 6 cm.\nRiproduzione.\nLa sua biologia \u00e8 nota in maniera approssimativa.\nLa deposizione delle uova avviene in autunno ed in inverno, i giovanili fino a 1,5 cm hanno le pinne pettorali di colore nero.\nPesca.\nRarissima e del tutto occasionale. La specie presenta unicamente interesse scientifico."}
{"id": "2591485", "revid": "110157", "url": "https://it.wikipedia.org/wiki?curid=2591485", "title": "Campeonato Brasileiro S\u00e9rie B 2007", "text": "Il Campeonato Brasileiro S\u00e9rie B 2007 \u00e8 stata la ventiseiesima edizione del Campeonato Brasileiro S\u00e9rie B ed \u00e8 stato vinto dal Coritiba. Oltre al Coritiba, hanno ottenuto la promozione in S\u00e9rie A anche l'Ipatinga, la Portuguesa, e il Vit\u00f3ria.\nClassifica finale.\nLegenda:\nNote:"}
{"id": "2591488", "revid": "729019", "url": "https://it.wikipedia.org/wiki?curid=2591488", "title": "Campeonato Brasileiro S\u00e9rie B 2006", "text": ""}
{"id": "2591491", "revid": "281901", "url": "https://it.wikipedia.org/wiki?curid=2591491", "title": "Pesce lampada", "text": ""}
{"id": "2591496", "revid": "1305772", "url": "https://it.wikipedia.org/wiki?curid=2591496", "title": "Veinticinco de Mayo", "text": "Veinticinco de Mayo (25 maggio) pu\u00f2 essere riferito a:"}
{"id": "2591497", "revid": "373458", "url": "https://it.wikipedia.org/wiki?curid=2591497", "title": "Le passioni dell'anima", "text": "Le passioni dell'anima sono un'opera del filosofo francese Cartesio, scritta nel 1649 ad Amsterdam nei Paesi Bassi.\nContenuto.\nUltimo dei trattati cartesiani, \"Le passioni dell'anima\" vede la luce pochi mesi prima dell'improvvisa scomparsa dell'autore. In origine doveva avere solo destinazione privata, a beneficio della principessa Elisabetta di Boemia, afflitta da numerosi problemi di salute, che Cartesio considerava conseguenze di affezioni dell'anima. \nIl trattato \u00e8 suddiviso in due parti: nella prima Cartesio, partendo da un'analisi del corpo umano e della mente umana (\"mens\"), descrive come l'anima umana si rapporti alle passioni e come queste siano azioni sotto altri punti di vista; nella seconda parte tratta delle passioni, ritenute inscindibili da ci\u00f2 che \u00e8 uomo e pressoch\u00e9 indomabili se non attraverso l'abitudine, ovvero \"in gratia\" della \"ratio\". Nella sua analisi, tenta di classificare le passioni descrivendone non solo le cause ma anche il loro modo di esprimersi attraverso il corpo, arrivando a considerare come passione pi\u00f9 importante la meraviglia in quanto priva di un opposto.\nCartesio, precisando puntigliosamente di voler parlare \"in quanto fisico\", trasfigura una materia d'occasione per includerla nel suo piano di ricerca, che mette insieme la visione di una nuova scienza dell'uomo e le prime, rivoluzionarie prove della neurobiologia. Importanti opere filosofiche e scientifiche contemporanee fanno riferimento, anche in modo critico, a questo trattato cartesiano; studiosi come Edelman, LeDoux, Minsky, Gardner, Damasio, Tononi, solo per citarne alcuni, vi si sono ampiamente confrontati nel corso degli ultimi vent'anni."}
{"id": "2591501", "revid": "767487", "url": "https://it.wikipedia.org/wiki?curid=2591501", "title": "La traversata di Parigi", "text": "La traversata di Parigi (\"La Travers\u00e9e de Paris\") \u00e8 un film del 1956 diretto da Claude Autant-Lara, tratto dalla novella \"Traversata di Parigi\" di Marcel Aym\u00e9.\nTrama.\nNella Parigi del 1942 occupata dai tedeschi, Marcel, un povero ex autista di taxi, a causa della mancanza di lavoro \u00e8 costretto a fare il borsanerista, contrabbandando prodotti alimentari. Dovendo portare all'altro lato della citt\u00e0 cento chili di carne di maiale distribuiti in quattro valigie, ed essendo stato arrestato il suo compagno abituale, chiama in aiuto Grandgil, un eccentrico pittore in cerca di distrazioni. Durante la traversata affrontano numerosi ostacoli: per sviare l\u2019attenzione di due guardie Grandgil recita una poesia in tedesco; vengono inseguiti da cani randagi attratti dall'odore che fuoriesce dalle valigie; una guardia tedesca che sta per scoprirli viene accoppata dal pittore. Arrivati a destinazione, trovano chiusa la macelleria a cui era destinata la carne e gridano con tutto il fiato il nome del proprietario, che, impaurito dalle urla, non apre Accorre quindi una pattuglia di militari tedeschi e i due vengono portati in un comando nazista. Qui un ufficiale scopre che Grandgil \u00e8 il pittore di cui ha notevole stima e ordina di liberato, mentre Marcel viene portato via su un camion assieme ad altri prigionieri.\nPassano dieci anni. Grandgil, elegantissimo, sale su un treno e nel facchino riconosce il vecchio compagno d'avventura. \u00abMartin, sempre con le valigie?\u00bb; \u00abEh si, quelle degli altri...\u00bb.\nProduzione.\nIl film \u00e8 frutto di una co-produzione italofrancese, prodotto dalla Continental Produzione e da Franco London Films. Fu girato a colori ma trasformato e distribuito in bianco e nero, a causa del contrasto tra il regista e Marcel Aym\u00e9, fortemente contrario alla scelta di Bourvil come protagonista. Il regista dovette ridurre il budget oltre il 50%, rinunciando cos\u00ec ai colori. Aym\u00e9 poi riconobbe il proprio errore. Le riprese iniziarono il 7 aprile e terminarono il 9 giugno.\nLuoghi delle riprese.\nTra i luoghi scelti per le riprese vi sono: la stazione ferroviaria Gare de Lyon, Rue Lepic, Rue Poliveau e diverse zone di Parigi. Altre riprese sono state effettuate nello \"Franstudio\" di Saint-Maurice.\nDistribuzione.\nVenne distribuito in Francia dalla \"Soci\u00e9t\u00e9 Nouvelle des Acacias\" il 26 ottobre 1956; in Italia venne presentato gi\u00e0 in agosto alla 17\u00aa Mostra internazionale d'arte cinematografica di Venezia, e distribuito nelle sale dalla societ\u00e0 UNIDIS nel gennaio 1957.\nDifferenze tra libro e film.\nNel libro Martin uccide Grandgil poich\u00e9, per spirito di avventura, manda quasi a monte un affare di borsa nera."}
{"id": "2591502", "revid": "4175", "url": "https://it.wikipedia.org/wiki?curid=2591502", "title": "Derby Blue", "text": ""}
{"id": "2591506", "revid": "767487", "url": "https://it.wikipedia.org/wiki?curid=2591506", "title": "Arizona si scaten\u00f2... e li fece fuori tutti", "text": "Arizona si scaten\u00f2... e li fece fuori tutti \u00e8 un film del 1970 diretto da Sergio Martino, al suo debutto in un film di finzione dopo aver diretto una serie di documentari. \u00c8 il sequel di \"Arizona Colt\".\nTrama.\nArizona Colt e il suo compagno Double Whisky, dopo aver subito l'attacco di due cacciatori di taglie, scoprono che sulla testa del primo c'\u00e8 una taglia: si dice che abbia rapito una ragazza, ma il responsabile \u00e8 un vecchio nemico, Keene. In realt\u00e0 Keene \u00e8 intimamente legato alla ragazza e ruba l'oro di suo padre. Successivamente, Double Whisky viene catturato da Keene, il che fa scatenare la violenza del \"redivivo\" Arizona, bench\u00e9 sia innamorato e accasato con Sheila."}
{"id": "2591507", "revid": "767487", "url": "https://it.wikipedia.org/wiki?curid=2591507", "title": "Rog\u00e9rio Louren\u00e7o", "text": "Caratteristiche tecniche.\nGiocava come difensore centrale; bilanciava la sua scarsa velocit\u00e0 con il senso dell'anticipo.\nCarriera.\nClub.\nRog\u00e9rio inizi\u00f2 la carriera nelle giovanili del Flamengo a tredici anni d'et\u00e0, e debutt\u00f2 in prima squadra contro il Coritiba nel 1988; tra il 1988 e il 1994, gioc\u00f2 con la squadra \"rubronegra\", vincendo la Copa do Brasil 1990 ed il Campeonato Brasileiro S\u00e9rie A 1992. In tutto con la maglia del Flamengo ha giocato 282 partite, segnando 23 reti.\nDopo aver lasciato il Flamengo, si trasfer\u00ec al Cruzeiro, con il quale vinse la Coppa Libertadores 1997, al Guarani e al Paran\u00e1. Nel 1999, gioc\u00f2 in S\u00e9rie C con il Fluminense.\nTra il 2000 e il 2001, Rog\u00e9rio torn\u00f2 a giocare per il Flamengo, e termin\u00f2 la carriera nel 2003 vestendo la maglia del Vila Nova, squadra dello Stato di Goi\u00e1s.\nNazionale.\nNel 1987 partecip\u00f2 al Campionato mondiale di calcio Under-17 e nel 1989 al mondiale Under-20 con altri giocatori delle giovanili del Flamengo come Leonardo, Carlos Germano e Roger.\nAllenatore.\nDopo aver allenato le giovanili del Flamengo tra il 2006 ed il 2008, inizialmente come vice di Ad\u00edlio, assunse la guida del nel 2009, vincendo il campionato sudamericano di calcio Under-20 2009 e qualificandosi pertanto al mondiale dello stesso anno.\nNel 2010 ha allenato fino ad agosto il Flamengo. Fino al 7 febbraio 2011 ha allenato il Bahia."}
{"id": "2591515", "revid": "290275", "url": "https://it.wikipedia.org/wiki?curid=2591515", "title": "Jebe", "text": "Durante una rappresaglia tra trib\u00f9 mongole, uccise, grazie alla abilit\u00e0 di arciere, il destriero di Gengis Khan. Al termine dello scontro, vinto dall'orda dei Borjigin condotta dal Khan, fu da questi perdonato e affiliato tra le proprie schiere, quando con coraggio e lealt\u00e0 ammise di essere stato proprio lui a scoccare la freccia con mortale precisione\nPur tentato di ottenere un suo regno indipendente, fu sempre fedele al Gran Khan; si narra che quando Gengis Khan ammon\u00ec Jebe di non lasciarsi andare a bramosie di potere assoluto, questi per dimostrare la sua fedelt\u00e0, mand\u00f2 in dono a Gengis Khan un branco di cavalli col muso bianco che ricordavano la fisionomia del destriero del principe da lui ucciso."}
{"id": "2591517", "revid": "729019", "url": "https://it.wikipedia.org/wiki?curid=2591517", "title": "Hawker Cygnet", "text": "L'Hawker Cygnet fu un aereo da competizione ultraleggero monomotore biplano, realizzato dall'azienda aeronautica britannica Hawker Aircraft negli anni venti.\nStoria del progetto.\nNel 1924 il Royal Aero Club organizz\u00f2 una gara per aerei leggeri con un montepremi di 3\u00a0000 \u00a3 per il vincitore.\nLa Hawker Aircraft decise di partecipare alla gara con un nuovo modello affidandone la progettazione a Sydney Camm che era stato assunto l'anno prima. Camm realizz\u00f2 un velivolo dal disegno tradizionale al quale venne assegnato la designazione Cygnet, il quale venne realizzato in due esemplari.\nTecnica.\nGli aerei erano realizzati in legno e tela, con la fusoliera a quattro longheroni con giunti a capriate triangolari. Inizialmente i velivoli furono equipaggiati con motori Anzani, successivamente sostituiti con gli ABC Scorpion. Ma nel 1926 si decise di adottare come propulsori i Bristol Cherub III, a causa del minor peso dei nuovi motori.\nImpiego operativo.\nI due velivoli, immatricolati \"G-EBMB\" e \"G-EBJH\", vennero iscritti entrambi da Thomas Sopwith e Fred Sigrist al concorso svoltosi nel 1924 all'aeroporto di Lympne dove, affidati ai piloti Longton e Raynham, si piazzarono rispettivamente quarto e terzo. Nel 1925 il Cygnet \"G-EBMB\" partecip\u00f2 alla gara Handicap International Race sulla distanza di 100 mi (161 km), questa volta pilotato da George Bulman, ed ottenne la vittoria con una velocit\u00e0 media di 75,6 mph (121,7 km/h). Nella stessa occasione il Cygnet si piazz\u00f2 secondo nella Light Aeroplane Race su un percorso di 80\u00a0km (50\u00a0mi). Il 1926 vide i due aerei ottenere il primo e secondo posto nella stessa gara, pilotati da Bulman e Ragg.\nEsemplari attualmente esistenti.\nIl velivolo \"G-EBMB\" fu conservato dalla Hawker in deposito fino al 1946, quando fu restaurato e ricomposto al Hawker's Langley Aerodrome. Fu poi trasferito nelle nuove infrastrutture dell'azienda a Dunsfold, dove rimase fino al 1972 venendo utilizzato in varie mostre e dimostrazioni di volo prima di essere radiato e trasferito al Royal Air Force Museum di Hendon. In seguito il velivolo venne spostato alla sede museale di Cosford, Shropshire, esposto al pubblico nella ex base RAF Royal Air Force Cosford.\nEsiste inoltre una replica volante, commissionata dall'associazione Shuttleworth Collection di Old Warden, Bedfordshire che oltre ad esporla al pubblico in mostra statica viene utilizzata in pi\u00f9 occasioni e portata in volo in ambito di manifestazioni aeree."}
{"id": "2591520", "revid": "486946", "url": "https://it.wikipedia.org/wiki?curid=2591520", "title": "Rogerio Moraes Lourenco", "text": ""}
{"id": "2591525", "revid": "1318658", "url": "https://it.wikipedia.org/wiki?curid=2591525", "title": "Principato di Zeta", "text": "Il principato di Zeta o Zenta \u00e8 stato un regno medioevale montenegrino il cui territorio corrispondeva sommariamente a quello dell'attuale Montenegro e prendeva il suo nome da quello del fiume Zeta.\nStoria.\nIl principato di Zeta nacque come ridenominazione agli inizi del XIII secolo del \"comitatus\" della Doclea, uno dei sette protettorati della confederazione creata dall'Imperatore bizantino Eraclio I nel 622 per costituire dei stati-cuscinetti da contrapporre alle continue scorrerie degli Avari in territorio bizantino. Ogni stato appartenente alla confederazione era governato da uno \"\u017dupan\" (titolo corrispondente al latino \"pater familias\") che giurava la propria fedelt\u00e0 al \"Grand \u017dupan\", ovvero il reggente dell'intera federazione. Tuttavia ogni \"\u017dupan\" aveva un legame di obbedienza di fatto molto blando nei confronti del \"Grand \u017dupan\", ed all'interno della confederazione il conflitto intestino tra i vari stati era una costante.\nNel 1050 Mihailo Vojisavljevi\u0107, \"Grand \u017dupan\" di Doclea si proclam\u00f2 \"Re dei Serbi\" e ricevette successivamente l'investitura da Papa Gregorio VII. Alla sua morte, nel 1080 suo figlio Costantino Bodin pose sotto il proprio controllo i territori di Bosnia e Rascia ma dopo la sua morte la lotta intestina per la sua successione indebol\u00ec a tal punto il regno da disintegrarlo e divent\u00f2 cos\u00ec uno Stato vassallo di Ra\u0161ka tra il 1183 ed il 1186. A partire dall'ascesa della casata dei Nemanji\u0107 per opera del principe serbo Stefano Nemanja, \"\u017dupan\" di Rascia, il destino di Zeta fu legato indissolubilmente a quello della Serbia. Nel 1190 il \"Grand \u017dupan\" di Rascia, principe Vukan Nemanji\u0107, rivendic\u00f2 il diritto di sedersi sul trono di Doclea, seguito da suo figlio maggiore, \u0110or\u0111e Nemanji\u0107, tra il 1208 ed il 1243, a cui segu\u00ec a sua volta Stefano Uro\u0161 I fino al 1276.\nFu sotto il regno della vedova di Uro\u0161 I, Jelena, che in un documento del 1296 compare il nome \"Montenegro\" (\"Crna Gora\").\nFu a causa della dissoluzione dell'Impero serbo con la morte di Stefano Uro\u0161 IV Du\u0161an nel 1355, che il Principato di Zeta divenne una realt\u00e0 completamente autonoma a partire dal 1356, sotto la dinastia dei Bal\u0161i\u0107i, a partire dal loro capostipite Bal\u0161a I. Costui, seguendo le orme degli altri \"\u017dupan\", dichiar\u00f2 indipendente il proprio territorio, conquistando la citt\u00e0 di Scutari, e tutto il territorio dello Zenta inferiore fino a Cattaro e Antivari, anche grazie all'aiuto dei tre figli Stracimir, \u0110ura\u0111 e Bal\u0161a II.\nAlla morte di Bal\u0161a I, il regno fu ereditato nel 1362 da suo figlio \u0110ura\u0111, il quale continu\u00f2 la politica espansionistica tramite l'alleanza con il nobile serbo Vuka\u0161in Mrnjav\u010devi\u0107 per fronteggiare la minaccia ottomana. Tuttavia Mrnjav\u010devi\u0107 fu ucciso durante la battaglia di Maritsa il 26 settembre 1371 e \u0110ura\u0111 fu costretto a cercare nuovi alleati che trov\u00f2 in Stefan Lazar Hrebeljanovi\u0107, principe serbo, e in Luigi I d'Ungheria, con i quali si oppose alle minacce derivanti dalle mire espansionistiche del sovrano dell'Erzegovina Nikola Altomanovi\u0107 nel 1378. Grazie alla vittoria su Altomanovi\u0107, il principato di Zeta ottenne i territori di Trebigne, Canali e Castelnuovo.\nAlla morte di \u0110ura\u0111 nel 1378, gli successe suo fratello Bal\u0161a II, il quale ebbe notevoli difficolt\u00e0 a mantenere l'autorit\u00e0 della sua casata in tutto il territorio del principato. Durante il suo regno gli assalti dell'impero ottomano si fecero sempre pi\u00f9 pressanti e ad essi si aggiunsero nuove minacce dalla dinastia rivale dei Bal\u0161i\u0107i, quella dei Crnojevi\u0107, i quali, con il sostegno del re bosniaco Tvrtko I e dei veneziani, si dichiararono sovrani indipendenti di tutto il territorio dell'alto Zenta, con sede a \u017dabljak. Quando Bal\u0161a II cerc\u00f2 di continuare l'espansione territoriale di suo fratello con la conquista di Durazzo che tolse al suo legittimo sovrano Karlo Thopia, quest'ultimo si appell\u00f2 ai turchi nel 1385 e l'impero ottomano non perse tempo a sfruttare l'opportunit\u00e0 di penetrare in Albania con un esercito guidato da Hayreddin Pasci\u00e0 che inflisse una pesante sconfitta all'esercito di Bal\u0161a II, il quale perse la vita nella battaglia dei Campi Sauriani nel 1385.\nCon l'avvento di \u0110ura\u0111 II nel 1385 il controllo sul territorio del principato divenne sempre pi\u00f9 debole a causa dell'appoggio dato ai signori locali dalla Repubblica di Venezia, soprattutto nell'area di Nik\u0161i\u0107. Con la minaccia di continue rivolte interne e il pericolo perenne di una invasione turca, \u0110ura\u0111 II decise di legarsi sempre pi\u00f9 strettamente alla protezione serba, nella persona del principe Stefan Lazar Hrebeljanovi\u0107. Fu per onorare questa alleanza che l'esercito di \u0110ura\u0111 II si un\u00ec a quello dell'ex rivale Tvrtko I contro le truppe ottomane del sultano Murad I nella battaglia della Piana dei Merli, dove i montenegrini ed i serbi subirono una pesantissima sconfitta nel 1389. Successivamente \u0110ura\u0111 II si schier\u00f2 a favore di Stefan Lazarevi\u0107, figlio del suo precedente alleato serbo, nella sua lotta per il potere contro il despota serbo \u0110ura\u0111 Brankovi\u0107, il quale, grazie proprio all'appoggio militare del sovrano di Zeta, venne sconfitto nel 1402 nella battaglia di Gra\u010danica.\nNel 1403 \u0110ura\u0111 II mor\u00ec per le conseguenze delle ferite riportate in battaglia e lasci\u00f2 il regno a suo figlio Bal\u0161a III, appena diciassettenne. Fortemente influenzato dalla madre, Jelena, sorella di Stefan Lazarevi\u0107, proclam\u00f2 il cristianesimo ortodosso come religione di Stato."}
{"id": "2591538", "revid": "834", "url": "https://it.wikipedia.org/wiki?curid=2591538", "title": "GM Grimm", "text": ""}
{"id": "2591540", "revid": "286870", "url": "https://it.wikipedia.org/wiki?curid=2591540", "title": "Piazza loggia", "text": ""}
{"id": "2591542", "revid": "290948", "url": "https://it.wikipedia.org/wiki?curid=2591542", "title": "Manfredi Nicoletti", "text": "Biografia.\n\u00c8 considerato un pioniere della progettazione bioclimatica urbana e architettonica. Negli anni \u201870 il suo libro dal titolo l'Ecosistema Urbano - termine da lui stesso coniato - apre le tematiche ambientali a valori psico-culturali coinvolgendo nei suoi studi in maniera interdisciplinare professionisti specializzati in diversi campi tra i quali Roberto Vacca, Anna Lorenzetto, Fulco Pratesi, Paolo Marconi, Franco Evangelisti.\nHa fondato e diretto all'Universit\u00e0 \u201cLa Sapienza\u201d di Roma il corso di \"Morfologia ed Ecologia Urbana\" nel 1972 e in seguito nel 1995 quello di \"Architettura Ecosistemica\".\nConsigliere esperto in ecologia urbana per il Governo Italiano e la Comunit\u00e0 Europea, \u00e8 membro Eurosolar e PLEA (Passive and Low Energy Association). Ha vinto il premio internazionale WREN (World Renewable Energy Network).\nInizia il suo percorso artistico e intellettuale presso lo studio di Giacomo Balla a Roma.\nAllievo di Pierluigi Nervi e laureato in architettura all'Universit\u00e0 Valle Giulia di Roma nel 1954, anno in cui si reca con una borsa di studio Fulbright al Massachusetts Institute of Technology, dove consegue il Master nel 1955.\nDurante questo periodo \u00e8 allievo di Buckminster Fuller, Pietro Belluschi, Eero Saarinen, Louis Kahn e lavora presso lo studio di Walter Gropius e come assistente di Sigfried Giedion all'Universit\u00e0 di Harvard. Fino al 1957 collabora con lo studio di Minoru Yamasaki.\nTornato in Italia apre il suo studio a Roma e collabora con Pierluigi Nervi; divenuto membro dell'Istituto Nazionale di Urbanistica, \u00e8 fra i cofondatori assieme a Bruno Zevi dell'INARCH - Istituto Nazionale di Architettura.\nNel 1962 ritorna al M.I.T. con uno Sloan Grant, e diventa membro del Joint Center for Urban Studies. Fra il 1963 e il 1964 viaggia in Europa, Medio Oriente e Asia sviluppando gli studi sull'architettura delle caverne dai quali nasce il saggio \"L'Architettura delle Caverne\" che ha ricevuto il premio internazionale del Comit\u00e9 International des Critique d'Architecture.\nNel 1963 diventa docente di architettura presso la Rhode Island School of Design.\nNel 1965 fonda assieme a Paul Maymont, Yona Friedman e Michel Ragon il GIAP.\nHa insegnato a L'Aquila e a Roma ed ha avuto la cattedra di professore ordinario di composizione architettonica a Palermo dal 1980 e a Roma dal 1988. \u00c8 stato Professore Emerito dell'Universit\u00e0 \u201cLa Sapienza\u201d di Roma.\nA partire dal 1978, e per pi\u00f9 di un decennio, si \u00e8 dedicato a una stretta collaborazione editoriale con la casa editrice Laterza e in particolare con l'allora direttore editoriale Enrico Mistretta, pubblicando varie opere, fra le pi\u00f9 importanti della sua produzione scientifica.\nAi suoi studi si deve la riscoperta dell'architetto Raimondo D'Aronco del quale ha scritto la prima monografia dedicata alle sue architetture Liberty nel 1955 alla quale ne \u00e8 seguita una seconda nel 1982.\nVice Presidente dell'International Academy of Architecture e Honorary Fellow dell'American Institute of Architects e del Royal Architectural Institute of Canada.\nHa fondato nel 2005 assieme a Luca Francesco Nicoletti e a Giulia Falconi lo Studio Nicoletti Associati.\nUna parte degli archivi di Manfredi Nicoletti \u00e8 nelle collezioni del FRAC Fondi Regionali per l'Arte Contemporanea e del NMNM il Nuovo Museo Nazionale del Principato di Monaco."}
{"id": "2591543", "revid": "287204", "url": "https://it.wikipedia.org/wiki?curid=2591543", "title": "Battista del Moro", "text": "Biografia.\nFiglio del pittore Altobello d'Angolo, di cui tuttavia non si conoscono opere, orbit\u00f2 attorno al suocero Francesco Torbido, detto il Moro, da cui prese il soprannome che diverr\u00e0 poi il cognome di tutta la famiglia, avendone sposato la figlia Margherita attorno al 1534-35. Lavor\u00f2 al fianco di architetti e pittori come Andrea Palladio, Paolo Veronese, Domenico Brusasorzi, Paolo Farinati e Giovanni Battista Zelotti. Ebbe otto figli, di cui almeno quattro, tra cui Giulio e Marco, furono pittori.\nA Verona si trovano sue opere di carattere religioso nelle chiese di San Fermo (\"San Nicola in gloria tra i Santi Agostino e Antonio abate\", \"Madonna col Bambino e quattro santi\"), di Sant'Eufemia (\"San Paolo davanti a Anania\"), di Santo Stefano (\"Diaconato di Santo Stefano\", \"Sepoltura di Santo Stefano\") e di San Nazaro e Celso (lunette sopra il terzo e il quarto altare a destra e sopra il terzo a sinistra).\nSuoi affreschi si trovano anche presso palazzi privati: palazzo Murari-Br\u00e0 a San Fermo, palazzo Sagramoso a Santa Chiara, palazzo Canossa e palazzo Marogna (finte statue di \"Flora/Primavera\", di \"Apollo\" e dell\"Inverno\").\nAltre sue opere sono conservate presso il Museo di Castelvecchio (\"Deit\u00e0 marine\", affreschi; \"Sansone disperde i Filistei\")."}
{"id": "2591544", "revid": "22475", "url": "https://it.wikipedia.org/wiki?curid=2591544", "title": "Bert Williams", "text": "\u00c8 stato uno dei maggiori intrattenitori neri della propria epoca e uno degli attori comici pi\u00f9 apprezzati dal pubblico del proprio tempo.\nSpesso attore in Blackface nei Minstrel show, allora molto popolari, \u00e8 stato di gran lunga l'artista nero che ha venduto pi\u00f9 incisioni su disco prima del 1920. Nella sua carriera, si trov\u00f2 a lavorare anche con William Nicholas Selig, un performer e mago, che diventer\u00e0 uno dei nomi di punta, qualche tempo dopo, della neonata industria cinematografica.\nWilliams \u00e8 un personaggio chiave nello sviluppo della Musica afroamericana. In un'epoca in cui l'ineguaglianza e gli stereotipi razzisti erano comunemente accettati come parte della vita quotidiana, fu il primo Nero ad interpretare ruoli principali sui palcoscenici di Broadway.\nL'attore W.C. Fields, che comparve in produzioni con Williams, lo descrisse come \"l'uomo pi\u00f9 divertente che io abbia mai visto \u2013 e l'uomo pi\u00f9 triste che io abbia mai conosciuto.\""}
{"id": "2591549", "revid": "339392", "url": "https://it.wikipedia.org/wiki?curid=2591549", "title": "Giovacchino", "text": ""}
{"id": "2591558", "revid": "767487", "url": "https://it.wikipedia.org/wiki?curid=2591558", "title": "Gioco sulla sabbia", "text": "Gioco sulla sabbia (\"Spiel im Sand\") \u00e8 un cortometraggio realizzato da Werner Herzog nel 1964.\nSi conosce poco di questa opera, in quanto il film non \u00e8 mai stato distribuito per volont\u00e0 dello stesso regista che, pur considerando i cortometraggi una parte rilevante della sua produzione, ritiene malriuscito questo suo lavoro.\nTrama.\nIl film mostra i giochi di quattro ragazzi su una spiaggia con un gallo chiuso dentro una scatola di cartone, che poi viene seppellito nella sabbia in modo che ne rimanga fuori solo la testa."}
{"id": "2591563", "revid": "298055", "url": "https://it.wikipedia.org/wiki?curid=2591563", "title": "Patti (personaggio)", "text": ""}
{"id": "2591564", "revid": "38120", "url": "https://it.wikipedia.org/wiki?curid=2591564", "title": "We Are all We Have", "text": ""}
{"id": "2591570", "revid": "1305772", "url": "https://it.wikipedia.org/wiki?curid=2591570", "title": "Abejorral", "text": "Abejorral \u00e8 un comune della Colombia facente parte del dipartimento di Antioquia.\nIl centro abitato venne fondato da Jos\u00e9 Antonio Villegas nel 1805, anche se alcuni studiosi indicano come anno di fondazione il 1811. La parrocchia locale venne istituita nel 1812, mentre l'istituzione del comune \u00e8 del 1815, con il nome \"Mesenia\", presto cambiato in quello attuale."}
{"id": "2591579", "revid": "767487", "url": "https://it.wikipedia.org/wiki?curid=2591579", "title": "La bellissima estate", "text": "La bellissima estate \u00e8 un film italiano del 1974 diretto da Sergio Martino.\nTrama.\nGianluca, figlio di Emanuela e Vittorio Bennati, si trova in Versilia per la vacanza estiva. Il padre, al quale \u00e8 molto attaccato, rimane spesso lontano sia per affari (\u00e8 un ingegnere, proprietario di una industria), sia perch\u00e9 ha l'hobby delle corse automobilistiche da dilettante, di nascosto della moglie. Per conseguenza, quando la mamma gli annuncia che non rientreranno a Milano per l'autunno, Gianluca sospetta che si tratti di una doppia vita dei genitori stessi e di un imminente divorzio: l'equivoco \u00e8 favorito dall'amicizia di Manuela per l'architetto Giorgio Savona, con il quale non di rado si incontra. Le difficolt\u00e0 per farsi accettare dai paesani compagni di scuola e l'amicizia con la piccola Olga, come lui milionaria, non bastano a calmare il fanciullo che un giorno, di nascosto della mamma, riesce a fuggire a Milano, alla ricerca del padre, con l'aiuto dell'amichetto Marco e del bizzarro \"il Barone\". Scopre cos\u00ec che Vittorio Bennati \u00e8 morto in un incidente proprio durante una gara automobilistica. Affranto, Gianluca torna a casa, ma pochi giorni dopo si precipita con una carretta giocattolo e riporta lesioni gravissime: ricoverato in ospedale, morir\u00e0 tra le braccia della madre disperata, sognando comunque di rincontrare il padre."}
{"id": "2591584", "revid": "287204", "url": "https://it.wikipedia.org/wiki?curid=2591584", "title": "Gelmersee", "text": "Il Gelmersee \u00e8 un lago artificiale, (creato dalla diga di Gelmer) dell'Oberland Bernese nel comune di Guttannen in Svizzera. La sua costruzione venne eseguita contemporaneamente ad alcune dighe del Grimsel nel 1929 circa 50 metri pi\u00f9 in basso. Una condotta forzata collega i due bacini le cui acque alimentano la centrale di Handegg 1.\n\u00c8 raggiungibile anche con la Gelmerbahn, una funicolare che parte da Handegg, frazione di Guttannen."}
{"id": "2591586", "revid": "767487", "url": "https://it.wikipedia.org/wiki?curid=2591586", "title": "Tin Machine II", "text": "Tin Machine II \u00e8 il secondo album dei Tin Machine, pubblicato dalla Victory Music nel 1991.\nIl disco.\nCopertina.\nPer la pubblicazione negli Stati Uniti dell'album, la copertina del disco venne censurata nascondendo con l'aerografo i genitali delle statue di Kouroi raffigurate. A proposito della censura subita, Bowie disse: \u00abPersino in Canada hanno la copertina originale\u00bb, \u00abSolo in America... \u00bb. Bowie lanci\u00f2 l'idea di permettere agli acquirenti statunitensi interessati di ricevere via posta, dietro richiesta, l'immagine dei genitali da poter applicare sulla copertina censurata, ma la casa discografica rifiut\u00f2 decisamente la proposta. Egli raccont\u00f2: \u00abcos\u00ec [i fan] avrebbero potuto incollarli sopra. Ma l'etichetta discografica and\u00f2 fuori di testa alla sola idea. Inviare genitali via posta \u00e8 una grave offesa\u00bb."}
{"id": "2591588", "revid": "120537246", "url": "https://it.wikipedia.org/wiki?curid=2591588", "title": "Brizio Montinaro", "text": "Biografia.\nSi \u00e8 diplomato al Centro sperimentale di cinematografia. Al cinema ha lavorato con alcuni dei pi\u00f9 grandi registi italiani ed europei tra cui Damiano Damiani (\"Il giorno della civetta\", 1968), Mikl\u00f3s Jancs\u00f3 (\"La tecnica e il rito\" 1971), Luigi Comencini (\"Delitto d'amore\", 1974), Paolo Nuzzi (\"Giovannino\" 1975), Alberto Lattuada (\"Oh, Serafina\",1976), Claude Pinoteau (\"Il genio\", 1976), Theo Angelopoulos (\"O Megalexandros\", 1980), Pupi Avati (\"Magnificat\", 1993).\n\u00c8 una voce tra le pi\u00f9 note della radio italiana. Dalla seconda met\u00e0 degli anni '60 \u00e8 presente come autore, conduttore o attore in numerosi drammi radiofonici e trasmissioni di successo. \u00c8 stato protagonista degli sceneggiati radiofonici di maggior successo di Radio Rai: \"Matilde\", \"Andrea\" e di tantissime pi\u00e8ces teatrali. Ha partecipato con una sua rubrica sulla canzone popolare a \"Radiodue 3131\". \u00c8 stato l'ideatore e il conduttore della fortunata trasmissione \"Come se\" realizzata per Radio Tre.\nIn televisione ha partecipato a diverse serie tra cui \"Le avventure di Pinocchio\" (1971) dello stesso Luigi Comencini, \"Cristoforo Colombo\" (1985) con Gabriel Byrne, e \"Io ti salver\u00f2\" (2002) di Mario Caiano con Massimo Ranieri.\nAttivo anche in teatro, ha preso parte a diverse rappresentazioni teatrali tra cui \"Venti zecchini d'oro\" (1968, insieme a Paola Borboni, Renato Rascel, Maria Grazia Buccella e Patrizia De Clara) e \"La lupa\" (1969, accanto ad Anna Magnani e Osvaldo Ruggeri) entrambe per la regia di Franco Zeffirelli, \"Golem\" (1970) con Arnoldo Fo\u00e0 e regia di Alessandro Fersen e, nel corso degli anni '80, \"Nostra Dea\" di Massimo Bontempelli, \"La morte di Niobe\" di Ruggero Savinio e \"Orgia\" di Pier Paolo Pasolini, spettacoli diretti tutti da Lorenzo Salveti. Nel 1998 ha presentato il recital \"In riveder la luna io me ne stava\", un viaggio nella poesia di Giacomo Leopardi, e l'anno successivo \u00e8 andato in scena con \"Il vaso di Pandora\" per la regia di Salvatore Tramacere dei Cantieri Teatrali Koreja. Nel 2007 \u00e8 stato autore e interprete insieme all'Ensemble Terra d'Otranto di \"Danzare col ragno\", spettacolo di grande successo diventato poi libro con lo stesso titolo. L'ultima sua produzione teatrale \u00e8 \"Ag\u00e0pimu\", un viaggio nella poesia e nella musica di tradizione orale della Grec\u00eca salentina, terra da cui proviene.\nImportante il lavoro svolto da Montinaro come antropologo esperto di storia e di tradizioni popolari per preservare e divulgare la conoscenza della lingua e della cultura grica del Salento di cui \u00e8 uno dei massimi esperti. \u00c8 autore di numerosi libri: \"Salento povero\" (Longo Editore, 1976), \"Diario macedone\" (Edizioni il Formichiere, 1980), \"Diario di bordo\" (Nuova Eri, 1985), \"San Paolo dei serpenti\" (Sellerio Editore, 1996), \"Canti di pianto e d'amore dall'antico Salento\" (Bompiani, 1994/2001). Da quest'ultimo sono stati tratti i testi per sei opere musicali tra cui \"Outis\" di Luciano Berio, \"Laments\" di Brian Elias e \"Morol\u00f2ja kai erotik\u00e0\" di Ivan Fedele. Del 2007 \u00e8 \"Danzare col ragno\" e del 2009 \"Il tesoro delle parole morte. La poesia greca del Salento\", entrambi usciti per i tipi dell'editore Argo. L'ultima fatica di Montinaro \u00e8 \"Il teatro della taranta. Tra finzione scenica e simulazione\" Carocci Editore, 2019)."}
{"id": "2591589", "revid": "729019", "url": "https://it.wikipedia.org/wiki?curid=2591589", "title": "Stazione di Chiasso", "text": "La stazione di Chiasso \u00e8 una stazione ferroviaria della ferrovia del Gottardo e della linea per Milano a servizio dell'omonima cittadina del Canton Ticino. \u00c8 situata a pochi metri dal confine italo-svizzero e a breve distanza dalla citt\u00e0 di Como, da cui la separano le due gallerie del Monte Olimpino. Il luogo \u00e8 strettamente legato a una stagione della storia d'Italia del Novecento, quella dell'emigrazione italiana in Svizzera. A ricordo di questo fenomeno, l'atrio della stazione conserva l'affresco \"I migranti\" (1933) e il plastico \"Italia e Svizzera\" (1932). Durante la seconda guerra mondiale, Chiasso FFS sub\u00ec dei danni da bombardamento alleato; Si tratt\u00f2 ovviamente di un errore, e probabilmente,vista la vicinanza al confine, l'aviazione anglo americana confuse l'edificio e gli abitati circostanti come comaschi.\nStrutture ed impianti.\nQuale impianto internazionale, la stazione collega la rete ferroviaria svizzera, gestita dalle Ferrovie Federali Svizzere (FFS), e quella italiana, di competenza di Rete Ferroviaria Italiana (RFI). Dato che i sistemi di alimentazione e di gestione della circolazione delle due reti sono differenti, alcuni treni operano qui il cambio di locomotiva.\nIl piazzale binari, quindi, risulta separato in due parti, collegate al tronco centrale dalla stazione da un corridoio, in cui sono presenti anche gli uffici di dogana. I treni destinati alla rete italiana, di conseguenza, partono da binari separati rispetto a quelli della rete svizzera.\nCon l'ingresso della Svizzera nell'area Schengen, i controlli frontalieri non sono pi\u00f9 sistematici, anche se resta l'impiego di agenti della Guardia di Finanza italiana e della Guardia di Confine svizzera, sia all'interno delle stazioni di Chiasso e di Como San Giovanni, sia sui treni in transito.\nMovimento.\nLa stazione \u00e8 servita dalla linea S11 del servizio suburbano milanese, dalle relazioni transfrontaliere S10 e S40 (parte della rete celere del Canton Ticino) e dai convogli a lunga percorrenza che percorrono la ferrovia del Gottardo."}
{"id": "2591613", "revid": "1305772", "url": "https://it.wikipedia.org/wiki?curid=2591613", "title": "Saturday Night", "text": "Saturday Night (\"sabato sera/notte\" in lingua inglese) pu\u00f2 riferirsi a:"}
{"id": "2591614", "revid": "287204", "url": "https://it.wikipedia.org/wiki?curid=2591614", "title": "Saturday Night (album)", "text": ""}
{"id": "2591616", "revid": "2069609", "url": "https://it.wikipedia.org/wiki?curid=2591616", "title": "Millesimato", "text": "Il termine millesimato viene dato agli spumanti prodotti con vini di una singola vendemmia, denominata anche millesimo.\nDescrizione.\nSull'etichetta degli spumanti ottenuti dalla vinificazione delle uve di una singola annata, a differenza di quelli ottenuti da cuv\u00e9e, ossia dal risultato dell'assemblaggio di vini provenienti da vigneti, cru (singoli vigneti e/o territori di produzione) ed annate diverse, viene riportato l'anno di raccolta dell'uva (mill\u00e9sime = annata).\nDi solito i millesimati sono prodotti in annate speciali.\nOccorre sapere che, in realt\u00e0, la legge (in generale) e i disciplinari (in particolare) prescrivono la percentuale minima di uva prodotta nell'anno di riferimento: generalmente \u00e8 l'85%. Questo significa che, ad esempio, un vino millesimato 2003 non \u00e8 detto che sia stato vinificato con la totalit\u00e0 di uve prodotte nel 2003; ad ogni modo, spesso nelle schede tecniche i produttori di un certo livello indicano la precisa percentuale di uve di ogni millesimo utilizzato. Comunque, una frazione di vino di altri anni pu\u00f2 a volte migliorare alcune caratteristiche della base della singola annata. L'impronta significativa \u00e8 sicuramente data dalla frazione del vino del millesimo riportato in etichetta.\nOvviamente, come per qualsiasi altro requisito, il disciplinare di uno specifico vino a DOP pu\u00f2 obbligare che la menzione millesimato sia utilizzabile unicamente con il 100% di prodotto di una sola annata."}
{"id": "2591652", "revid": "1543377", "url": "https://it.wikipedia.org/wiki?curid=2591652", "title": "Hornby Railways", "text": "Hornby \u00e8 una marca di trenini elettrici della Gran Bretagna. Le radici partono dal 1901, quando il fondatore Frank Hornby ricevette il brevetto per la sua invenzione, il Meccano. Il primo treno a molla fu prodotto nel 1920. Nel 1938 Hornby lanci\u00f2 la prima scala 00. Nel 1964, Hornby e Meccano furono comprati dal rivale Tri-Ang, e venduta quando Tri-ang divenne in stato di liquidazione coatta amministrata. Negli anni ottanta \"Hornby Railways\" divenne indipendente.\nStoria.\nInizi: 1920\u20131938.\nHornby fu inizialmente un marchio per i prodotti Meccano e basata a Liverpool, che realizz\u00f2 il primo treno a molla in scala 0 (1:48) nel 1920. Segu\u00ec presto un treno elettrico ma non fu disegnato bene ed i pochi realizzati venduti in Francia. Nel 1925 un modello di maggior successo fu introdotto, operante in alta tensione a 110 volts AC. Sicurezza impose bassi voltaggi come 4V e 6V per I motori, seguiti da un sistema affidabile a 20V AC, che fu sviluppato agli inizi degli anni \u201830. Comunque, il sistema a molla rimase il principale per la scala 0 fino al 1937 e rimase l'unico sistema disponibile a Liverpool-dal 1949. Competitors nel Regno Unito furono: Leeds Model Company e Bassett-Lowke.\nUno stabilimento fu creato in Francia, che svilupp\u00f2 una linea di prodotti specifica per il mercato francese, ma da Liverpool le esportazioni dominavano i mercati di tutto il mondo, Australia, New Zealand, Argentina e Scandinavia. Spesso i modelli ebbero livree tipiche dei paesi importatori; I modelli Hornby erano molto \u201cBritish\u201d nell'aspetto. Hornby tent\u00f2 di irrompere nel mercato americano nel 1927 con la costituzione di una unit\u00e0 produttiva a Elizabeth nel New Jersey, per produrre treni tipici delle ferrovie statunitensi. Furono di basso costo e solo a molla. Fu un fallimento perch\u00e9 la concorrenza offriva di meglio nel settore treni elettrici, ma il crollo di Wall Street fece precipitare la situazione. Nel tardo 1929, Meccano Ltd. Vendette lo stabilimento alla A.C.Gilbert Company e I treni Hornby sparirono dal mercato USA dal 1930. Il magazzino rimanente commercializzato in Canada e UK e i macchinari venduti.\nHornby Dublo: 1938\u20131963.\nMeccano introdusse treni in scala 00 nel 1938 sotto il nome 'Hornby Dublo'. Le locomotive furono in metallo stampato e le carrozze in latta. Questi furono i modelli che iniziarono una serie fortunata (Hornby Dublo Locomotives correvano su rotaie di terze parti) e modelli a molla, consolidando il sistema a voltaggio 12 V DC come standard per la scala 00 e facendola diventare scala principale in UK, dove nel resto del mondo utilizzavano la scala H0. Gli affari si consolidarono velocemente ma dal 1940 causa la Seconda guerra mondiale, la produzione fu sospesa completamente nel 1942. Dopo la fine del conflitto la produzione si risollevo ma solo nel 1948 completamente. Dopo la guerra i modelli a molla non furono pi\u00f9 prodotti. Nel 2008 un modello commemorative special della LNER Class A4 4498 Sir Nigel Gresley fu realizzata per celebrare il 70\u00ba anniversario. Come i suoi concorrenti (Bassett-Lowke, Exley, Lionel e American Flyer), Hornby passo la prima met\u00e0 del decennio prosperamente, ma sul finire degli anni '50 gli affari calarono non riuscendo a capire il potenziale dello stampaggio plastice. Nel 1959, Hornby introdusse nuovi prodotti (Super Detail series), ma non sufficiente a reggere la concorrenza.\nTri-ang Hornby: 1964\u20131972.\nNel 1964, Lines Bros Ltd., la consociate della rivale Tri-ang Railways, compr\u00f2 Meccano Ltd., e fusero Hornby e Tri-ang in \"Tri-ang Hornby\". La linea Hornby fu interrotta a favore di una pi\u00f9 economica in plastica. Le attrezzature per la serie \u201cHornby Dublo\u201d furono venduti alla G&amp;R Wrenn, che continu\u00f2 nella produzione. Gli stock di magazzino rimanenti furono ceduti alla Hattons.\nHornby Railways: 1972\u20131980.\nIl gruppo Tri-ang fu smantellato nel 1971 quando il proprietario della Meccano Ltd Lines Bros. fu perseguito per bancarotta. Tri-ang Hornby fu venduto alla Dunbee-Combex-Marx divenendo \"Hornby Railways\" nel 1972. Dal 1976 la Hornby acquis\u00ec Palitoy e Airfix, che producevano modelli di alta qualit\u00e0. Un comando a 16 canali chiamato \"Zero 1\" fu introdotto nel 1979. \u201cZero 1\u201d si basava su una tecnologia digitale anzich\u00e9 analogica; fu precursore del sistema NMRA Digital Command Control (DCC) system, degli anni \u201890. 16 locomotive potevano essere comandate indipendentemente. Il Master Control unit fu dismesso nel 1985, Slave controller, Loco Modules, e accessori furono disponibili fino alla fine degli anni \u201880. Ancora oggi usato da numerosi modellisti.\n\u201cZero 1\u201d ebbe tre fasi d'introduzione.\nL'unit\u00e0 principale fu disponibile fino al 1986, il resto fino al 1991.\nNegli anni \u201870 Hornby realizz\u00f2 una locomotive a vapore con scarto 3\u00bd\", un modello \u201cRocket\u201d\nDal 1980 il mercato ebbe una contrazione e la Dunbee-Combex-Marx fu liquidata.\nHornby Hobbies: 1980\u20132008.\nNel 1980 Hornby divenne \"Hornby Hobbies\" e nel 1981 il management riport\u00f2 l'azienda alla ribalta. Divenne pubblica nel 1986. Nei primi anni novanta vide la competizione di Dapol, Lima e Bachmann. La produzione fu trasferita in Cina a Guangdong nel 1995. Come acquisizioni si ebbero prodotti della Dapol e anche stampi della Airfix.\nHornby ha comprato Lima, Jouef. Alcuni dei prodotti Lima sono presenti nel catalogo principale Hornby. Questo range di prodotti \u00e8 conosciuto come Hornby International. L'acquisizione include Rivarossi e i prodotti in scala N della Arnold, poi la Electrotren. Con la competizione della Bachmann Industries, e della Heljan, Dapol, Vi Trains e Peco, Hornby Railways ora (2008) produce una grande variet\u00e0 di locomotive britanniche e diesel, come la BR 9F, LNER Class A4, SR Merchant Navy, Class 60, Class 50, Class 31 e Class 08. Nel novembre 2006, Hornby Hobbies acquis\u00ec Airfix e Humbrol per 2,6 milioni di sterline.\nNel maggio 2008, Hornby annuncia l'acquisizione della Corgi Classics Limited, una delle pi\u00f9 antiche marche di modellismo statico, dalla Corgi International Limited per 7,5\u00a0milioni di sterline.\nCollezionisti.\nNel 1969 la Hornby Railway Collector's Association fu istituita. Conta oltre 2000 membri, producendo riviste e libri.\nLinea prodotti.\nSkaledale.\nSkaledale \u00e8 una serie di costruzioni in resina in scala 00\nLyddle End.\nLyddle End \u00e8 la serie in scala scala N di edifici per plastici."}
{"id": "2591664", "revid": "599013", "url": "https://it.wikipedia.org/wiki?curid=2591664", "title": "Calvin (Dakota del Nord)", "text": "Calvin \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2000 la popolazione era di 26 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Calvin si estende su una superficie di 0,6 km\u00b2, tutti occupati da terre.\nPopolazione.\nSecondo il censimento del 2000, a Calvin vivevano 26 persone, ed erano presenti 6 gruppi familiari. La densit\u00e0 di popolazione era di 46 ab./km\u00b2. Nel territorio comunale si trovavano 19 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 30,8% era al di sotto dei 18, lo 0% fra i 18 e i 24, il 23,1% fra i 25 e i 44, il 30,8% fra i 45 e i 64, mentre infine il 15,4% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 188,9 maschi."}
{"id": "2591668", "revid": "2202610", "url": "https://it.wikipedia.org/wiki?curid=2591668", "title": "Dipartimento delle Isole dell'Atlantico Meridionale", "text": "Le Isole dell'Atlantico Meridionale sono costituite da una serie di arcipelaghi, appartenenti politicamente al Regno Unito, ma rivendicati dall'Argentina, come parte integrante del proprio territorio nazionale. La legislazione argentina infatti le considera un dipartimento della Provincia di Terra del Fuoco, Antartide e Isole dell'Atlantico del Sud, pur non esercitandovi nei fatti autorit\u00e0 alcuna. La disputa ebbe un drammatico sfogo nel 1982 con la guerra delle Falkland, che comport\u00f2 la sconfitta argentina e la caduta della giunta militare in quell'epoca al potere nel paese.\nGeografia fisica.\nLe isole rivendicate dall'Argentina sono:\nL'insieme di questi arcipelaghi sono anche denominati, da parte argentina, \"arcipelago delle Antille del Sud\"."}
{"id": "2591675", "revid": "1305772", "url": "https://it.wikipedia.org/wiki?curid=2591675", "title": "Hannah", "text": ""}
{"id": "2591677", "revid": "36426", "url": "https://it.wikipedia.org/wiki?curid=2591677", "title": "Madonna col Bambino (Filippo Lippi Firenze)", "text": ""}
{"id": "2591679", "revid": "1798099", "url": "https://it.wikipedia.org/wiki?curid=2591679", "title": "Lapsus memoriae", "text": "La locuzione latina lapsus memoriae (o mnemonico), tradotta letteralmente, significa \"errore della memoria\".\nQuesto tipo di lapsus \u00e8 spesso dovuto a momentanee confusioni o a vuoti di memoria e quindi all'affiorare di pensieri dall'inconscio e dal subconscio, i quali, altrimenti, non sarebbero mai emersi. Il lapsus memoriae a volte pu\u00f2 causare un lapsus linguae, altre, invece, un lapsus calami."}
{"id": "2591692", "revid": "74801", "url": "https://it.wikipedia.org/wiki?curid=2591692", "title": "Hannah (Dakota del Nord)", "text": "Hannah \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2000 la popolazione era di 20 abitanti. La citt\u00e0 \u00e8 stata fondata nel 1897.\nGeografia fisica.\nSecondo i rilevamenti dell'United States Census Bureau, la localit\u00e0 di Hannah si estende su una superficie di , tutti occupati da terre.\nPopolazione.\nSecondo il censimento del 2000, a Hannah vivevano 20 persone, ed erano presenti 5 gruppi familiari. La densit\u00e0 di popolazione era di 40 ab./km\u00b2. Nel territorio comunale si trovavano 24 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 5,0% era al di sotto dei 18, lo 0% fra i 18 e i 24, il 20,0% fra i 25 e i 44, il 30,0% fra i 45 e i 64, mentre infine il 45,0% era al di sopra dei 65 anni di et\u00e0. L'et\u00e0 media della popolazione era di 64 anni. Per ogni 100 donne residenti vivevano 122,2 maschi."}
{"id": "2591710", "revid": "486946", "url": "https://it.wikipedia.org/wiki?curid=2591710", "title": "Basket Fabriano", "text": ""}
{"id": "2591715", "revid": "114716409", "url": "https://it.wikipedia.org/wiki?curid=2591715", "title": "Rain (The Beatles)", "text": "Rain \u00e8 un brano musicale dei Beatles, pubblicato nel Regno Unito come la facciata B del singolo \"Paperback Writer\" il 10 giugno 1966.\nDescrizione.\nL'ispirazione del pezzo venne a John Lennon richiamando un'esperienza positiva di alterazione della propria coscienza indotta da sostanze allucinogene, e infatti \"Rain\" suggerisce l'idea di superare le circostanze materiali che ci circondano per raggiungere uno stato trascendentale di coscienza.\nMusicalmente, risalta il numero di Paul McCartney, che aveva messo da parte il fidato basso H\u00f6fner per inaugurare il nuovo basso Rickenbacker 4001, e quello di Ringo Starr alla batteria, una prova che Starr considera la propria migliore in assoluto. Ma poich\u00e9 l'idea e la registrazione del pezzo risalgono al periodo in cui il gruppo cominciava a essere incuriosito dall'uso degli effetti sonori riproducibili nelle incisioni in studio e ad acquisirne una certa familiarit\u00e0 \u2013 tecniche rintracciabili con evidenza nel contemporaneo album \"Revolver\" \u2013, un peso significativo \u00e8 costituito dagli accorgimenti tecnici che furono impiegati durante le registrazioni. Oltre agli artifici utilizzati per incidere il basso \u2013 spostando l'altoparlante di fronte allo strumento e utilizzandolo come microfono (tecnica usata anche per \"Paperback Writer\") \u2013 la base ritmica venne registrata a velocit\u00e0 accelerata e poi, in sede di riproduzione, fu rallentata cos\u00ec da fare assumere al brano \u00abun'atmosfera sospesa, stordita\u00bb, e nei remix del 16 aprile il nastro fu riempito di ADT. Infine, nella dissolvenza terminale del brano si sente un nastro scorrere al contrario. Non \u00e8 definito se si tratt\u00f2 di un incidente oppure di una scelta deliberata, anche perch\u00e9 Lennon e George Martin, ognuno citando i propri ricordi, hanno sempre rivendicato con forza la paternit\u00e0 di quell'innovazione."}
{"id": "2591716", "revid": "124638510", "url": "https://it.wikipedia.org/wiki?curid=2591716", "title": "Oblivion (Mastodon)", "text": "Oblivion \u00e8 un singolo del gruppo musicale sludge metal statunitense dei Mastodon, secondo singolo estratto dal disco \"Crack the Skye\" uscito nel 2009.\nLa canzone.\nCome del resto tutto il disco, \"Oblivion\" \u00e8 pi\u00f9 progressive che sludge, come nei dischi precedenti. La canzone comincia con un riff quasi del tutto all'unisono delle chitarre che non verr\u00e0 mai pi\u00f9 ripetuto all'interno del brano. A questo punto comincia il primo verso, diviso in due parti, la prima, cupa e calma, cantata da Brann Dailor e la seconda da Troy Sanders. Poi c'\u00e8 il ritornello cantato da Brent Hinds, e, dopo un altro verso ed un altro ritornello, si sente un suo lento e lungo assolo Progressive seguito dall'ultimo ritornello e dalla fine del brano.\nIl video.\nNel video si alternano scene che mostrano la band suonare in uno scenario post-apocalittico, e altre ambientate su una stazione spaziale. All'inizio del video si vede il batterista Brann Dailor all'esterno della stazione mentre effettua delle riparazioni, venendo poco dopo ucciso da una strana luce. Sanders cerca invano di recuperare il cadavere di Dailor con un braccio meccanico, mentre Hinds esce dalla stazione per continuare le riparazioni. Dopo aver notato anch'egli le strane luci, Hinds rimuove il suo elmetto, morendo all'istante. Bill Kelliher, che aveva notato a sua volta le luci, rilascia l'airlock, venendo risucchiato nello spazio. Alla fine del video si pu\u00f2 vedere Sanders indossare una tuta spaziale e uscire dalla stazione, fermandosi a osservare i corpi degli altri membri che fluttuano nello spazio."}
{"id": "2591719", "revid": "1705737", "url": "https://it.wikipedia.org/wiki?curid=2591719", "title": "Piazza della Vittoria (Brescia)", "text": "Piazza della Vittoria, o pi\u00f9 semplicemente piazza Vittoria, \u00e8 una delle principali piazze di Brescia, costruita fra il 1927 e il 1932 su progetto dell'architetto e urbanista Marcello Piacentini attraverso la demolizione di una parte del centro storico medievale. Oggetto di smantellamento degli elementi rappresentativi dell'ideologia fascista nel secondo dopoguerra \u00e8 un emblema di architettura e organizzazione urbanistica del ventennio.\nStoria.\nLa piazza fu realizzata nel 1932 attraverso la demolizione dell'antica area medievale del quartiere delle Pescherie, il lembo meridionale del quartiere del Carmine che al tempo si estendeva fin l\u00ec, chiuso a est dai portici di Via Dieci Giornate. Il quartiere si sviluppava fra vicoli angusti, larghi anche solo due metri, su cui si affacciavano edifici di edilizia medievale che toccavano i venticinque metri di altezza. Le principali attivit\u00e0 commerciali del quartiere, cio\u00e8 commercio di pesce, formaggio, carne e granaglie ne facevano un luogo importante dal punto di vista commerciale, anche se erano anni che si concentrava su questa zona l'interesse di una \"riqualificazione\" urbanistica, soprattutto per le precarie condizioni igieniche, ma non solo.\nSostenuti da una forma politica che non ammetteva contrasti e opposizioni e dal bresciano Augusto Turati, il nuovo segretario nazionale del Partito fascista, gli amministratori bresciani avviarono, nel 1927, un processo di razionalizzazione globale del volto urbano, immediatamente sostenuto dalle alte gerarchie del governo e anche dallo stesso Benito Mussolini: fu indetto un concorso, al quale parteciparono praticamente tutte le personalit\u00e0 nazionali nel mondo dell'architettura, anche di corrente modernista, ma il concorso ebbe alla fine solo valenza d'indirizzo. Infatti il progetto venne poi affidato all'accreditato architetto romano Marcello Piacentini che disegn\u00f2 un nuovo piano regolatore su un'ampia parte del territorio comunale. Questo progetto prevedeva quindi l'apertura di una piazza nel nucleo storico cittadino, al posto dell'antico quartiere delle Pescherie, in contemporanea ad riassestamento della rete viaria urbana che avrebbe visto Brescia attraversata da due arterie perpendicolari che avrebbero velocizzato il traffico. Lo sventramento ebbe inizio nel 1929 e fu completato in meno di due anni.\nDurante i lavori andarono perdute una serie di opere di valore soprattutto storico, ad esempio la stessa urbanistica medievale del quartiere e i suoi edifici caratteristici, fra cui alcuni palazzi dalle facciate affrescate, uno dei quali \u00e8 stato inglobato oggi nell'edificio delle poste. Opere perdute di maggior rilievo furono invece, ad esempio, il macello quattrocentesco e la romanica chiesetta di Sant'Ambrogio, rifatta nel XVIII secolo, e i resti della longobarda curia ducis. Dagli scavi emersero inoltre importanti reperti e testimonianze del passato, in particolare sette ritrovamenti degni di nota: le fondamenta della cinta urbana tardo-antica (ora sotto il Palazzo delle Poste) e di una torre (davanti al palazzo), quelle di un palazzo ducale di et\u00e0 longobarda (a sud del nuovo Monte di Piet\u00e0), tre resti di ponti o volti sul torrente Garza (due a est del torrione dell'Ina e uno a nord di Piazza del Mercato) e la parete affrescata di una chiesa del XIII secolo a nord dell'angolo fra Corso Zanardelli e Corso Palestro, emersa durante lavori successivi avvenuti nel 1937.\nNel 2008, infine, durante gli scavi per la realizzazione della metropolitana di Brescia, sono state trovate nuovamente delle fondamenta di una torre di epoca medievale, ritrovamento che ha rallentano notevolmente i lavori per favorire la salvaguardia del nuovo reperto archeologico.\nQuesto metodo costruttivo, basato sulla demolizione di un'area comunque storica della citt\u00e0, all'epoca port\u00f2 comunque pareri discordanti, tra chi pensava che la demolizione avesse privato il centro storico di gran parte del suo sapore antico e caratteristico, e altri che lo interpretavano come un atto risanatore di un quartiere ormai decadente. Ma non era una novit\u00e0 per l'epoca questo \"modus operandi\", basti ricordare la Spina di Borgo a Roma, demolita per far posto alla nuova Via della Conciliazione.\nStruttura.\nIl progetto di Piacentini \u00e8 classicheggiante, ricco di volumi nitidi, squadrati e ricoperti di lucente marmo bianco, con molti richiami alla romanit\u00e0.\nLa piazza ha una forma a L, cio\u00e8 un rettangolo con il lato lungo parallelo all'asse nord-sud e, nell'angolo nord-ovest, la rimanente porzione d'area che costituisce la L. Sull'angolo retto interno c'\u00e8 l'alto Torrione INA, Istituto Nazionale Assicurazioni, che con i suoi 15 piani e 57,25 m d'altezza \u00e8 il primo grattacielo costruito in Italia e tra i primissimi in Europa. Sullo sfondo nord sorge invece il grande Palazzo delle Poste, con il suo rivestimento in bicromia bianco-ocra. Completano la piazza la Torre della Rivoluzione, con un orologio e - in passato - un bassorilievo raffigurante Mussolini a cavallo, e altri tre palazzi diversamente risolti e maggiormente richiamanti all'architettura classica, con vasto utilizzo dell'ordine dorico e della serliana.\nProminente sulla scena della piazza era una grande scultura di Arturo Dazzi raffigurante un giovane nudo e leggermente proteso in avanti, opera monumentale collocata circa a met\u00e0 del fianco ovest all'interno di una fontana esagonale. La statua, ufficialmente intitolata \"L'Era Fascista\" ma popolarmente nota come il \"Bigio\", fu rimossa nell'immediato dopoguerra con gli altri simboli fascisti della piazza, ma conservata nei depositi comunali.\nTra le altre opere decorative vi era un altorilievo in cotto raffigurante l'episodio dell'annunciazione realizzato dello scultore Arturo Martini, che fu distrutto durante i bombardamenti della Seconda guerra mondiale che colpirono anche il Palazzo Peregallo, che fa da sfondo sud alla piazza.\nAncora presente, invece, sotto la Torre della Rivoluzione, l'arengario in pietra rossa di Tolmezzo che serviva come palco per gli oratori durante le adunanze cittadine e fu utilizzato anche da Benito Mussolini, che vi tenne un discorso durante la cerimonia di inaugurazione della piazza nel 1932.\nL'arengario \u00e8 decorato da un ciclo di nove lastre marmoree lavorate a bassorilievo raffiguranti ognuna, in ordine cronologico, un momento o un personaggio saliente nella storia di Brescia: si hanno quindi, partendo dal retro, la Vittoria alata a ricordo dell'originaria dominazione romana, Re Desiderio, Arnaldo da Brescia, Berardo Maggi, SS. Faustino e Giovita, Romanino e Moretto, le Dieci giornate di Brescia, la Prima guerra mondiale e l'Era Fascista, recante la scritta, scalpellata via nel dopoguerra ma ancora leggibile, \"FASCISMO ANNO X\" in riferimento al decimo anniversario dalla nascita del fascismo (Piazza Vittoria fu inaugurata nel 1932, dieci anni dopo la Marcia su Roma).\nFra il bassorilievo dedicato ai pittori Romanino e Moretto e quello dedicato alle X Giornate, si ha il grande fronte dell'arengario occupante lo spazio di due lastre, decorato al centro dalla leonessa, simbolo della citt\u00e0, contornata dalle scritte \"BRIXIA FIDELIS FIDEI ET JVSTITIAE\" a destra e \"BRESCIA LA FORTE BRESCIA LEONESSA D'ITALIA\" a sinistra, a ricordo quindi dei versi del Carducci.\nA nord-est della piazza una grande scalinata, contornante il Palazzo delle Poste, colma il dislivello creatosi tra Piazza Vittoria e il piano costituito da Piazza della Loggia e via X Giornate.\nLa piazza oggi.\nAd oggi piazza Vittoria, oltre ad ospitare la sede centrale delle Poste, \u00e8 sede del mercato dell'antiquariato ogni seconda domenica del mese, ed \u00e8 sede di una stazione della metropolitana di Brescia, chiamata appunto \"Vittoria\". \nLa realizzazione del grande parcheggio sotterraneo, avvenuta nel 1974, ha obbligato all'apertura di vaste grate di aerazione su buona parte dell'area centrale della piazza.\nLa generale ristrutturazione della piazza, connessa alla creazione della stazione della metropolitana, \u00e8 stata ultimata sul finire del 2013. L'area \u00e8 stata resa completamente pedonale, con una nuova pavimentazione e la costruzione di una nuova fontana sul lato ovest, simile a quella presente nella sistemazione originaria, al centro della quale \u00e8 posto un piedistallo che dovr\u00e0 sostenere una statua ancora da definirsi (il progetto iniziale prevedeva la ricollocazione del \"Bigio\", idea per\u00f2 tramontata con la nuova amministrazione comunale guidata da Del Bono).\nTorrione INA.\nVi si erge il Torrione o Torrione INA, primo grattacielo d'Italia e primo in Europa ad essere realizzato in cemento armato.\nI progetti paralleli alla piazza.\nCome detto in precedenza, l'operazione di riqualificazione del volto urbano di Brescia promossa dal piano regolatore del 1927, in realt\u00e0, doveva essere pi\u00f9 estesa: Piazza della Vittoria era infatti solamente il nodo centrale di un'idea pi\u00f9 ampia, in linea con l'ormai tarda visione urbanistica ottocentesca di dotare ogni citt\u00e0 di due ampie strade che la attraversassero a croce, consentendo cos\u00ec un facile scorrimento del traffico. In Brescia, questa croce si sarebbe realizzata tramite ulteriori sventramenti e ampliamenti: il braccio est sarebbe stato la via Tosio che, da piazzale Arnaldo (ricostruito in modo monumentale sul fondo e sul lato opposto al Mercato dei Grani) avrebbe proseguito in direzione del centro, uscendo prima in piazzetta Vescovado, quindi passando dietro il Teatro Grande e infine tagliando i portici per collegarsi direttamente con il lato sud di piazza della Vittoria. Il braccio sud, invece, fu sdoppiato in un braccio sud (via Gramsci, che presentava una strettoia prima di piazza del Mercato) e in un braccio sud-ovest, ovvero corso Martiri della Libert\u00e0, anch'esso ampliato a nord dopo corso Palestro (l'attuale via Fratelli Porcellaga, difatti, era anticamente un vicolo). Il braccio ovest avrebbe previsto un secondo, grande sventramento della citt\u00e0 con l'apertura della \"Traversa della Pallata\" che, da circa met\u00e0 altezza di corsetto Sant'Agata (che si sarebbe dovuto ampliare), arrivava fino alla Torre della Pallata e da l\u00ec avrebbe proseguito lungo un rettificato corso Garibaldi. Il braccio nord, infine, si sarebbe ricavato dalla rettificazione di via San Faustino. La mancanza di fondi da parte del comune, impoverito dalla realizzazione di piazza della Vittoria, imped\u00ec la realizzazione di tutte queste idee, ad eccezione dell'avvio della creazione dell'ideale braccio est con la demolizione del Palazzo San Paolo all'inizio di via Tosio.\nNumerosi, inoltre, furono i progetti di enucleazione di chiese e monumenti, molti di fatto realizzati e forse non troppo a torto, consentendo infatti oggigiorno di godere visuali ottimali di molti edifici che, altrimenti, si sarebbero rivelati terribilmente sacrificati in angusti vicoletti. \u00c8 il caso, ad esempio, della chiesa di San Francesco d'Assisi, la cui facciata fu liberata a ovest da un gruppo di case medievali, del Duomo vecchio, del quale fu reso visibile il fianco destro demolendo una fila di edifici che si snodava fra esso e l'ottocentesco palazzo Negroboni. Degni di nota furono inoltre i lavori al Capitolium, che fu liberato da tutte le abitazioni che lo circondavano e parzialmente ricostruito con un'attenta ristrutturazione stilistica, ancora oggi ammirabile; cos\u00ec come, sempre in piazza del Foro, per la sopravvissuta colonna dell'antico foro romano, all'inizio di Vicolo Lungo, la cui enucleazione e restauro furono operati sempre in quegli anni.\nAltri progetti paralleli, ma mai realizzati, furono ad esempio la rivelazione del fianco della chiesa di Santa Maria del Carmine, da ottenersi abbattendo gli edifici su via San Faustino che ne occludevano la vista, cos\u00ec come la liberazione della sua facciata e del suo abside, chiusi negli stretti vicoli in cui si trovano ancora oggi. Stesso trattamento sarebbe stato riservato all'abside della chiesa di San Giovanni Evangelista, per il Duomo vecchio (dove il progetto, realizzato solo in parte, prevedeva anche l'abbattimento di alcuni edifici lungo via Mazzini per liberarne anche il retro) e per il santuario di San Faustino in Riposo, che sarebbe stato enucleato a nord attraverso l'ampliamento di piazza della Loggia, permettendo anche la liberazione della facciata della chiesa di San Giuseppe.\nServizi.\n La piazza \u00e8 munita di un parcheggio sotterraneo capace di contenere circa 450 posti auto."}
{"id": "2591721", "revid": "188402", "url": "https://it.wikipedia.org/wiki?curid=2591721", "title": "Museo civico (Prato)", "text": "Il Museo di Palazzo Pretorio si trova a Prato nel palazzo Pretorio. \nStoria e descrizione.\nIl Granduca Pietro Leopoldo di Lorena nel 1788 espresse l'intento di creare una scuola del gusto per i futuri artisti, che sfoci\u00f2 nella creazione nel 1858 di una prima collezione ospitata inizialmente nel vicino palazzo comunale.\nAperto nel 1912 nelle stanze di palazzo Pretorio, il Museo\nrimase chiuso per restauri dal marzo 1998 al 2013, periodo nel quale parte delle opere sono state esposte nei locali del Museo di Pittura Murale, sito nei locali attigui alla chiesa di San Domenico.\nCon l'inaugurazione della grande mostra \"Da Donatello a Lippi. Officina Pratese\" il museo riapre al pubblico nel settembre 2013.\nLa Collezione raccoglie molte opere d'arte che spaziano dal Medioevo all'Ottocento distribuite sui tre piani del palazzo. \nAl primo piano Fra queste sono alcuni polittici (fra cui quello del Duomo, di Bernardo Daddi) con le \"Storie della Cintola\", di Giovanni da Milano e Lorenzo Monaco, diverse opere di Filippo e Filippino Lippi. Di quest'ultimo \u00e8 conservato anche il famoso affresco del \"Tabernacolo del Canto al Mercatale\", che si trovava addossato alla casa natale del pittore: gravemente danneggiato durante un bombardamento nel 1944, fu recuperato e incredibilmente restaurato da Leonetto Tintori.\nSono presenti inoltre una maiolica policroma dello scultore fiorentino Benedetto Buglioni ed opere di Andrea della Robbia e Benedetto da Maiano e opere di Luca Signorelli e della bottega di Botticelli.\nAl secondo piano sono presenti grandi pale di artisti toscani del XVI secolo e del XVII secolo. Si inizia con il Manierismo con le pale di Paolo degli Organi (La \"Circoncisione di Ges\u00f9\"), di Giovan Battista Naldini e Giovanni Balducci (\"Matrimonio mistico di Santa Caterina\") e di Francesco Morandini detto il Poppi e il suo \"Tobiolo e l'angelo\". Nello stesso contesto culturale grande importanza ha il piccolo nucleo di tre dipinti provenienti dalla Cappella del Palagio degli Spini a Peretola e donati al museo nel 2011 dalla contessa Angela Riblet Bargagli Petrucci. Si tratta dei due capolavori di Alessandro Allori, il \"Miracolo del grano con San Giovanni Gualberto\" e il \"Miracolo della fonte con San Filippo Benizi\" ed il terzo capolavoro, la \"Moltiplicazione dei pani e dei pesci\" di Santi di Tito. \nAppartenenti al barocco sono presenti opere di scuola romana, napoletana (come uno splendido \"Noli me tangere\" di Battistello Caracciolo), varie nature morte del Settecento, e un interessante \"Annunciazione\" di Gian Domenico Ferretti.\nDa non dimenticare al terzo piano i modelli originali in alabastro e gesso del vaianese Lorenzo Bartolini tra cui quella della celebre \"Fiducia in dio\" del 1835, conservata al Museo Poldi Pezzoli di Milano."}
{"id": "2591722", "revid": "31382462", "url": "https://it.wikipedia.org/wiki?curid=2591722", "title": "Museo Civico (Prato)", "text": ""}
{"id": "2591725", "revid": "1305772", "url": "https://it.wikipedia.org/wiki?curid=2591725", "title": "Dipartimento di R\u00edo Grande", "text": "R\u00edo Grande \u00e8 un \"dipartimento\" della provincia argentina di Terra del Fuoco, Antartide e Isole dell'Atlantico del Sud, con capoluogo R\u00edo Grande.\nEsso occupa la parte centro-settentrionale dell'isola Grande della Terra del Fuoco\nSecondo il censimento del 2010, su un territorio di 12.181 km\u00b2, la popolazione ammontava a 70.042 abitanti, con un aumento del 27% rispetto al censimento del 2001."}
{"id": "2591726", "revid": "1391549", "url": "https://it.wikipedia.org/wiki?curid=2591726", "title": "Navasota", "text": "Navasota \u00e8 una citt\u00e0 della contea di Grimes nel Texas, negli Stati Uniti. La popolazione era stimata in abitanti nel 2018. Nel 2005, la legislatura del Texas ha designato Navasota come la \"capitale del blues del Texas\", in onore del defunto Mance Lipscomb, un musicista blues e originario di Navasota.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nNavasota si trova nel sud-ovest della contea di Grimes, nel Texas, a est del fiume Navasota (un affluente del fiume Brazos). Si trova a 114\u00a0km a nord-ovest di Houston. Dalla Texas State Highway 105, la principale strada in direzione est-ovest che passa attraverso il centro di Navasota, si trova a 40\u00a0km a sud-ovest di Brenham e a 66\u00a0km ad est di Conroe. La Texas State Highway 6 passa da nord a sud attraverso il lato orientale della citt\u00e0 come una tangenziale a quattro corsie, a 35\u00a0km a nord-ovest di College Station e a 34\u00a0km a sud di Hempstead.\nStoria.\nL'esploratore francese Ren\u00e9 Robert Cavelier de La Salle nel 1687, dopo un vano tentativo di trovare il fiume Mississippi, stava cercando di trovare la strada per tornare alle terre controllate dai francesi vicino ai Grandi Laghi, attraversando l'area che sarebbe diventata Navasota. Fu l\u00ec che La Salle fu assassinato da uno dei suoi uomini. Dopo numerosi viaggi, esplorazioni della valle del fiume Mississippi, imprese commerciali e diversi ammutinamenti, si ritiene che le ossa di La Salle abbiano trovato il loro luogo di riposo nella valle di Navasota.\nNavasota \u00e8 stata fondata da americani europei nel 1831 come fermata della diligenza chiamata \"Nolansville\". Il suo nome fu cambiato nel 1858 in Navasota, un nome forse derivato dalla parola nativa americana \"nabatoto\" (\"acqua fangosa\").\nDopo il settembre 1859, quando la Houston and Texas Central Railway costru\u00ec i binari attraverso la citt\u00e0, Navasota divenne un importante centro di spedizione e commerciale per l'area circostante. Quando la vicina citt\u00e0 storica di Washington-on-the-Brazos resistette alla ferrovia, perse il suo vantaggio geografico e inizi\u00f2 a declinare dopo che molti dei suoi affari e residenti iniziarono a migrare verso il nuovo capolinea 11 km a nord-est attraverso il fiume Brazos a Navasota.\nLa schiavit\u00f9 era parte integrante dell'economia locale. I piantatori dipendevano dagli schiavi afroamericani per fornire lavoro alle loro grandi piantagioni di cotone. Gli schiavi furono portati in citt\u00e0 e venduti nel commercio degli schiavi domestici. Hanno lavorato principalmente nei campi di cotone, che erano una delle principali colture di materie prime nella zona. Le pistole venivano fabbricate nella vicina Anderson. Cotone, polvere da sparo e scarpe venivano prodotti, lavorati e conservati ad Anderson per la Confederazione durante la guerra civile americana.\nNel 1865, la popolazione di Navasota era di circa abitanti. Durante la guerra civile, tutti i beni commerciabili prodotti nella regione furono portati a Navasota, che all'epoca era il pi\u00f9 lontano capolinea ferroviario interno del Texas. Tali merci venivano spedite a sud su rotaia a Galveston, dove potevano essere trasportate in battello a vapore lungo la costa del Texas e lungo il fiume Mississippi per lo sforzo bellico, o esportate in Messico o oltremare in Europa.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti."}
{"id": "2591730", "revid": "767487", "url": "https://it.wikipedia.org/wiki?curid=2591730", "title": "Banlieue 13", "text": "Banlieue 13 \u00e8 un film del 2004 diretto da Pierre Morel, prodotto da Luc Besson. Nel 2009 ne \u00e8 stato girato un seguito, \"Banlieue 13 Ultimatum\" diretto da Patrick Alessandrin e prodotto sempre da Luc Besson. David Belle, cofondatore del parkour, compare come protagonista. Nel 2013 il film ha avuto un remake di produzione franco-canadese, Brick Mansions, dove David Belle viene affiancato dall'attore Paul Walker.\nTrama.\nParigi, 2010. Un muro d'isolamento circonda il ghetto della periferia, il quartiere 13 (in francese \"Banlieue\", ovvero l'area periferica dei grandi agglomerati urbani francesi). Le\u00efto, cercando di arginare il problema dello spaccio di droga, ruba una grossa partita di eroina al boss locale - Taha. Questi manda quindi i suoi scagnozzi, guidati dal grosso K2, a riprendere la droga e catturare Le\u00efto. Grazie alle tecniche atletiche del parkour e del free running, quest'ultimo riesce a sfuggire alla cattura saltando tra i palazzi del quartiere. Taha, infuriato, fa quindi catturare la giovane sorella di Le\u00efto, Lola, che lavora come cassiera in un supermercato. Il giovane atleta corre quindi a riprendersela e dopo aver preso di sorpresa il boss, puntandogli un pugnale alla gola, assieme alla sorella si fa scortare fuori dal palazzo di Taha, sede dei suoi loschi affari. Sempre puntandogli il pugnale alla gola e inseguito in macchina dalle guardie del criminale, raggiunge l'ultimo posto di polizia rimasto nel quartiere e consegna Taha al commissario l\u00ec presente, fornendogli come prove dell'incriminazione cinque chili di eroina sottratti al boss. Il commissario, intimidito dal potere di Taha e dai numerosi suoi uomini appostati fuori dal centro di polizia, preferisce far arrestare Le\u00efto e lasciare libero il criminale permettendogli di portare con s\u00e9 Lola per farne la sua schiava. Il commissario si scusa con Le\u00efto asserendo che sta per andare in pensione e vuole cercare di tirarsi via dai guai. Le\u00efto gli urla che avrebbe dovuto salvare la sorella, poich\u00e9 lui \u00e8 gi\u00e0 morto. Gli afferra quindi la testa e gliela fracassa con una ginocchiata, uccidendolo.\nSei mesi dopo il capitano di polizia Damien Tomaso, al termine di una delicata operazione di polizia, viene informato dai suoi superiori che \u00e8 stato rubato un ordigno molto potente e che, essendo stato accidentalmente attivato, restano solo 23 ore per recuperarlo e disinnescarlo. La bomba si trova nel quartiere 13. Damien non conosce il quartiere, e per poterci entrare e potersi muovere ha bisogno di qualcuno che lo conosca bene. Si fa quindi arrestare e, sotto copertura, fa evadere Le\u00efto raccontandogli di essere anche lui un criminale che ha perso la famiglia a causa di Taha e che si vuole vendicare. Le\u00efto capisce in fretta che Damien \u00e8 un poliziotto, ma questi riesce a convincerlo a farsi aiutare raccontandogli della bomba, rubata proprio da Taha. Damien ha un piano per raggiungere la bomba: far distrarre gli uomini del boss da Le\u00efto mentre lui si reca all'ordigno. Le\u00efto per\u00f2 preferisce andare direttamente da Taha, asserendo che questi avrebbe certamente scoperto il piano di Damien. Arrivati quindi dal boss, questi gli chiede di trattare e si accordano per un riscatto della bomba di 20 milioni di euro, che per\u00f2 il governo non vuole pagare. Le\u00efto e Damien quindi scappano dal palazzo di Taha inseguiti dalle guardie cercando di raggiungere il tetto di un altro edificio, su cui \u00e8 posta la bomba, in procinto di essere lanciata sullo Champs-\u00c9lys\u00e9es in centro a Parigi.\nIntanto, ai piedi del razzo \u00e8 incatenata Lola, che in quei sei mesi era stata ridotta ad un animale, tenuta calma da continue iniezioni di eroina. Ella, pur essendo incatenata, riesce con le gambe ad afferrare una tanica di benzina e a versarla sotto il razzo per cercare di dargli fuoco e fermarlo.\nIntanto il governo risale ai vari conti correnti di Taha in giro per il mondo e bloccandoglieli il boss si ritrova senza soldi per pagare le sue guardie, che gli si rivoltano contro, uccidendolo. K2 prende quindi il potere. Le\u00efto e Damien vengono raggiunti dalle guardie proprio alla base del palazzo sul cui tetto si trovano Lola e la bomba e, raggiunti da K2, si accordano perch\u00e9 i due possano salire a disinnescare la bomba. Prima di arrivare sul tetto Le\u00efto e Damien devono affrontare lo Yeti, un gigantesco lottatore di Sumo ancora fedele a Taha. Dopo averlo sconfitto riescono a fermare appena in tempo Lola dal dare fuoco alla bomba e morire carbonizzata con essa, mentre Damien telefona a Kr\u00fcger, il suo superiore, per farsi dare il codice di disinnesco dell'ordigno. Il codice \u00e8 92930709B13. 9293, esattamente come il numero civico del palazzo, 0709, 7 settembre cio\u00e8 giorno e mese in cui si trovano e B13, come il quartiere. Le\u00efto, che gi\u00e0 aveva dei dubbi riguardo al curioso smarrimento della bomba proprio nel quartiere pi\u00f9 pericoloso della citt\u00e0, cerca di far ragionare Damien. Infatti, secondo Le\u00efto, il codice da inserire la farebbe esplodere. Sarebbe quindi una mossa del governo, che per fermare una volta per tutte la criminalit\u00e0 di un quartiere che costa ogni giorno di pi\u00f9, sarebbe disposto a cancellare due milioni di persone. Damien, incredulo e non convinto che il proprio governo sia criminale, si scontra con Le\u00efto. I due lottano finch\u00e9 il conteggio non si ferma, non succedendo niente. Damien aiuta quindi Le\u00efto e Lola a portare di sotto la bomba. Al pian terreno K2 \u00e8 contento di vederli e li lascia andare, non avendo motivo di fermarli e volendosi sbarazzare in fretta della bomba inesplosa.\nAl quartier generale del governo, Kr\u00fcger si domanda perch\u00e9 la bomba non sia esplosa cancellando il quartiere. Proprio in quel momento arrivano Le\u00efto e Damien con l'ordigno. Minacciando di farlo detonare riescono a far confessare Kr\u00fcger, registrando tutte le sue parole e trasmettendole poi in televisione a reti unificate.\nAlla fine Le\u00efto e Lola torneranno nel quartiere finalmente riaperto ai posti di blocco della polizia, alle scuole, e alle varie istituzioni.\nProduzione.\nLa scena del parkour \u00e8 composta da una serie di sequenze acrobatiche girate in totale assenza di stuntman, fili di sospensione o computer grafica. A causa di ci\u00f2 vennero fatte alcune critiche in comparazione con il film thailandese \"Ong-Bak - Nato per combattere\".\nDistribuzione.\nIl film \u00e8 stato distribuito da Europa Corp. per il territorio francese a partire dal 10 novembre del 2004. Due anni dopo, nel 2006, la Magnolia Pictures distribuisce la pellicola nelle sale statunitensi e canadesi. In Italia il film viene distribuito da 01 Distribution direttamente per il mercato home video, arrivando in televisione nel giugno 2010 su Rai 4.\nAccoglienza.\nBanlieue 13 ha ricevuto parecchie critiche positive e detiene una percentuale dell'81% di preferenze su 108 recensioni di Rotten Tomatoes.\nColonna sonora.\nTutte le musiche sono state composte e interpretate dal compositore francese Da Octopuss. Sono inoltre presenti alcuni brani di genere Rap e Hip Hop di altri autori:\nSequel.\nLe riprese del seguito, originariamente titolato \"Banlieue 14\", iniziarono nell'agosto 2008 a Belgrado, in Serbia e durarono fino all'ottobre dello stesso anno. David Belle e Cyril Raffaelli riprendono i loro ruoli di Le\u00efto e Damien. Il film venne diretto da Patrick Alessandrin con Luc Besson sempre alla produzione e sceneggiatura. Il titolo del film venne poi ufficialmente cambiato in post produzione in \"Banlieue 13 Ultimatum\". Usc\u00ec nella sale cinematografiche francesi il 18 febbraio 2009 e in quelle inglesi il 2 ottobre, in Italia \u00e8 stato trasmesso da Rai4."}
{"id": "2591736", "revid": "196390", "url": "https://it.wikipedia.org/wiki?curid=2591736", "title": "Aubrey Graham", "text": ""}
{"id": "2591739", "revid": "1511239", "url": "https://it.wikipedia.org/wiki?curid=2591739", "title": "Dipartimento di Ushuaia", "text": "Ushuaia \u00e8 un \"dipartimento\" della provincia argentina di Terra del Fuoco, Antartide e Isole dell'Atlantico del Sud, con capoluogo Ushuaia.\nGeografia.\nEsso occupa la striscia meridionale dell'isola Grande della Terra del Fuoco, e l'isola degli Stati.\nSecondo il censimento del 2001, su un territorio di 9.390 km\u00b2, la popolazione ammontava a 56.956 abitanti, con un aumento del 24,4% rispetto al censimento del 2001."}
{"id": "2591741", "revid": "100402263", "url": "https://it.wikipedia.org/wiki?curid=2591741", "title": "Lloyd Leith", "text": "Carriera.\nHa arbitrato ufficialmente in 16 campionati di basket tra il 1939 e il 1955.\nHa lavorato anche come capo allenatore alla Balboa High School (1931-36), alla George Washington High School (1936-42) e alla Mission High School (1945-72)."}
{"id": "2591743", "revid": "31886", "url": "https://it.wikipedia.org/wiki?curid=2591743", "title": "Attentato di Sveta Nedelja", "text": "L'attentato di Sveta Nedelja (in bulgaro: \u0410\u0442\u0435\u043d\u0442\u0430\u0442 \u0432 \u0446\u044a\u0440\u043a\u0432\u0430\u0442\u0430 \u201e\u0421\u0432\u0435\u0442\u0430 \u041d\u0435\u0434\u0435\u043b\u044f\u201c, \"Atentat v c\u0103rkvata \"Sveta Nedelja\"\") fu un attacco terroristico alla cattedrale di Sveta Nedelja in Bulgaria. Fu attuato il 16 aprile 1925, quando un gruppo di uomini del Partito Comunista Bulgaro (PCB) fece esplodere il tetto della cattedrale di Sveta Nedelja nella capitale bulgara Sofia, in occasione del funerale del generale Konstantin Georgiev, che era stato ucciso in un precedente attentato di matrice comunista il 14 aprile. 163 persone, soprattutto facenti parte dell'\u00e9lite politica e militare del paese furono uccise nell'attentato, e circa 240 rimasero ferite.\nPreparazione.\nDopo il fallimento dell'insurrezione di settembre nel 1923 e la messa al bando del PCB da parte della Corte Suprema d'Appello il 2 aprile 1924, il partito comunista si ritrov\u00f2 in una situazione difficile. Il governo arrest\u00f2 molti attivisti e l'esistenza stessa dell'organizzazione era seriamente minacciata. Venne istituito un \"gruppo speciale punitivo\" come parte del Comitato centrale del PCB che includeva Jako Dorosiev, il capitano Ivan Minkov e V\u0103lko \u010cervenkov. L'organizzazione militare (OM) del PCB, guidata dal maggiore Kosta Jankov e da Ivan Minkov, organizz\u00f2 piccoli isolati gruppi terroristici (\"\u0448\u0435\u0441\u0442\u043e\u0440\u043a\u0438\", \"\u0161estorki\") che organizzarono atti individuali di terrorismo. Ci\u00f2 tuttavia non imped\u00ec alla polizia di scoprire e distruggere le strutture illegali del PCB con relativa facilit\u00e0.\nIn seguito, nel dicembre 1924, l'organizzazione reclut\u00f2 Pet\u0103r Zadgorski, un sagrestano della cattedrale di Sveta Nedelja. Dimit\u0103r Had\u017eidimitrov e Dimit\u0103r Zlatarev, capi della sezione armamenti della OM, suggerirono di assassinare il Direttore della Polizia Vladimir Nachev e di organizzare un attentato su larga scala durante i suoi funerali. In questo modo speravano di eliminare un gran numero di figure chiave nella gerarchia della polizia e alleggerire la pressione che le autorit\u00e0 esercitavano sul PCB. L'idea fu accolta da Stanke Dimitrov, segretario del Comitato centrale, che ne discusse con Georgi Dimitrov e Vasil Kolarov, segretario generale del Comintern, nel primo 1925. Tuttavia non approvarono la proposta, perch\u00e9 ritenevano che una tale azione doveva prima essere preceduta da una preparazione per un'insurrezione su larga scala che avrebbe seguito l'attacco.\nNel frattempo il governo continu\u00f2 ad aumentare la pressione sul PCB. In seguito all'uccisione di V\u0103l\u010do Ivanov, un influente funzionario, l'11 febbraio 1925, fu introdotto un mese dopo un emendamento alla \"Legge in difesa dello stato\" (\u0417\u0430\u043a\u043e\u043d\u0430 \u0437\u0430 \u0437\u0430\u0449\u0438\u0442\u0430 \u043d\u0430 \u0434\u044a\u0440\u0436\u0430\u0432\u0430\u0442\u0430, \"Zakona za za\u0161tita na d\u0103r\u017eavata\") che aument\u00f2 il potere delle autorit\u00e0. Jako Dorosiev, capo della sezione di attivit\u00e0 terroristiche della OM, fu assassinato il 26 marzo. Questi eventi aumentarono la minaccia alla sopravvivenza fisica dei leader del PCB e inoltre irritarono la direzione della OM. Questi annunciarono che erano pronti a mettere in pratica il piano anche senza l'approvazione del Comintern. \u00c8 stato ipotizzato che gli attentatori agirono con il sostegno dei servizi segreti dell'Unione sovietica, ma non esistono documenti che attestino questa idea. Ad ogni modo si sa che erano in contatto diretto coi servizi sovietici, per cui furono in grado di agire ignorando le istruzioni di Vasil Kolarov da Mosca.\nMessa in opera.\nLa direzione dell'OM assegn\u00f2 il compito ad uno dei gruppi terroristici, guidato da Pet\u0103r Abad\u017eiev, lo stesso che aveva reclutato il sagrestano, Pet\u0103r Zadgorski. Com il suo aiuto, Abad\u017eiev e Asen Pavlov trasportarono un totale di 25\u00a0kg di esplosivi nella soffitta della cattedrale di Sveta Nedelja nel corso di un paio di settimane. L'esplosivo fu montato in un pacco sopra una delle colonne della cupola principale, situata vicino all'entrata meridionale dell'edificio. Il piano era di far detonare l'esplosivo con una corda di 15 metri, che avrebbe permesso agli attentatori di fuggire illesi.\nA causa della sorveglianza rafforzata ai funerali di Vladimir Na\u010dev, la OM scelse un'altra vittima, i cui funerali potessero servire come esca per l'attentato. Alle 8 della sera del 14 aprile il generale Konstantin Georgiev, un deputato del partito \"Accordo Democratico\" al governo, fu assassinato da Atanas Todovi\u010din davanti ad una chiesa di Sofia mentre vi si dirigeva per presenziare alla messa serale con sua nipote.\nIl servizio funebre per il generale Georgiev fu fissato per il 16 aprile, gioved\u00ec santo. Per aumentare il numero di vittime, gli organizzatore mandarono falsi invinti a nome dell'Associazione degli Ufficiali in Ritiro. Alle 7 di mattina del 16 aprile, Zadgorski condusse Nikola Petrov al tetto, dove avrebbe fatto detonare la bomba al segnale di Zadgorski. La processione funebre entr\u00f2 in chiesa alle 15 di pomeriggio. Il funerale fu officiato dal vescovo Stefan, futuro esarca bulgaro. La bara fu posta inizialmente a destra vicino alla colonna che doveva saltare in aria, ma poi fu spostata in avanti per via del gran numero di persone che arrivarono per assistere alla cerimonia.\nSecondo il piano terroristico, quando la gente si era radunata e il servizio funebre era cominciato, Zadgorski diede a Petrov il segnale di detonare, dopo il quale i due lasciarono l'edificio circa alle 15.20. L'esplosione distrusse la volta principale della chiesa ed una delle cupole minori, seppellendo molte persone all'interno. Lo scoppio all'interno caus\u00f2 ulteriori danni. La chiesa venne ricostruita negli anni 1927-1933 con un'unica grande cupola ed una struttura pi\u00f9 massiccia, sul modello di Santa Sofia di Istanbul.\nVittime.\n163 persone morirono nell'attentato ed altre 240 rimasero ferite. Per puro caso tutti i membri del governo scamparono al disastro. Il sovrano, lo zar Boris III, non si trovava nella chiesa, dato che stava assistendo ai funerali di coloro che avevano perso la vita nell'attentato contro di lui al passo di Arabakonak.\nTra le vittime ci furono il generale Kalin Najdenov, ministro della difesa durante la prima guerra mondiale; Stefan Nerezov, comandante dell'esercito bulgaro a Dojran; il generale Ivan Popov, il generale Grigor Kjurk\u010diev; l'allora sindaco di Sofia Paskal Paskalev, il governatore del paese Nedel\u010dev, il capo della polizia Kisov, tre deputati, e 25 tra donne e bambini.\nConseguenze.\nLa sera dopo l'attentato venne dichiarata la legge marziale. L'attentato caus\u00f2 un'ondata di repressione violenta, organizzata dall'Unione Militare con l'approvazione tacita del governo. Durante le due settimane successive, furono uccise circa 450 persone senza processo, incluse figure importanti come il poeta Geo Milev ed il giornalista Josif Herbst (una fossa comune di queste vittime del 1925 fu scoperta nel 1950 durante la costruzione di una diga, ed il cadavere di Geo Milev fu identificato dal suo occhio di vetro - aveva perso un occhio durante la prima guerra mondiale). Molti altri comunisti furono condannati pesantemente per aver preso parte all'organizzazione terroristica.\nI leader della OM Kosta Jankov e Ivan Minkov furono tra quelli assassinati. Pochi tra gli organizzatori dell'attentato riuscirono a scappare in Unione sovietica, attraverso la Jugoslavia, tra cui Dimit\u0103r Zlatarev, Pet\u0103r Abad\u017eiev e Nikola Petrov. Abbandonato dal proprio partito, Pet\u0103r Zadgorski si arrese alla polizia e confess\u00f2.\nIl processo si svolse in una corte militare a Sofia tra il 1 ed l'11 maggio 1925. Pet\u0103r Zadgorski, il luogotenente-colonnello Georgi Koev, che tent\u00f2 di nascondere senza successo Ivan Minkov, e Marko Fridman, un capo di sezione della OM, furono condannati a morte. Stanke Dimitrov, Pet\u0103r Abad\u017eiev, Dimit\u0103r Gr\u0103n\u010darov, Nikolaj Petrini e Hristo Kosovski furono condannati a morte in contumacia, anche se gli ultimi tre erano gi\u00e0 stati uccisi nelle precedenti settimane.\nMarko Fridman, l'individuo di grado pi\u00f9 alto tra gli arrestati, confess\u00f2 che l'organizzazione dell'attentato fu finanziata e rifornita dall'Unione sovietica, ma accoll\u00f2 la responsabilit\u00e0 ultima dell'attentato a Kosta Jankov ed Ivan Minkov, che, secondo Fridman, agirono senza l'approvazione della direzione del PCB."}
{"id": "2591745", "revid": "27335813", "url": "https://it.wikipedia.org/wiki?curid=2591745", "title": "Doppietto di elettroni", "text": ""}
{"id": "2591754", "revid": "1793900", "url": "https://it.wikipedia.org/wiki?curid=2591754", "title": "Texas Historical Commission", "text": "La Texas Historical Commission \u00e8 un ente governativo statunitense dedicato alla preservazione del patrimonio storico all'interno dello Stato del Texas. Fra gli altri gestisce il National Register of Historic Places per quanto riguarda i siti presenti in questo Stato.\nL'ente ha sede nell'Austin Complex, ad Austin."}
{"id": "2591755", "revid": "248632", "url": "https://it.wikipedia.org/wiki?curid=2591755", "title": "Videogiochi per browser", "text": ""}
{"id": "2591761", "revid": "27063103", "url": "https://it.wikipedia.org/wiki?curid=2591761", "title": "Principati latini d'Oriente", "text": ""}
{"id": "2591763", "revid": "125543034", "url": "https://it.wikipedia.org/wiki?curid=2591763", "title": "Marcello Dell'Utri", "text": "Nel 2014 viene condannato a 7 anni di reclusione per concorso esterno in associazione mafiosa (ne ha scontati 4 in carcere e pi\u00f9 di 1 ai domiciliari) essendo stato riconosciuto mediatore tra Cosa Nostra e Silvio Berlusconi.\nNell'aprile 2018 ha ricevuto una nuova condanna in primo grado a 12 anni di reclusione a conclusione del processo sulla trattativa Stato-mafia, per poi essere assolto nel settembre 2021 per non avere commesso il fatto.\nBiografia.\nStudi e inizi.\nConseguita la maturit\u00e0 classica a Palermo, compie dal 1961 a Milano gli studi universitari laureandosi in giurisprudenza presso l'Universit\u00e0 degli Studi di Milano, dove conosce Silvio Berlusconi. Nel 1964, a 23 anni, lavora come segretario per Berlusconi, che sponsorizza il Torrescalla, piccola squadra di calcio di cui Dell'Utri \u00e8 allenatore.\nSuccessivamente (1965) si trasferisce a Roma, dove dirige per un paio di anni il Gruppo Sportivo ELIS nel quartiere Tiburtino - Casal Bruciato, presso il Centro Internazionale per la Giovent\u00f9 Lavoratrice, iniziativa apostolica della Chiesa Cattolica che il papa affid\u00f2 all'Opus Dei. Torna poi (1967) a Palermo presso l'Athletic Club Bacigalupo; durante questa esperienza, per sua esplicita ammissione, conosce Vittorio Mangano e Gaetano Cin\u00e0, mafiosi appartenenti a Cosa Nostra.\nDopo tre anni (1970) comincia a lavorare per la Cassa di Risparmio delle Province Siciliane a Catania e l'anno seguente (1971) viene trasferito alla filiale di Belmonte Mezzagno. Dopo due anni (1973) viene promosso alla direzione generale della Sicilcassa a Palermo, servizio di credito agrario.\nSegretario di Berlusconi.\nL'anno seguente (1974) torna a Milano per lavorare presso l'Edilnord su richiesta di Silvio Berlusconi, per il quale svolge anche la mansione di segretario; segue in particolare i lavori di ristrutturazione della villa di Arcore dopo che Berlusconi l'ha acquistata dalla marchesina Annamaria Casati Stampa, di cui Cesare Previti era tra i tutori legali.\nRapporti con la mafia.\nIl 7 luglio porta nella villa di Arcore il pregiudicato Vittorio Mangano che, secondo il Tribunale di Palermo, viene assunto da Berlusconi come \"responsabile\" per evitare che i familiari dell'imprenditore fossero vittima di sequestro di persona (e non come \"stalliere\", come affermato). Mangano \u00e8 un giovane mafioso, divenuto successivamente esponente di spicco del clan di Porta Nuova a Palermo, e in quel periodo ha gi\u00e0 a suo carico tre arresti e varie denunce e condanne, nonch\u00e9 una diffida risalente al 1967 come \"persona pericolosa\".\nDopo l'arresto di Mangano sia Berlusconi sia Dell'Utri hanno dichiarato ai carabinieri di non essere stati a conoscenza delle sue attivit\u00e0 criminali, ma il Tribunale di Palermo ha affermato che Dell'Utri conosceva lo \"spessore delinquenziale\" di Mangano, e anzi, lo avrebbe scelto proprio per tale \"qualit\u00e0\" (riferito alla mansione occulta di \"protezione\" personale di Silvio Berlusconi e della sua famiglia a seguito di esplicite minacce di morte da questi ricevute nel caso in cui non avesse dato seguito alle richieste della mafia). Il 24 ottobre 1976 Dell'Utri si trova insieme con Vittorio Mangano e ad altri mafiosi alla festa di compleanno del boss catanese Antonino Calderone, al ristorante \"Le Colline Pistoiesi\" di Milano.\nLicenziato da INIM e dissesto della Bresciano Costruzioni.\nNel 1977 messo in esubero dalla Edilnord viene contattato da Filippo Alberto Rapisarda, che ha relazioni con personalit\u00e0 di spicco della mafia quali Ciancimino, Francesco Paolo Alamia e i Cuntrera-Caruana. Il Rapisarda decide di assumerlo in virt\u00f9 della reciproca conoscenza sin dai tempi dell'infanzia presso la sua compagnia di costruzioni ma anche il rapporto di impiego con la INIM viene a cessare quando viene licenziato con l'accusa di aver distratto fondi dalle casse della societ\u00e0.\nBancarotta fraudolenta e riciclaggio.\nIn un rapporto della Criminalpol del 1981 la societ\u00e0 Inim \u00e8 definita, assieme alla consorella Raca, \"societ\u00e0 commerciale gestita dalla mafia di cui la mafia si serve per riciclare il denaro sporco provento di illeciti\". Dell'Utri assume il ruolo poi di amministratore delegato della Bresciano Costruzioni che finir\u00e0 anch'essa dopo pochi anni in dissesto. Dell'Utri incriminato per bancarotta fraudolenta seppure a piede libero si trova nuovamente privo di lavoro, mentre lo stesso Rapisarda si trova costretto suo malgrado a fuggire latitante in Venezuela, usando un passaporto intestato al fratello di Dell'Utri. \nIl 19 aprile dello stesso anno \u00e8 a Londra, dove partecipa al matrimonio di Girolamo Maria Fauci, pi\u00f9 comunemente chiamato Jimmy Fauci, boss mafioso che gestisce il traffico di droga internazionale tra Italia, Gran Bretagna e Canada.\nAttivit\u00e0 in Publitalia e Fininvest.\nNel 1982 incomincia la sua attivit\u00e0 in Publitalia '80, la societ\u00e0 per la raccolta pubblicitaria della Fininvest fondata nel 1979 da Silvio Berlusconi, dal quale riceve la nomina di amministratore. Un anno dopo (1983), nell'ambito di un blitz di arresti compiuti a Milano contro la mafia dei casin\u00f2, viene trovato nella residenza del boss mafioso catanese Gaetano Corallo. Nel 1984 richiede ed ottiene la nomina ad amministratore delegato del gruppo Fininvest. Nel 1990 fu fondata per sua proposta la Silvio Berlusconi Editore, di cui segu\u00ec personalmente la produzione fino al 1993.\nNel 1992 (gennaio-febbraio) Vincenzo Garraffa, ex senatore del Partito Repubblicano Italiano e presidente della Pallacanestro Trapani, riceve la visita del boss trapanese Vincenzo Virga (poi latitante e condannato per omicidio, oggi in carcere): \u00abMi manda Dell'Utri\u00bb, dice il boss venuto a riscuotere un presunto credito in nero preteso da Dell'Utri. L'episodio, denunciato da Garraffa, \u00e8 stato accertato dal tribunale di Milano, che nel maggio 2004 ha condannato Dell'Utri e Virga a due anni per tentata estorsione in primo grado, e nel 2007 la condanna \u00e8 stata confermata in appello.\n1993: Fondazione dell'associazione Forza Italia e ingresso in politica.\nNel 1993 fonda \"Forza Italia! Associazione per il buon governo\" insieme anche a Silvio Berlusconi, lasciando la carica di presidente di Publitalia '80. Nel 1995 viene arrestato a Torino con l'accusa di aver inquinato le prove nell'inchiesta sui fondi neri di Publitalia '80. Nel 1996 \u00e8 deputato al Parlamento nazionale, dal 1999 \u00e8 parlamentare europeo e nelle elezioni politiche del 2001 viene eletto Senatore della Repubblica.\nFalse fatture e frode fiscale.\nNel gennaio 1996, mentre \u00e8 imputato a Torino per false fatture e frode fiscale e indagato a Palermo per Mafia, Dell'Utri diventa deputato di Forza Italia in Parlamento.\nNei cinque anni di attivit\u00e0 alla Camera, ha presentato unicamente due DDL: una riforma della normativa sull'industria dei latticini, e delle modifiche sulla tutela dei minori vittime di abusi o di violenze. Nel 1999 patteggia una pena di due anni e tre mesi di reclusione per i reati di frode fiscale e false fatture.\nNel 1999 viene eletto parlamentare europeo per Forza Italia. In cinque anni, \u00e8 stato co-firmatario di tre proposte di risoluzioni e di 9 interrogazioni parlamentari, di cui una sola come primo firmatario.\nNel 2001 \u00e8 eletto Senatore della Repubblica nel collegio 1 di Milano. Come senatore ha ricoperto, tra le altre, la carica di Presidente della Commissione per la Biblioteca del Senato. \u00c8 stato riconfermato nel 2006. Nel 2007 \u00e8 stato il senatore pi\u00f9 assente: 673 assenze su 1637 (41,1%). Nel 2008 \u00e8 stato ricandidato al Senato, ed eletto, nel PdL nonostante nel frattempo fosse stato condannato in primo grado per concorso esterno in associazione di tipo mafioso.\nIn dieci anni di attivit\u00e0 parlamentare al Senato, non ha mai presentato un disegno di legge come primo firmatario. Il 10 febbraio 2010 Dell'Utri rilascia un'intervista a Beatrice Borromeo, per \"Il Fatto Quotidiano\", in cui afferma di usare la politica per potersi difendere dai suoi guai giudiziari. Ribadisce inoltre che non si dimetterebbe nemmeno a seguito di una condanna in appello.\nRitiro dalla scena politica.\nIl 19 gennaio 2013, dopo che il procuratore generale di Palermo ha richiesto sette anni di carcere per Dell'Utri, il senatore in un'intervista a Beatrice Borromeo de \"Il Fatto Quotidiano\" dichiara di volersi ritirare dalla scena politica in vista delle nuove elezioni politiche di febbraio nonostante le difficili trattative con Silvio Berlusconi e i messaggi lanciati anche a mezzo stampa per la sua ricandidabilit\u00e0. Infatti se fosse condannato per mafia a Palermo, lo \"scudo\" parlamentare non gli eviterebbe comunque il carcere.\nIl 9 luglio 2015 gli \u00e8 stato revocato il vitalizio, insieme con altri nove ex deputati e otto ex senatori.\nLa fuga in Libano.\nLatitanza, arresto e cattura.\nL'11 aprile 2014 la Corte d'appello di Palermo ha dichiarato Marcello Dell'Utri latitante. Dell'Utri si era gi\u00e0 reso irreperibile a partire dalla seconda met\u00e0 del mese di marzo in base a quanto dichiarato dalla Direzione Investigativa Antimafia di Palermo, alla quale era stata delegata la notifica dell'ordinanza di custodia cautelare in carcere nei confronti dello stesso emessa dalla terza sezione penale della Corte d'Appello di Palermo.\nConstatata la latitanza viene esteso dagli organi di polizia italiani un mandato di cattura internazionale presso l'Interpol e attraverso il coordinamento dei servizi della Direzione Investigativa Antimafia, viene localizzato sul territorio libanese per mezzo dell'incrocio delle informazioni relative ai tabulati telefonici e alle risultanze di una carta di credito in suo possesso utilizzata per i pagamenti e conseguentemente arrestato all'interno di un albergo di Beirut, in Libano, il 12 aprile 2014. L'operazione \u00e8 stata condotta localmente dall'intelligence libanese che ha fermato Dell'Utri all'interno dell'Intercontinental Phoenicia. In base alle informazioni rilasciate dalla Direzione Investigativa Antimafia di Palermo, Dell'Utri aveva lasciato l'Italia rendendosi irreperibile \u00absin dalla seconda met\u00e0 del mese di marzo\u00bb e in data 24 marzo 2014 si era imbarcato su di un volo con destinazione Beirut in Libano in transito dalla Francia. Al momento dell'arresto era in possesso di due passaporti di cui uno diplomatico (scaduto) e una valigia piena di denaro contante per un totale pari a 30.000 euro in banconote di piccolo taglio.\nEstradizione in Italia.\nA seguito della cattura \u00e8 stata disposta l'attivazione della procedura di estradizione che prevede il trasferimento del detenuto. Il 9 maggio 2014 la Corte di cassazione, dopo quattro ore di camera di consiglio, ha confermato in via definitiva la sentenza d'appello bis. A seguito della pronuncia della Cassazione, la Procura generale ha notificato l'ordine di carcerazione in esecuzione della pena per i reati ascritti a carico del fuggiasco che va a completare la documentazione trasmessa all'autorit\u00e0 giudiziaria libanese ai fini dell'estradizione del detenuto in Italia. Il 24 maggio 2014 Il presidente libanese Michel Suleiman, nell'ultimo giorno del suo mandato, firma l'estradizione in Italia per Marcello Dell'Utri. Il 13 giugno 2014 viene estradato in Italia e tradotto presso il carcere di Parma. Sei mesi dopo si iscrive alla facolt\u00e0 di Storia dell'Universit\u00e0 di Bologna.\nAltre attivit\u00e0.\n\u00c8 presidente della Fondazione Biblioteca di via Senato e fondatore del Circolo Dell'Utri, intitolato a se stesso. Nel 2005 lo stesso circolo Dell'Utri risulta insolvente e sottoposto a decreto ingiuntivo per oltre 600.000 euro di conti non pagati. I fatti sono riferiti dal quotidiano della provincia napoletana \u00abMetropolis\u00bb in relazione ai costi dell'organizzazione di una convention per gli \"under 40\" del partito. Nel 2002 accede ai fondi pubblici per l'editoria con \"Il Domenicale\" di cui era editore ma chiuder\u00e1 i battenti dopo appena 7 anni di attivit\u00e0 nel 2009. L'8 febbraio 2007 il sindaco di Milano, Letizia Moratti e sua collega di partito lo nomina direttore artistico del Teatro Lirico.\nIl 10 settembre 2007 entra nel consiglio d'amministrazione del gruppo editoriale E Polis, che pubblica 15 quotidiani free-press in tutta Italia e diventa presidente della concessionaria di pubblicit\u00e0, denominata Publiepolis spa. Nel febbraio 2008 dopo appena cinque mesi, si dimette in maniera irrevocabile da entrambi gli incarichi. Nel febbraio 2010 Dell'Utri dichiara di aver letto un capitolo scomparso di \"Petrolio\", ultimo e incompiuto romanzo di Pier Paolo Pasolini, rubato dopo la morte del poeta, annunciandone l'esposizione alla XXI mostra del libro antico di Milano. Il capitolo non \u00e8 stato mai presentato alla mostra.\nProcedimenti giudiziari.\nSu 12 procedimenti:\n\u2022 3 volte \u00e8 stato assolto in cassazione (tentata estorsione, istigazione alla calunnia pluriaggravata e peculato);\n\u2022 1 volta \u00e8 stato prosciolto per \"\u201cnon luogo a procedere\u201d\" a causa di un errore della Procura (frode fiscale mentre per la bancarotta era gi\u00e0 stato assolto);\n\u2022 1 volta ha concordato un patteggiamento (fatture false e frode fiscale);\n\u2022 2 volte ha subito una condanna definitiva (7 anni di reclusione per concorso esterno in associazione mafiosa - scontando 4 anni in carcere e pi\u00f9 di 1 anno ai domiciliari - e 8 mesi per abuso edilizio);\n\u2022 1 volta ha ottenuto una prescrizione (vicenda P3);\n\u2022 2 volte ha ottenuto unarchiviazione (corruzione e ricettazione);\n\u2022 \u00e8 stato assolto in secondo grado (trattativa Stato-mafia);\n\u2022 ha ancora 1 indagine in corso (estorsione a Berlusconi).\nConcorso esterno in associazione mafiosa.\nLe indagini su Dell'Utri iniziano nel 1994, l'anno dell'entrata in politica, con le prime rivelazioni che confluiscono nel fascicolo 6031/94 della Procura di Palermo.\nPrimo grado: 9 anni di reclusione (2004).\nIl 2 gennaio 1996 viene messo sotto accusa; nell'ottobre dello stesso anno il gip di Palermo lo rinvia a giudizio, e il processo inizia il 5 novembre 1997. In data 11 dicembre 2004, il Tribunale di Palermo condanna Marcello Dell'Utri a nove anni di reclusione con l'accusa di concorso esterno in associazione mafiosa. Il senatore \u00e8 anche condannato a due anni di libert\u00e0 vigilata, oltre all'interdizione perpetua dai pubblici uffici e il risarcimento dei danni (per un totale di 70.000 euro) alle parti civili, il Comune e la Provincia di Palermo.\nNel testo che motiva la sentenza si legge:\nInoltre:\nAppello: 7 anni di reclusione (2010).\nIl processo di secondo grado si \u00e8 svolto alla Corte di Appello di Palermo. Il 16 aprile 2010 il procuratore generale di Palermo Nino Gatto ha chiesto la condanna a 11 anni di carcere per Dell'Utri. In vista del processo aveva affermato di essere entrato in politica e fare il parlamentare solo per difendersi dai processi, e di essere quindi pronto a lasciare l'incarico parlamentare qualora le accuse cadessero. La sentenza era attesa per il 25 giugno ma \u00e8 arrivata il 29 giugno al quinto giorno di camera di consiglio.\nLa Corte d'appello di Palermo, presieduta da Claudio Dall'Acqua, condanna a sette anni di carcere l'imputato per concorso esterno in associazione mafiosa per i fatti accaduti sino al 1992. La Corte d'appello, con questa sentenza, ha ritenuto che Dell'Utri intrattenne stretti rapporti con le vecchie organizzazioni mafiose di Stefano Bontate, Tot\u00f2 Riina e Bernardo Provenzano sino alla stagione delle stragi di Falcone e Borsellino facendo da intermediario fra le organizzazioni malavitose e Silvio Berlusconi.\nUna vicenda che accerterebbe la colpevolezza dell'imputato sarebbe la mediazione per l'assunzione del boss palermitano Vittorio Mangano come stalliere nella villa di Arcore di Silvio Berlusconi; Mangano avrebbe assicurato protezione contro l'escalation dei sequestri a Milano. Marcello Dell'Utri avrebbe, sino al 1980, fatto da intermediario per gli investimenti a Milano di Stefano Bontate, che aveva bisogno di riciclare denaro sporco, frutto del traffico di droga, in aziende del nord Italia. La corte ha assolto Dell'Utri per i fatti contestati successivi al 1992 perch\u00e9 \u00abil fatto non sussiste\u00bb portando la pena detentiva da 9 a 7 anni. Il 4 gennaio 2011 il Procuratore Generale di Palermo Antonino Gatto ha depositato ricorso in Cassazione in merito all'assoluzione per i fatti successivi al 1992.\nAnnullamento con rinvio della Cassazione (2012).\nIl 9 marzo 2012 la quinta sezione penale della Corte di Cassazione ha annullato con rinvio la sentenza d'appello, accogliendo cos\u00ec il ricorso della difesa avverso alla condanna a sette anni. La Cassazione inoltre ha dichiarato inammissibile il ricorso con cui la procura generale di Palermo chiedeva un aggravio di pena per il senatore del Pdl sostenendo che il reato \u00e8 proseguito anche dopo il 1992. Il 24 aprile la Corte di Cassazione ha depositato le Motivazioni della sentenza di annullamento del processo d'appello. In esse la quinta sezione penale della Cassazione presieduta da Aldo Grassi scrive che \u00e8 \u201cprobatoriamente dimostrato\u201d che Marcello Dell'Utri \u201cha tenuto un comportamento di rafforzamento dell'associazione mafiosa fino a una certa data, favorendo i pagamenti a Cosa nostra di somme non dovute da parte di Fininvest.\nTuttavia va dimostrata l'accusa di concorso esterno per il periodo in cui il senatore di Forza Italia lasci\u00f2 Fininvest per andare a lavorare per Filippo Alberto Rapisarda, tra il 1977 e il 1982\u2033. Sul punto, la sentenza afferma in particolare che \"i giudici dell'appello non hanno tenuto conto o comunque non hanno motivato sulle ragioni in base alle quali una prima fase di cessazione [della condotta illecita] non possa essere individuata nel periodo 1978-1982 durante il quale Dell'Utri non era rimasto pi\u00f9 alle dipendenze dell'imprenditore in favore del quale il patto di mafia era stato stipulato\".\nLa suprema Corte scrive che il giudice del rinvio dovr\u00e0 \u201cnuovamente esaminare e motivare se il concorso esterno contestato sia oggettivamente e soggettivamente configurabile a carico di Dell'Utri, anche nel periodo di assenza dell'imputato dall'area imprenditoriale Fininvest e societ\u00e0 collegate\". Il vuoto argomentativo\", si legge ancora, \"si traduce in un evidente vizio della motivazione che la difesa, sostenuta poi dal Procuratore Generale di udienza, ha denunciato fondatamente: un vuoto che necessita di essere colmato, ove ne ricorrano gli elementi, con specifiche indicazioni di quale sia stato il comportamento, nel periodo, da parte di Dell'Utri, non potendo darsi ingresso a presunzioni basate sulla bont\u00e0 dei rapporti di amicizia con Berlusconi: rapporti che da soli non provano il perdurare della intromissione di Dell'Utri in affari penetranti per la vita individuale dell'imprenditore dal quale si era allontanato, atteso che di ci\u00f2 non risultano esplicitate neppure la ragione e le modalit\u00e0 concrete del concorso nei versamenti che si dicono comunque avvenuti, materialmente dunque anche ad opera di terzi, a partire dal 1978\" (pag. 118).\nNelle motivazioni \u00e8 citato anche la presunta estorsione di Dell'Utri denunciata dall'imprenditore trapanese Vincenzo Garraffa a proposito della sponsorizzazione di Publitalia alla sua squadra di pallacanestro. Una vicenda non ancora conclusa dopo un tortuoso iter giudiziario, e che dunque non pu\u00f2 essere utilizzata come prova al processo. Ma, secondo i giudici di Cassazione, vale come \u201cindicatore dei rapporti che Dell'Utri\u201d, ancora nei primi anni novanta, \u201cintratteneva con personaggi di caratura mafiosa per risolvere, con o senza iniziative intimidatorie, questioni di interesse patrimoniale\u201d.\nLa Cassazione ritiene pienamente confermato l'incontro del 1974 tra Berlusconi, Dell'Utri e i capimafia Francesco Di Carlo, Stefano Bontate e Mimmo Teresi, raccontato tra l'altro dallo stesso Di Carlo, collaboratore di giustizia. In uno degli uffici del futuro presidente del consiglio, in foro Bonaparte a Milano, fu presa la \u201ccontestuale decisione di far seguire l'arrivo di Vittorio Mangano presso l'abitazione di Berlusconi in esecuzione dell'accordo\u201d sulla protezione ad Arcore. I giudici di merito hanno trovato un \u201cpreciso riscontro nelle dichiarazioni di altro collaboratore, il Galliano, il quale aveva riferito di avere appreso i dettagli di quello stesso incontro e del suo scopo, forniti da Cin\u00e0 nel corso di un pranzo con altri esponenti mafiosi nel 1986\u201d. La quinta sezione penale scrive che \u201cla motivazione della sentenza impugnata si \u00e8 giovata correttamente delle convergenti dichiarazioni di pi\u00f9 collaboratori a vario titolo gravitanti sul o nel sodalizio mafioso Cosa nostra\u00a0\u2013 tra i quali Di Carlo, Galliano e Cocuzza- approfonditamente e congruamente analizzate dal punto di vista dell'attendebilit\u00e0 soggettiva\u201d.\nPienamente riscontrato anche \u201cil tema dell'assunzione -per il tramite di Dell'Utri- di Mangano ad Arcore come la risultante di convergenti interessi di Berlusconi e di Cosa nostra\u201d e \u201cil tema della non gratuit\u00e0 dell'accordo protettivo, in cambio del quale sono state versate cospicue somme da parte di Berlusconi in favore del sodalizio mafioso che aveva curato l'esecuzione di quell'accordo, essendosi posto anche come garante del risultato\u201d. Nelle 146 pagine di motivazioni, la suprema Corte parla \u201csenza possibilit\u00e0 di valide alternative di un accordo di natura protettiva e collaborativa raggiunto da Berlusconi con la mafia per il tramite di Dell'Utri che, di quella assunzione, \u00e8 stato l'artefice grazie anche all'impegno specifico profuso da Cin\u00e0\u201d.\nCondanna in Appello: 7 anni di carcere (2013).\nFacendo seguito al rinvio in Appello disposto dalla Cassazione, il 18 gennaio 2013 la procura generale di Palermo richiede sette anni di carcere per Dell'Utri. Secondo la Cassazione, che aveva annullato la precedente sentenza in appello rinviandola alla corte, sono provati i rapporti di Dell'Utri con Cosa nostra dal 1974 fino al 1977, invece secondo il pg i rapporti non si sarebbero mai interrotti. Il 25 marzo la Corte d'Appello ha accolto la richiesta dell'accusa, confermando la condanna a sette anni di reclusione. La Corte ha altres\u00ec condannato l'ex senatore a risarcire le spese legali delle parti civili che si erano costituite contro di lui, il Comune con 7.800 euro e la Provincia di Palermo con 3.500 euro.\nCondanna definitiva in Cassazione: 7 anni di carcere (2014).\nIl 9 maggio 2014, dopo una lunga udienza (durata dalle 14:00 fino a sera) e dopo quattro ore di camera di consiglio, la I sezione penale della Corte di cassazione ha respinto il ricorso degli avvocati di Dell'Utri, confermando quindi in via definitiva la condanna inflitta il 25 marzo 2013 dalla Corte d'Appello di Palermo. A seguito della pronuncia della Cassazione, la Procura generale presso la Corte d'Appello di Palermo ha emesso un mandato di cattura a carico di Dell'Utri, che va ad unirsi agli altri documenti trasmessi al governo libanese ai fini dell'estradizione.\nDopo un periodo di latitanza viene arrestato a Beirut il 12 aprile e il 13 giugno viene estradato e condotto nel carcere di Parma. L'8 maggio 2016 viene accolta la sua richiesta di trasferimento al carcere di Rebibbia.\nIl 7 dicembre 2017 il Tribunale di Sorveglianza di Roma rigetta la richiesta di sospensione della pena presentata dai suoi avvocati per problemi di salute (\u00e8 affetto da patologie cardiache e oncologiche): per il procuratore generale il detenuto pu\u00f2 rimanere comunque in carcere nonostante il parere contrario dei consulenti della procura e l'intervento della Corte europea dei diritti dell'uomo. Dell'Utri annuncia lo sciopero della terapia e del vitto.\nDue mesi dopo sempre il Tribunale di Sorveglianza respinge la richiesta di scarcerazione per motivi di salute poich\u00e9 il tumore non \u00e8 in stato avanzato e se scarcerato potrebbe fuggire.\nIl 6 luglio 2018 il tribunale di sorveglianza di Roma concede a Dell'Utri il differimento della pena per gravi motivi di salute; sconta dunque i domiciliari nella sua casa di Milano fino al 3 dicembre 2019 quando torna in libert\u00e0 dopo pi\u00f9 di 5 anni.\nTrattativa Stato-mafia (2012-2021).\nIndagini e rinvio a giudizio.\n\u00c8 stato indagato nell'inchiesta sulla trattativa Stato-mafia. Il 14 giugno 2012 la procura di Palermo chiude le indagini sulla trattativa.\nIl 24 luglio seguente la Procura di Palermo chiede il rinvio a giudizio per 12 persone, tra cui Marcello Dell'Utri, accusato di violenza o minaccia a corpo politico dello Stato (art. 338 cpp.).\nIl 10 gennaio 2013 la richiesta viene poi accolta.\nIl 31 ottobre 2017 Dell'Utri e Berlusconi vengono inseriti nel registro degli indagati per le stragi di mafia del 92-93 poich\u00e9 la Procura di Firenze ha ottenuto dal gip la riapertura del fascicolo a loro carico dopo aver ricevuto da Palermo le intercettazioni del colloqui in carcere del boss Giuseppe Graviano, effettuate nell'ambito dell'inchiesta sulla trattativa.\nCondanna a 12 anni in primo grado (2018).\nIl 20 aprile 2018, dopo 5 anni e 6 mesi di processo, Dell'Utri viene condannato in primo grado a 12 anni per violenza o minaccia a corpo politico dello Stato, come gli ex generali del ROS Mario Mori e Antonio Subranni.\nNel marzo del 2019 i suoi avvocati ricorrono alla Corte europea dei diritti dell'uomo di Strasburgo perch\u00e9 sarebbe stato illegittimamente processato due volte sugli stessi fatti e una volta \u00e8 stato assolto.\nAssoluzione in appello (2021).\nIl 29 aprile 2019 inizia il processo d'appello.\nIl 23 settembre 2021 la Corte d'assise d'appello di Palermo lo assolve dall'accusa di minaccia a corpo politico dello Stato, insieme agli ex ufficiali del Ros Mario Mori, Antonio Subranni e Giuseppe De Donno \"per non avere commesso il fatto\" mentre la pena per il boss Leoluca Bagarella viene ridotta a 27 anni, le accuse a Giovanni Brusca sono prescritte e viene confermata la condanna di 12 anni a Antonino Cin\u00e0.\nEstorsione ai danni di Silvio Berlusconi (2012-).\nRiguardo alla trattativa Stato-mafia, i pm pensano che Dell'Utri, nel corso degli anni, possa aver estorto denaro a Silvio Berlusconi per ottenere il suo silenzio riguardo ai presunti rapporti di questo con gli esponenti di Cosa Nostra. Il 18 luglio 2012 viene dunque iscritto nel registro degli indagati della Procura della Repubblica di Palermo per una presunta estorsione ai danni di Silvio Berlusconi. Su richiesta di Niccol\u00f2 Ghedini (legale di Silvio Berlusconi), la procura generale della Cassazione con parere favorevole della DNA Direzione nazionale antimafia e antiterrorismo trasferisce gli atti dalla DDA Direzione distrettuale antimafia di Palermo alla DDA Direzione distrettuale antimafia di Milano. L'inchiesta sar\u00e0 seguita dal procuratore aggiunto Ilda Boccassini.\nFalse fatture e frode fiscale: patteggiamento di due anni e tre mesi di reclusione (1999).\nNel 1999 ha patteggiato la pena di due anni e tre mesi di reclusione per false fatture e frode fiscale nell'ambito della gestione di Publitalia '80 a Torino.\nTentata estorsione: sentenza annullata in Cassazione (1992-2012).\n\u00c8 stato condannato in primo grado a Milano a due anni di reclusione per tentata estorsione ai danni di Vincenzo Garraffa (imprenditore trapanese), con la complicit\u00e0 del boss Vincenzo Virga (trapanese anche lui). Lex presidente della Pallacanestro Trapani Vincenzo Garraffa aveva ottenuto dalla Birra Messina (Heineken) una sponsorizzazione di 1,5 miliardi di lire, ma - secondo l'accusa - esponenti di Publitalia (la societ\u00e0 di cui Dell'Utri era amministratore delegato) gli avevano poi chiesto la retrocessione \u00abin nero\u00bb di met\u00e0 dei soldi, \u00abper creare fondi occulti\u00bb. La sentenza di condanna afferma che, al rifiuto di Garraffa, Dell'Utri lo avrebbe minacciato prima a parole (\u00abLe consiglio di ripensarci, abbiamo uomini e mezzi che la possono convincere a cambiare opinione\u00bb), poi con la visita del boss Virga in ospedale a parlargli del debito.\nIl 15 maggio 2007 la terza Corte d'appello di Milano conferma la condanna a due anni.. \nIl 10 aprile 2008 il PG della Cassazione ha chiesto l'annullamento, con rinvio, della condanna a due anni inflitta al parlamentare Marcello Dell'Utri, ritenendo \"inutilizzabili\" alcune dichiarazioni accusatorie. La Corte di Cassazione, II sezione penale, accoglie la richiesta, annullando la sentenza di appello con rinvio ad altra sezione. Il 14 aprile 2009 I giudici della quarta Corte d'Appello di Milano hanno derubricato il reato da tentata estorsione a minaccia (la cosiddetta \u00abdesistenza volontaria\u00bb -articolo 56 comma 3 c.p.) e hanno dichiarato quindi il \u00abnon doversi procedere\u00bb, nei confronti di Dell'Utri e anche del boss mafioso Vincenzo Virga, prosciogliendoli per intervenuta prescrizione del reato. Contro la sentenza di annullamento per prescrizione hanno fatto in seguito appello, oltre al procuratore generale di Milano e a Vincenzo Garraffa, lo stesso Marcello Dell'Utri, motivato dalla volont\u00e0 di ottenere un'assoluzione nel merito.\nIl 28 maggio 2010 la Corte di Cassazione ha annullato la sentenza di appello, riconoscendo come contraddittorie le conclusioni della Corte d'Appello milanese, in quanto le minacce riscontrate da tutte le precedenti sentenze confermano un tentativo di estorsione che non pu\u00f2 venir meno a causa di una successiva desistenza da parte di chi le ha effettuate. La Suprema Corte ha cos\u00ec rinviato il processo davanti alla Corte d'Appello di Milano. Il 20 maggio 2011 i giudici della Corte d'Appello di Milano hanno assolto Marcello Dell'Utri dall'accusa di tentata estorsione aggravata dalle finalit\u00e0 mafiose in quanto \"il fatto non sussiste\". Il 20 giugno 2012 la Seconda sezione penale della Cassazione ha respinto il ricorso della Procura di Milano contro il proscioglimento emesso il 20 maggio 2011. Diviene quindi definitiva l'assoluzione di Dell'Utri dall'accusa di tentata estorsione nei confronti dell'imprenditore Vincenzo Garraffa.\nIstigazione alla calunnia pluriaggravata: assoluzione confermata in Cassazione (1999-2012).\nImputato a Palermo per istigazione alla calunnia aggravata ai danni di alcuni pentiti. Secondo l'accusa Dell'Utri avrebbe organizzato un complotto con falsi pentiti per screditare dei veri pentiti che accusavano lui ed altri imputati.\nPer questa accusa, il gip di Palermo dispose l'arresto di Dell'Utri nel 1999, ma il Parlamento lo blocc\u00f2. Successivamente, il Tribunale di Palermo, sezione V, ha assolto Dell'Utri \u00abper non avere commesso il fatto\u00bb in base all'art. 530, secondo comma del codice di procedura penale.\nIl 31 marzo 2011 la prima sezione della corte d'appello di Palermo ha confermato l'assoluzione per il senatore del Pdl Marcello Dell'Utri accusato di istigazione alla calunnia aggravata. La procura generale aveva chiesto 6 anni. Il 16 maggio 2012 la Cassazione ha confermato l'assoluzione del senatore Marcello Dell'Utri dall'accusa di istigazione alla calunnia ai danni di tre pentiti di mafia. \u00c8 stato cos\u00ec respinto il ricorso della procura generale di Palermo.\nInchiesta P3: prescrizione (2010-2019).\nMarcello Dell'Utri \u00e8 stato raggiunto da un avviso di garanzia nel luglio 2010, nell'ambito delle indagini condotte dai magistrati romani intorno all'intreccio occulto tra alte personalit\u00e0 dello Stato e altri individui a queste connessi, i quali si sarebbero riuniti secondo la Procura in una \u00abnuova P2\u00bb. Questa \u00abstruttura riservata\u00bb sarebbe stata \u00abcostituita e partecipata da Flavio Carboni, da Arcangelo Martino e da Pasquale Lombardi\u00bb, secondo quanto riportato nell'informativa del 18 giugno scorso dei carabinieri di Roma, e avrebbe svolto \u00abin maniera sistematica e pianificata un'intensa, riservata ed indebita attivit\u00e0 di interferenza sull'esercizio delle funzioni di organi costituzionali, di amministrazioni pubbliche, allo scopo di ottenere vantaggi economici o di altro tipo\u00bb. L'organizzazione, definita \"massonica\" dalla Procura di Roma, avrebbe agito, sempre secondo i carabinieri, in particolare allo scopo di influenzare la decisione della Consulta in merito al pronunciamento sulla legittimit\u00e0 costituzionale del \"lodo Alfano\".\nTale operazione sarebbe stata pianificata e discussa in una cena tenuta presso l'abitazione del coordinatore del Pdl Denis Verdini e alla quale avrebbero preso parte Dell'Utri, Flavio Carboni, Arcangelo Martino e Raffaele Lombardi ed alti funzionari dello Stato., per aver sostenuto la riammissione della lista civica regionale \"Per la Lombardia\" (che appoggiava il candidato di centrodestra per le elezioni regionali del 2010 e presidente in carica della regione Lombardia Roberto Formigoni) e, infine, per aver favorito la nomina a presidente della Corte d'appello di Milano del pm Alfonso Marra (poi, effettivamente, nominato a questa carica).\nIl 27 luglio 2010 Dell'Utri, chiamato a Roma come indagato sulla P3, si avvale della facolt\u00e0 di non rispondere; motiva tale scelta ricordando che, dopo essere stato interrogato per 17 ore a seguito delle indagini per mafia che lo imputavano a Palermo, egli fu rinviato a giudizio. Il 7 agosto 2011 la procura di Roma chiude le indagini sull'inchiesta P3. Il 3 gennaio 2012 la procura di Roma chiede il rinvio a giudizio per 20 persone. Tra i destinatari della richiesta del Procuratore aggiunto Giancarlo Capaldo e del sostituto Rodolfo Sabelli, il coordinatore del Pdl Denis Verdini e il senatore Marcello dell'Utri.\nIl 5 novembre 2014 vengono rinviati a giudizio Verdini e Cosentino ma la posizione di Dell'Utri viene ancora stralciata.\nIl 28 maggio 2015 Dell'Utri viene rinviato a giudizio con l'accusa di aver violato la Legge Anselmi sulle societ\u00e0 segrete. Il 14 maggio 2019 i giudici del tribunale di Roma hanno disposto di non doversi procedere per prescrizione.\nIndagine su impianto solare: archiviato (2012-2014).\nDell'Utri \u00e8 indagato dalla procura di Firenze per corruzione. I pm fiorentini ipotizzano che per ottenere il via libera delle autorit\u00e0 (per la costruzione di un impianto solare) sia stato chiesto l'intervento di Dell'Utri con il versamento di una tangente. L'indagine \u00e8 condotta dai ROS. Il PM di Firenze ha chiesto e il GIP ha concesso l'archiviazione perch\u00e9 il fatto non sussiste. Allo stesso modo \u00e8 stata archiviata la posizione di Marino Massimo De Caro che, secondo la prima ipotesi accusatoria, avrebbe corrisposto la tangente a Dell'Utri per conto dell'oligarca russo Victor Vekselberg.\nAbusivismo: condanna definitiva a 8 mesi (2013-2015).\nPer aver fatto costruire una casa sull'albero di tre piani nella sua villa a Torno sul lago di Como poi venduta a Berlusconi, viene rinviato a giudizio con l'accusa di abusivismo e deturpazione della bellezza del posto. La vicenda risale al 2009 quando, in seguito a una segnalazione anonima, il Comune fa dei controlli, scopre la casetta e ne ordina la demolizione. Per l'accusa sono illegittimi i permessi concessi dalla Sovrintendenza e dal Comune di Torno. Nel marzo 2013 viene condannato a 9 mesi (pena sospesa) e a pagare una multa pari a 10.500 euro. Il 28 gennaio 2014 in appello ottiene uno sconto di un mese.\nIl 21 maggio 2015 la Corte di Cassazione respinge il ricorso di Dell'Utri e conferma la condanna a 8 mesi di reclusione per abuso edilizio.\nPeculato (2013-2021): assolto.\nIl 29 gennaio 2013 Dell'Utri risulta indagato per peculato dalla Procura di Napoli per peculato in relazione alla sottrazione di circa 1.500 libri dalla biblioteca dei Girolamini. Secondo le accuse Dell'Utri avrebbe sottratto alla biblioteca inestimabili opere letterarie grazie alla collaborazione del direttore Massimo Marino de Caro.\nIl 1\u00ba marzo 2016 il Senato della Repubblica concede (con 164 s\u00ec, 79 no e 5 astenuti) l'utilizzo delle intercettazioni che vedono coinvolto Dell'Utri nella vicenda.\nIl 26 settembre 2016 la Procura chiede il rinvio a giudizio per Dell'Utri per l'accusa di peculato e il 16 novembre seguente la richiesta viene accolta.\nIl 19 gennaio 2021 Dell\u2019Utri viene assolto perch\u00e8 \"il fatto non sussiste\"; la procura chiedeva 7 anni di reclusione.\nAccusa di ricettazione ed esportazione illecita all'estero di opere d'arte: archiviato (2015-2018).\nIl 30 marzo 2015 i carabinieri del nucleo di tutela del patrimonio culturale di Monza sequestrano 20.000 libri antichi nella biblioteca di via Senato e nel deposito Opencare di via Piranesi di cui 3.000 farebbero parte della collezione privata di Dell'Utri, che viene indagato dalla Procura di Milano per ricettazione ed esportazione illecita all'estero di opere d'arte.\nIl 3 ottobre 2018 il Giudice delle Indagini Preliminari Laura Marchiondelli archivia le accuse a carico di Dell'Utri, cos\u00ec come richiesto dal pubblico ministero Luigi Luzi.\nFrode fiscale e bancarotta: prosciolto (2015-2019).\nIl 17 ottobre 2015 Dell'Utri risulta indagato dalla Procura di Milano per frode fiscale. La vicenda riguarda una presunta frode nella compravendita di spazi pubblicitari da parte di Publitalia '80 (di cui Dell'Utri \u00e8 stato presidente) e Sipra attraverso una societ\u00e0 estera, con un meccanismo che avrebbe sottratto al fisco almeno 62 milioni di euro fra il 2003 e il 2012.\nIl 15 febbraio 2016 la Procura chiede il rinvio a giudizio di Dell'Utri per l'accusa di frode fiscale e bancarotta fraudolenta.\nIl 6 giugno 2016 Dell'Utri chiede di essere processato tramite rito abbreviato, richiesta accolta dal GUP il 28 giugno 2016..\nIl 5 ottobre 2016 la Procura chiede la condanna di Dell'Utri a 5 anni di reclusione.\nIl 28 novembre 2016 il GUP del Tribunale di Milano condanna Dell'Utri a 4 anni di reclusione per frode fiscale. Dell'Utri viene invece assolto dall'accusa di bancarotta fraudolenta, mentre vengono dichiarati prescritti i reati commessi prima del 2008.\nNell'ottobre del 2018 la Corte d'Appello cancella la condanna per difetto di estradizione poich\u00e9 la Procura della Repubblica aveva sbagliato nel 2014 a non chiedere al Libano l'estensione dell'estradizione anche per questi reati. La decisione diventa definitiva nel febbraio del 2019 dato che la Procura Generale lascia scadere i termini senza impugnare il proscioglimento per \"non luogo a procedere\".\nControversie.\nSu Vittorio Mangano.\nA pochi giorni dalle elezioni politiche del 2008, in un'intervista rilasciata a Klaus Davi, afferma che Vittorio Mangano \u00e8 stato \u00ab\"un eroe, a modo suo\"\u00bb perch\u00e9, a suo dire, mentre era in carcere per molteplici reati (dal 1995 al 2000 - anno di morte) avrebbe rifiutato di fare dichiarazioni contro di lui e Berlusconi in cambio della scarcerazione finanche negli ultimi mesi di vita, quando era malato terminale di cancro. Dell'Utri ha confermato le sue parole in occasione della conferenza stampa tenuta a s\u00e9guito della sua condanna per concorso esterno in associazione mafiosa il 29 giugno 2010 aggiungendo: \u00ab\"Mangano resta il mio eroe: non so se io, trovandomi al suo posto in carcere, riuscirei a resistere senza fare nomi\"\u00bb.\nTenendo presente quanto dichiarato da Ezio Cartotto, collaboratore di Dell'Utri, che afferm\u00f2 davanti ai giudici di Caltanissetta e di Palermo riferendosi al senatore siciliano: \u00abOgni tanto sbottava contro Berlusconi, e una volta mi disse \"Silvio non capisce che mi deve ringraziare, perch\u00e9 se dovessi aprire bocca io\u2026\" \u00bb, queste parole sono state interpretate da taluni giornalisti critici, tra cui Marco Travaglio, come una sorta di minaccia nei confronti di Berlusconi per sollecitarlo a trovare soluzioni di tipo legislativo prima della sentenza di Cassazione.\nSu Mussolini e il fascismo.\nNel corso degli anni non ha mai nascosto le sue simpatie per il regime del ventennio fascista e all'inizio del maggio 2009, in un'intervista al giornalista Klaus Davi, ha dichiarato:\n Ha dichiarato inoltre l'intenzione di avviare la revisione dei libri di storia, \u00abancora oggi condizionati dalla retorica della Resistenza\u00bb.\nI presunti diari segreti di Mussolini.\nL'11 febbraio 2007 Dell'Utri annuncia di aver ricevuto dai figli di un partigiano deceduto (di cui si rifiuta di rivelare il nome) cinque presunti diari manoscritti da Benito Mussolini, contenenti appunti dal 1935 al 1939. Alcuni storici come Francesco Perfetti inizialmente si dimostrano possibilisti, altri come Giovanni Sabbatucci, Valerio Castronovo, Emilio Gentile, Luciano Canfora e Denis Mack Smith si esprimono al riguardo con grande scetticismo. Pochi giorni pi\u00f9 tardi \"L'Espresso\" annuncia che uno studio smentisce incontrovertibilmente l'autenticit\u00e0 dei diari, che del resto vennero gi\u00e0 smascherati come falsi dal \"Times\" di Londra nel 1980 e da Sotheby's negli anni novanta.\nInfatti, dopo diversi mesi di attenti studi condotti da uno dei pi\u00f9 autorevoli storici del fascismo, Emilio Gentile, e il presidente dei grafologi italiani, Roberto Travaglini, sono state constatate delle macroscopiche discrepanze storiche e una grafia non riconducibile a Mussolini. Nel 2011 lo storico ed esperto di carte d'archivio, Mimmo Franzinelli ha pubblicato con Bollati Boringhieri il libro \"Autopsia di un falso: i diari di Mussolini e la manipolazione della storia\", che mette ulteriormente in evidenza le numerose incongruenze, gli anacronismi e gli errori che ne caratterizzano il contenuto e ne dimostra la completa inverosimiglianza."}
{"id": "2591767", "revid": "1442080", "url": "https://it.wikipedia.org/wiki?curid=2591767", "title": "Vincent DeDomenico", "text": " \nBiografia.\nDeDomenico \u00e8 nato a San Francisco, California e cresciuto nel quartiere di Mission District. Si \u00e8 laureato alla Mission High School e, subito dopo, ha preso possesso di alcune attivit\u00e0 e classi di contabilit\u00e0 alla Golden Gate University (allora nota come il Golden Gate College). Poich\u00e9 la sua famiglia non aveva abbastanza soldi per la sua formazione al college, cominci\u00f2 a lavorare per l'azienda di famiglia, la Gragnano Macaroni Factory, subito dopo la laurea. Quando suo padre mor\u00ec nel 1933 lui e i suoi fratelli ripresero l'attivit\u00e0, che cambi\u00f2 nome in Golden Grain Macaroni Company. Insieme ai suoi fratelli, DeDomenico invent\u00f2 un ripieno di riso essiccato, il Rice-A-Roni, nel 1958.\nNel 1964 acquist\u00f2 la Ghirardelli Chocolate Company di San Francisco, che divenne una delle cioccolaterie pi\u00f9 famose al mondo. DeDomenico vendette entrambe le aziende per acquistare, nel 1986, la Quaker Oats Company per 300 milioni di dollari. L'anno successivo, all'et\u00e0 di 72 anni, si \u00e8 iscritto a due altri investitori, Jack Hussey e il dottor Lee Block, che aveva acquistato il diritto di passaggio di una linea ferroviaria del 1864 nella Napa Valley. DeDomenico e la moglie avevano viaggiato con l'Orient Express, ed ebbero una visione della creazione di un livello comparabile di vino, cibo e di lusso per i passeggeri del trasporto ferroviario in California. DeDomenico prese in mano il progetto ed ottenne l'autorizzazione di utilizzare la linea per una nuova impresa per il turismo, la Napa Valley Wine Train, dopo anni di opposizione locale. Il \"treno del vino\" \u00e8 entrato in funzione nel 1989. Raggiunge, oggi, i 100.000 passeggeri all'anno ed \u00e8 accreditato in parte con l'avvio del sorgere del centro di Napa come attrazione turistica, nonostante i costanti controlli delle inondazioni, l'aumento della congestione e di altre questioni.\nAl 10\u00ba anniversario del funzionamento del treno, DeDomenico \u00e8 stato onorato con il \"Walter E. Disney Railroader Award\" dalla Carolwood Pacific Historical Society per il ripristino e la conservazione del treno d'epoca.\nNegli anni successivi DeDomenico ha gestito un ranch nella valle di Sacramento. And\u00f2 a lavorare fino al giorno della sua morte, passando tranquillamente nel sonno dopo una giornata di lavoro all'ufficio del \"treno del vino\". DeDomenico \u00e8 rimasto sposato con Mildred DeDomenico per oltre 60 anni, fino alla sua morte. \u00c8 stato descritto da amici e avversari come un uomo d'affari difficile e persistente, ma tranquillo e cortese in privato.\nLa moglie di DeDomenico, Mildred, \u00e8 morta il 26 novembre 2007, cinque settimane dopo la morte del marito."}
{"id": "2591775", "revid": "124303550", "url": "https://it.wikipedia.org/wiki?curid=2591775", "title": "Sergej Lazarev", "text": "Biografia.\nL'infanzia e la formazione teatrale.\nComincia la sua carriera artistica all'et\u00e0 di 10 anni, cantando in una band dal nome \"Lokteus children choir\". A 13 anni vince il suo primo premio musicale in Italia, nella trasmissione Bravo Bravissimo condotta da Mike Bongiorno, a cui ne seguiranno altri, ed entrer\u00e0 in un gruppo musicale importante \"Figli di Neposedy\" insieme al cugino Vlad Topalov. All'et\u00e0 di 21 anni si diploma come attore professionista, nella famosa scuola del Teatro d'Arte di Mosca dopo aver recitato nella parte di Romeo al Teatro Puskin nello spettacolo \"Romeo &amp; Giulietta\" del 2002. Nel 2003 \u00e8 attore nel dramma \"Alesha Karamazous\". Nello stesso anno vince il premio teatrale \"Seagull\" come miglior attore per la scena d'amore di \"Romeo e Giulietta\" in un'importante manifestazione ed \u00e8 elencato tra i 10 giovani attori di maggior successo a Mosca.\nSmash!!\nNel 2001 forma insieme al cugino Vlad Topalov un duo pop dal nome Smash!! per la Universal Music Russia. L'anno successivo girano il loro primo videoclip del singolo \"Should Have Loved You More\" che porter\u00e0 gli Smash!! a conquistare il podio del concorso New Wave a J\u016brmala. Il loro primo singolo ufficiale esce a ottobre dello stesso anno e si intitola \"Belle\" che stazioner\u00e0 per sei mesi nelle top hits del canale musicale MTV in Russia.\nNel 2003 esce il loro primo album dal titolo \"Freeway\". Quest'ultimo vende pi\u00f9 di un milione di copie tra Russia e Comunit\u00e0 degli Stati Indipendenti conquistando numerosi dischi d'oro e di platino. Nel marzo dello stesso anno esce il secondo singolo tratto dall'album \"Talk to me\"e comincia il tour di promozione in giro per la Russia. A settembre esce anche il terzo singolo \"Freeway\". Ricevono numerosi premi come; \"Rivelazione dell'anno\" da parte di Muz-TV, \"Euro-hit award\" da Europe-plus radio station, \"Grammofono d'oro\", \"Sound-track award\" e molti altri.\nNel 2004 pubblicarono il primo singolo del loro nuovo album dal titolo \"Obsession\" che conquista le hit in numerosi paesi. Successivamente viene distribuito il loro secondo singolo dal titolo \"Faith\". Nello stesso anno vincono il premio \"Pop-Project of the Year\" all'MTV Russia Music Awards (RMA) e il premio \"Band of the Year\" al \"Sound-track award\". A dicembre dello stesso anno commercializzano l'album dal titolo \"2Nite\". Dopo l'uscita Sergey ha deciso di intraprendere la carriera da solista.\nNel 2005 Vlad pubblica ancora con il nome del duo anche il terzo album dal titolo \"Evolution\" per rispettare gli accordi presi con la casa discografica.\nLa carriera da solista.\nNel dicembre del 2005 Lazarev pubblica il suo primo album da solista dal titolo \"Don't Be Fake\" per l'etichetta Style Record. L'album \u00e8 stato registrato a Londra e comprende 12 brani, tra cui otto scritti con il produttore Brian Rowling (C\u00e9line Dion, Enrique Iglesias, Craig David, Britney Spears). I primi due singoli \"Eye of the Storm\" e \"Lost Without Your Love\" vengono rilasciati. L'album viene pubblicato anche in Ucraina e Polonia. Ma il successo arriva con il terzo singolo \"Just Because You Walk Away\" che rimane in classifica per oltre sei mesi e si piazza al 2\u00ba posto dei singoli pi\u00f9 venduti in Russia nel 2006. Il quarto singolo \"Fake\" viene pubblicato ed il remix dello stesso viene destinato al mercato inglese. Contemporaneamente vince il premio \"Best Male Act 2006\" all'MTV Russia Music Awards (RMA).\nNel 2007 pubblica il suo secondo album TV Show, ma prima viene pubblicato il primo singolo promozionale in lingua russa dal titolo \"Vspominay\" e successivamente la versione in lingua inglese \"Everytime\" con entrambi lo stesso videoclip. Il secondo singolo estratto dall'album \u00e8 una cover del cantante britannico Johnny Hates Jazz, dal titolo \"Shattered Dreams\". Il videoclip viene girato a Toronto. Questo \u00e8 per Sergey il primo singolo veramente internazionale, perch\u00e9 pubblicato anche in Gran Bretagna in formato digitale. Escono anche il secondo e il terzo singolo dai titoli \"TV Or Radio\" e \"Girlfriend\".\nNel 2008 partecipa alla selezione nazionale russa per l'Eurovision Song Contest 2008 con la canzone \"Flyer\" arrivando al 4\u00ba posto, e vince il premio \"Artist of the Year\" all'MTV Russia Music Awards (RMA). Intanto pubblica il quinto singolo in lingua russa \"Za\u010dem prisymali ljubov' \" e anche in lingua inglese con il titolo \"Almost Sorry\".\nPartecipa anche nelle parti canore del protagonista \"Troy Bolton\" nelle tre serie del famoso musical \"High School Musical\".\nNel 2009 esce, in collaborazione con Sergey Timati, il brano \"Lazerboy\", singolo d'apertura del suo terzo album dal titolo \"Electric Touch\", pubblicato il 31 marzo 2010 e dal quale vengono estratti numerosi altri singoli, tra cui in aprile il brano \"Stereo\", in agosto il singolo in lingua russa \"Najdi menja\", e nel febbraio 2010 \"Alarm\". Nel 2012 Lazarev rilascia un nuovo brano in inglese, \"Take It Off\" e sempre in quell'anno esce il suo quarto album in studio, \"Lazarev.\". \nDopo altri due album in studio, \"V epicentre\" e \"The One\", pubblicati tra il 2017 e il 2018, nel 2019 il cantante pubblica il suo settimo album in studio, intitolato \"Eto ja\".\nL'ottavo album in studio, dal titolo \"8\", esce il 26 novembre 2021.\nLe partecipazioni all'Eurovision Song Contest.\nIl 10 dicembre 2015 viene annunciato che Lazarev \u00e8 stato scelto per rappresentare la Russia all'Eurovision Song Contest 2016, ove classifandosi primo nella semifinale ha avuto la possibilit\u00e0 di partecipare alla serata finale piazzandosi al terzo posto con il brano \"You Are the Only One\".\nGioved\u00ec 7 febbraio 2019 viene annunciata la sua partecipazione all'Eurovision Song Contest 2019 a Tel Aviv con il brano \"Scream\". Dopo essersi qualificato dalla seconda semifinale del 16 maggio, si \u00e8 esibito per quinto nella finale del 18 maggio successivo. Qui si \u00e8 qualificato al 3\u00ba posto su 26 partecipanti con 370 punti totalizzati, di cui 244 dal televoto e 126 dalle giurie. \u00c8 risultato il quarto pi\u00f9 televotato, e il pi\u00f9 popolare fra il pubblico di Albania, Armenia, Azerbaigian, Bielorussia, Estonia, Israele, Lettonia, Lituania, Moldavia, Repubblica Ceca e San Marino, nonch\u00e9 il pi\u00f9 votato dalla giuria dell'Azerbaigian."}
{"id": "2591776", "revid": "184755", "url": "https://it.wikipedia.org/wiki?curid=2591776", "title": "Nueva Vizcaya (Nuova Spagna)", "text": "Nueva Vizcaya (o Nuova Biscaglia) \u00e8 stata una provincia del Vicereame della Nuova Spagna. Fu la prima situata nella parte settentrionale del vicereame ad essere esplorata e colonizzata dagli spagnoli. Il suo territorio corrisponde all'incirca agli attuali Stati messicani di Chihuahua e Durango. La provincia venne istituita nel 1562 a seguito della conquista dei territori ad opera di Francisco de Ibarra che ne fu anche il primo governatore (1562 -1575). La capitale della provincia era posta in Victoria de Durango"}
{"id": "2591781", "revid": "110157", "url": "https://it.wikipedia.org/wiki?curid=2591781", "title": "Rolex Milgauss", "text": "Il Rolex Oyster Perpetual Milgauss \u00e8 un modello introdotto da Rolex nel 1955 con il numero di referenza 6543 (prodotto fino al 1957) e successivamente modificato, nel 1956, col numero di referenza 6541 (prodotto fino al 1962).\nIl Milgauss \u00e8 stato progettato come orologio antimagnetico appositamente per coloro che lavorano nelle centrali elettriche e nei laboratori di ricerca in cui i campi elettromagnetici possono provocare danni agli orologi.\n\u00c8 equipaggiato con leghe antimagnetiche e racchiuso da una gabbia di Faraday. La parola Milgauss \u00e8 derivata da Mille, che significa mille in francese, e Gauss, l'unit\u00e0 del campo magnetico.\nIl Milgauss originale era molto simile al Rolex Submariner, ma di dimensioni superiori, ed era dotato di corona Twinlock e bracciale Oyster rivettato. \nHa attraversato numerose modifiche prima di essere ritirato dalla produzione nel 1988 con la referenza 1019.\nNel 2007, Rolex ha ricreato il Milgauss dopo quasi due decenni. Ci sono due versioni, una con vetro zaffiro bianco (116400) e l'altra in cristallo verde (116400GV). Il quadrante \u00e8 disponibile in bianco o nero.\n\u00c8 stato migliorato affinch\u00e9 sia pi\u00f9 refrattario ai campi magnetici, in modo da renderlo concretamente resistente a flussi di densit\u00e0 magnetica fino a 1.000 gauss, ed adotta un movimento meccanico a carica automatica, certificato COSC, calibro 3131.\nGrazie ad una particolare paratia posta all'interno della cassa si ottiene tale resistenza del movimento a forti campi magnetici; sono stati inoltre modificati, rispetto agli altri orologi, sia la molla a spirale, in Parachrom, sia la ruota dello scappamento, che ora \u00e8 amagnetica. \nIl Milgauss resiste, in mare, anche fino a 100 metri di profondit\u00e0 ed \u00e8 dotato di bracciale in acciaio.\nIl diametro della cassa \u00e8 di 40\u00a0mm, la larghezza della corona \u00e8 di 43\u00a0mm, ha un peso pari a 157 grammi. Tra i suoi dettagli distintivi troviamo la classica lancetta dei secondi a forma di saetta (fulmine) di colore arancione. "}
{"id": "2591788", "revid": "365417", "url": "https://it.wikipedia.org/wiki?curid=2591788", "title": "Giudizio abbreviato", "text": "Il giudizio abbreviato \u00e8 un procedimento penale speciale riconosciuto in vari ordinamenti del mondo, il cui scopo appare essenzialmente quello di rendere pi\u00f9 celere i tempi processuali. Il rito, che si pu\u00f2 concludere con una sentenza di assoluzione o di condanna, vede in quest'ultimo caso l'applicazione di uno sconto di pena, in virt\u00f9 della premialit\u00e0 del rito. Alcuni ordinamenti escludono espressamente il ricorso al giudizio abbreviato (ad esempio la Turchia).\nIl sistema giudiziario italiano disciplina il rito negli articoli 438 e seguenti del codice di procedura penale, prevedendo l'omissione del dibattimento: il giudice decide esclusivamente sulla base degli atti contenuti nel fascicolo del pubblico ministero, eventualmente contenente anche gli atti compiuti dal difensore nell'esercizio di investigazioni difensive, e salva, in ogni caso, la possibilit\u00e0 per l'imputato di chiedere e ottenere un'integrazione probatoria (giudizio abbreviato condizionato). Si instaura solo su espressa richiesta dell'imputato, personalmente o per mezzo del difensore munito di procura speciale.\nIn caso di condanna, la pena \u00e8 ridotta di un terzo (per i delitti) e della met\u00e0 per le contravvenzioni; in caso di ergastolo senza isolamento diurno, si applica la riduzione ad anni trenta di reclusione.\nIl legislatore con legge n. 33 del 12/04/2019 ha attuato una riforma del rito abbreviato, escludendo il giudizio abbreviato per i delitti puniti con la pena dell'ergastolo; ratio della novella \u00e8 quella di eliminare la possibilit\u00e0 per tali casi di beneficiare della funzione premiale del giudizio abbreviato e assicurare una risposta sanzionatoria particolarmente severa per i delitti di particolare pericolosit\u00e0 sociale.\nCanada.\nL'accesso al giudizio abbreviato, consentito nel sistema canadese, ha subito un ampliamento dagli anni '80. Con l'eccezione del Qu\u00e9bec, che ha un meccanismo di rito abbreviato peculiare che funge quasi da filtro, come nel caso dell'udienza preliminare italiana, tutte le province hanno un procedimento di rito abbreviato nelle loro rispettive norme applicative di procedura civile. Ontario, dopo un dibattito nato sui casi in cui si poteva accedere al rito, ha riformato la normativa nel 2010, estendendo i limiti dell'esercizio di tale giudizio nel primo e nel secondo grado, dopo l'introduzione di misure simili in Alberta e Columbia Britannica. Nel 2014, la Corte suprema del Canada ha incoraggiato un maggiore uso della procedura da parte dei tribunali con la sentenza \"Hryniak v. Mauldin\".\nNel caso di specie, la Corte Suprema del Canada ha annunciato un cambiamento culturale, a favore di un maggiore ricorso al giudizio abbreviato per giudicare le controversie, sovvertendo il precedente \u00e8 pi\u00f9 restrittivo orientamento giurisprudenziale. Questo cambiamento \u00e8 stato sollecitato dal desiderio di sollecitare l'accesso alla giustizia civile per i cittadini, interpretando le regole del rito abbreviato in modo ampio, \"favorendo la proporzionalit\u00e0 e l'accesso equo ad un giudizio funzionale e tempestivo\".\nTuttavia, dopo la decisione del caso di Hyniak, una serie di decisioni giudiziarie ha cercato di limitare il suo impiego in vari ambiti, cercando dunque di restringerne il campo d'azione. Nella controversia Butter v. Chown, Cairns LLP, la Corte d'Appello dell'Ontario, appartenenti a questa nuova linea giurisprudenziale restrittiva, hanno affermato: \"L'aumento del ricorso al giudizio abbreviato innescato dalla sentenza Hryniak [...] non esula i giudici dal verificare la presenza dei presupposti necessari all'accesso a siffatto rito, ragion per cui, la parte che vi adisce, \u00e8 tenuta ad indicare tassativamente i motivi per cui ne chiede l'applicazione\".\nCina.\nIl giudizio abbreviato \u00e8 ammesso in Cina e il meccanismo si esaurisce nel giro di tre mesi. Per il ricorso in appello il termine \u00e8 di tre mesi dall'emissione della sentenza, un termine prorogabile con l'approvazione del presidente del tribunale.\nFrancia.\nIn Francia il giudizio abbreviato () \u00e8 accessibile in sede civile e amministrativa.\nGermania.\nNon esiste una disposizione specifica nell'ordinamento tedesco relativo al giudizio abbreviato, anche se un giudice pu\u00f2 respingere una causa chiaramente infondata nel merito dopo un'udienza e senza ricevere prove nel verbale.\nInghilterra e Galles.\nIn Inghilterra e Galles, la sezione 24 del codice di procedura civile () regola la concessione del rito abbreviato (). Il giudizio abbreviato \u00e8 disponibile in tutte le cause contro il convenuto e l'attore con le seguenti eccezioni:\nItalia.\nTermini.\nL'imputato pu\u00f2 chiedere che si proceda nelle forme del giudizio abbreviato:\nOvviamente, nel primo caso il giudizio abbreviato \u00e8 disposto dal Giudice dell'udienza preliminare, nel secondo dal giudice del dibattimento.\nIl giudizio abbreviato pu\u00f2 essere chiesto contestualmente all'opposizione al decreto penale di condanna presentata al giudice per le indagini preliminari.\nQualora sia stato instaurato giudizio immediato, la richiesta di giudizio abbreviato deve essere presentata entro 15 giorni dalla notificazione del decreto che dispone il giudizio immediato.\nQualora si stia procedendo nelle forme del giudizio direttissimo, il giudizio abbreviato pu\u00f2 essere chiesto subito dopo l'udienza di convalida o, se questa non si tiene, entro la dichiarazione di apertura del dibattimento.\nDisciplina.\nEsistono due specie di giudizio abbreviato: quello semplice, in cui il Giudice decide tendenzialmente allo stato degli atti, e quello condizionato a un'integrazione probatoria, finalizzata ad assumere una prova necessaria per poter decidere. Se il giudice ritiene di non poter decidere allo stato degli atti, assume, anche d'ufficio, gli elementi necessari ai fini della decisione (art. 441 \u00a7 V codice procedura penale).\nLa richiesta di giudizio abbreviato pu\u00f2 essere proposta solo dall'imputato, personalmente o per mezzo di procuratore speciale, oralmente o per iscritto, nel corso dell'udienza preliminare fino a che non siano state formulate le conclusioni del P.M. e dei difensori (art. 421 c.p.p.). Il giudizio viene disposto dal giudice con ordinanza (non \u00e8 pi\u00f9 richiesto il consenso del P.M.). Se l'imputato subordina la richiesta di giudizio abbreviato a una integrazione probatoria, il giudice dispone il giudizio abbreviato se l'integrazione probatoria risulta necessaria ai fini della decisione e compatibile con le finalit\u00e0 di economia processuale proprie del procedimento. In questo caso, il P.M. pu\u00f2 chiedere l'ammissione di prova contraria.\nIn caso di rigetto della richiesta, l'imputato pu\u00f2 rinnovarla fino a che non siano formulate le conclusioni e, in seguito a una sentenza della Corte Costituzionale del 2003, anche nella fase dibattimentale prima che venga dichiarato aperto il dibattimento.\nIl giudizio abbreviato si svolge in camera di consiglio, a meno che tutti gli imputati facciano richiesta che il giudizio si svolga in pubblica udienza. Si osservano le disposizioni previste per l'udienza preliminare; non trova per\u00f2 attuazione la norma che consente al giudice di assumere, anche d'ufficio, prove decisive per l'emanazione della sentenza di non luogo a procedere. Inoltre, durante il giudizio abbreviato \u00e8 ammessa la modifica dell'imputazione solo se ha avuto luogo l'integrazione probatoria. Se, in seguito all'integrazione probatoria, il P.M. contesta la modifica dell'imputazione, l'imputato pu\u00f2 chiedere che si proceda con il rito ordinario: in questo caso il giudice revoca l'ordinanza con cui aveva disposto il giudizio abbreviato (che non pu\u00f2 pi\u00f9 essere riproposto) e fissa l'udienza preliminare o la sua eventuale prosecuzione. Se si procede con le forme del giudizio abbreviato, l'imputato pu\u00f2 chiedere l'ammissione di nuove prove e il P.M. pu\u00f2 chiedere l'ammissione di prova contraria.\nTerminata la discussione, il giudice pronuncia la sentenza che pu\u00f2 essere di proscioglimento o di condanna. Ai fini della decisione il giudice tiene conto degli atti contenuti nel fascicolo del PM e delle eventuali prove assunte nell'udienza prima che venisse richiesto il giudizio abbreviato. In caso di condanna la pena, determinata tenendo conto di tutte le circostanze, \u00e8 diminuita di un terzo. La parte civile, una volta effettuata la richiesta di rito abbreviato da parte dell'imputato, pu\u00f2 accettarla o meno, con in risultato che, nel secondo caso esce dal procedimento, e non si applica l'art. 75 comma 3 c.p.p. (relativo alla sospensione dell'azione in sede civile qualora si sia esercitata l'azione penale). Nell'ipotesi in cui la costituzione di parte civile sia successiva all'ordinanza di ammissione del giudizio si deve ritenere \"ex lege\" accettato il rito. Il responsabile civile, invece, in caso di rito abbreviato \u00e8 estromesso di diritto dal procedimento.\nDal 2019 si preclude la possibilit\u00e0 di adire al giudizio abbreviato in caso di accusa per reati puniti con la pena dell'ergastolo, prima sostituita con la reclusione a 30 anni.\nAppello.\nVi sono dei limiti alla possibilit\u00e0 di proporre appello, previsto solo per il condannato e in un solo caso per il P.M.\nPrima del 2007 n\u00e9 l'imputato n\u00e9 il P.M. potevano proporre appello contro le sentenze di proscioglimento. In seguito la Corte costituzionale, con sentenza 20-07-2007, n. 320, ha dichiarato l'illegittimit\u00e0 costituzionale dell'art 2 della legge n. 46/06 \u00abnella parte in cui, modificando l'art. 443, c.1, del c.p.p., esclude che il p.m. possa appellare contro le sentenze di proscioglimento emesse a seguito di giudizio abbreviato\u00bb.\nInoltre, il P.M. non pu\u00f2 proporre appello contro le sentenze di condanna, salvo che si tratti di sentenza che modifica il titolo del reato.\nRiforma Orlando.\nLa legge 103/2017 (cosiddetta riforma Orlando) ha posto delle modifiche importanti alla disciplina. Di seguito i punti essenziali:\nStati Uniti.\nNelle corti federali degli Stati Uniti, il giudizio abbreviato (\"summary judgment\") \u00e8 regolato dall'articolo 55 del codice federale normativo di procedura civile. Nella prassi, a tale giudizio si pu\u00f2 adire prima del dibattimento, nei casi in cui vi sia fondato motivo che non sar\u00e0 necessario alcun processo, magari per via della particolare tenuit\u00e0 del fatto. A livello federale, le modalit\u00e0 di richiesta del rito alternativo nel tribunale distrettuale degli Stati Uniti \u00e8 regolata dall'articolo 56 sopra indicato. Altre mozioni pre-processuali, come una \"mozione per il giudizio sulle memorie\" o una \"mozione di archiviazione per mancanza di un reclamo su cui si pu\u00f2 concedere un proscioglimento\", possono essere convertite dal giudice in mozioni di rito abbreviato se le questioni al di fuori delle memorie sono presentate al - e non escluse dal - giudice del tribunale.\nNegli USA, giudizio abbreviato trova applicazione solo nel diritto civile. La non possibilit\u00e0 di ricorrervi in sede penale si giustifica per il fatto che l'imputato, ai sensi della costituzione, ha il diritto di partecipare a un processo con giuria.\nTurchia.\nIl rito abbreviato \u00e8 espressamente escluso dal diritto turco."}
{"id": "2591795", "revid": "287204", "url": "https://it.wikipedia.org/wiki?curid=2591795", "title": "Arturo Zardini", "text": "La vita.\nNel 1915 lo scoppio della grande guerra lo costrinse ad abbandonare il paese natale (Pontebba si trovava infatti in zona di guerra), trovando ospitalit\u00e0, assieme alla sua amministrazione comunale, ove svolgeva le mansioni di applicato, a Firenze. Fu proprio in questa citt\u00e0 che trov\u00f2 l'ispirazione per scrivere \"Stelutis alpinis\", opera di musica corale di ispirazione popolare. Torn\u00f2 a Pontebba solo nel 1919, a guerra finita.\nPer la sua attivit\u00e0 venne premiato nel 1922 con la nomina a cavaliere della corona d'Italia. Mor\u00ec il 4 gennaio 1923 per uremia all'ospedale di Udine. La sua salma riposa nel cimitero di Pontebba."}
{"id": "2591803", "revid": "729019", "url": "https://it.wikipedia.org/wiki?curid=2591803", "title": "San Francesco del Deserto", "text": "San Francesco del Deserto \u00e8 un'isola della Laguna Veneta, con un'estensione di circa 4 ettari, situata tra Sant'Erasmo e Burano. Ospita un convento di frati minori, originariamente fondato dallo stesso San Francesco.\nStoria.\nFrequentato sin dall'et\u00e0 romana, come testimonia il ritrovamento di alcuni reperti nel sottosuolo, il luogo, gi\u00e0 chiamato \"Isola delle Due Vigne\", divenne nel 1220 approdo per Francesco d'Assisi, di ritorno dall'Oriente e dalla Quinta crociata, dove si era recato a predicare il Vangelo al sultano e porre fine alla guerra.\nIl santo scelse l'isola per fondarvi un ricovero dove fosse possibile pregare e meditare in pace, lontani dalla mondanit\u00e0. \nDopo la sua morte, l'isola venne donata, nel marzo del 1233, ai frati minori dal patrizio veneziano Jacopo Michiel, parente del patriarca di Grado Angelo Barozzi, per fondarvi un convento.\nNel XV secolo, abbandonata l'isola ed il convento per le condizioni ambientali divenute ormai inospitali, causa la malaria, da qui il termine \"disertata\", anche se l'abbandono dur\u00f2 solo qualche decina di anni. L'isola venne occupata dai soldati napoleonici nel 1806 che depredarono il monastero e la chiesa dagli ornamenti e causa la soppressione la comunit\u00e0 dovette spostarsi nel monastero di San Bonaventura a Venezia. Successivamente la zona fu adibita a polveriera dagli Austriaci sino a che nel 1858 il terreno venne donato al patriarcato di Venezia, che consent\u00ec ai frati di rifondarvi il monastero, tuttora attivo.\nIn occasione degli ottocento anni dalla venuta del santo assisiate sull'isola e dalla fondazione del monastero, si sono organizzate mostre e interventi aventi lo scopo di smuovere l'opinione pubblica circa il mantenimento dei luoghi sia di preghiera che naturalistici, tra questi il reportage realizzato dal report Giorgio Fornoni."}
{"id": "2591812", "revid": "273792", "url": "https://it.wikipedia.org/wiki?curid=2591812", "title": "Antonino Criscimanni", "text": ""}
{"id": "2591817", "revid": "247222", "url": "https://it.wikipedia.org/wiki?curid=2591817", "title": "Dangermouse", "text": ""}
{"id": "2591821", "revid": "184755", "url": "https://it.wikipedia.org/wiki?curid=2591821", "title": "Annunciazione con san Giuliano", "text": "L'Annunciazione con san Giuliano \u00e8 un dipinto, tempera su tavola (73x48 cm) di Filippo Lippi e aiuti, databile al 1455 circa e conservato nel Museo civico di Prato.\nStoria.\nL'opera venne probabilmente commissionata da uno \"spedale\" pratese quando il pittore si trovava in citt\u00e0 (1452-1466), essendo asn Giuliano l'ospitaliere il patrono degli \"Spedalinghi\".\nNel 1455 Lippi abitava a pigione in un'abitazione \"al Canto delle Tre Gore\" dello Spedale della Misericordia e non si pu\u00f2 escludere che la tavoletta devozionale sia stata ceduta come pagamento.\nDescrizione e stile.\nL'opera \u00e8 rettangolare, ma il doppio arco sullo sfondo ricorda la tradizionale bipartizione dei dittici, testimoniando una fase di confine tra l'iconografia medievale e quella moderna. Le figure sono rialzate su un gradino che amplifica l'effetto spaziale, in una stanza scorciata prospetticamente a grand'angolo, come \u00e8 tipico di questa fase dell'artista, influenzata dalle opere fiamminghe.\nL'angelo si trova inginochiato a sinistra, davanti al san Giuliano riconoscibile dal coltello, mentre Maria \u00e8 a destra e guarda in alto verso la colomba dello Spirito Santo.\nDell'opera esiste un'altra versione quasi identica attribuita a Fra Diamante e conservata nel Museo del Petit Palais di Avignone, oltre a una replica pi\u00f9 tarda nel Museo dell'Opera del Duomo di Prato, eseguito da un artista locale."}
{"id": "2591825", "revid": "36426", "url": "https://it.wikipedia.org/wiki?curid=2591825", "title": "Museo del Petit Palais", "text": ""}
{"id": "2591836", "revid": "287204", "url": "https://it.wikipedia.org/wiki?curid=2591836", "title": "Football League One 2009-2010", "text": "La Football League One 2009-2010, conosciuta anche con il nome di Coca-Cola Football League One per motivi di sponsorizzazione, \u00e8 stato l'83\u00ba campionato inglese di calcio di terza divisione, nonch\u00e9 il 6\u00ba con la denominazione di \"League One\".\nClassifica finale.\nLegenda:\nRegolamento:\nNote:"}
{"id": "2591857", "revid": "104265", "url": "https://it.wikipedia.org/wiki?curid=2591857", "title": "Grotta di Su Mannau", "text": "La grotta di Su Mannau si trova nel territorio del comune di Fluminimaggiore nella Sardegna meridionale, in una zona facente parte di un ampio complesso carsico creatosi nel periodo Cambriano.\nL'antro si snoda in due tronconi principali, su diversi livelli, originati da due corsi d'acqua sotterranei: il fiume Placido a sinistra e il fiume Rapido a destra. La lunghezza totale \u00e8 di 8 chilometri ed il punto pi\u00f9 alto \u00e8 di 153 m. La parte visitabile \u00e8 composta da numerose sale abbellite con concrezioni, stalattiti e stalagmiti (la pi\u00f9 alta misura 11 metri), colonne che si innalzano fino a 15 m, cristalli di aragonite, laghi sotterranei.\nOltre che per turismo, la grotta \u00e8 interessante anche sotto l'aspetto archeologico e scientifico. Al suo interno sono stati rinvenuti infatti i resti di alcune lucerne votive ad olio, di origine nuragica e manufatti di epoca fenicia e romana. Gli studiosi ritengono che anticamente fu un tempio ipogeico dove circa 3000 anni fa sacerdoti nuragici praticavano antichi riti legati all'acqua sacra ed in qualche modo collegato al tempio di Antas non molto distante dalla grotta.\nAll'interno della cavit\u00e0 carsica si trova una peculiare fauna ed una specie endemica di un particolare isopode chiamato \"Stenasellus nuragicus\", risalente al periodo miocenico. Altre particolari specie che abitano la grotta sono il diplopode \"Callipsus hamuliger\" e il chirottero Rhimolophus."}
{"id": "2591862", "revid": "834", "url": "https://it.wikipedia.org/wiki?curid=2591862", "title": "Part II (Lil Jon)", "text": ""}
{"id": "2591870", "revid": "767487", "url": "https://it.wikipedia.org/wiki?curid=2591870", "title": "Deserts Chang", "text": "\u00c8 considerata una dei maggiori esponenti della musica alternativa nell'industria musicale cinese moderna.\nBiografia.\nDeserts Chang \u00e8 nata con il nome di Chiao An-p'u (caratteri cinesi: \u7126\u5b89\u6ea5; pinyin: Ji\u0101o \u0100np\u01d4) in una famiglia benestante. Suo padre, Chiao Jen-ho (caratteri cinesi: \u7126\u4ec1\u548c; pinyin: Ji\u0101o R\u00e9nh\u00e9), \u00e8 stato il primo segretario generale della Fondazione Straits Exchange. \nIl suo nome d'arte, \"Deserts\", rappresenta \"qualcosa di misterioso ed indica qualcosa nel mezzo di un limbo\", descrizione che rappresenta la sua personalit\u00e0.\nChang ha iniziato a comporre canzoni all'et\u00e0 di 13 anni, ed \u00e8 salita per la prima volta sul palco a 16. Gi\u00e0 a 19 anni aveva scritto pi\u00f9 di un centinaio di canzoni, ed ottenne il primo contratto con la casa discografica Sony BMG. Per vedere pubblicato il suo primo album, \"My Life Will...\", Deserts ha dovuto aspettare cinque anni.\nSebbene il suo primo album sia stato pubblicato solo nel 2006, prima di tale anno Chang era gi\u00e0 conosciuta nelle live house, nei pub e su Internet. La sua voce \u00e8 chiara e leggera, ed attira soprattutto studenti, giovani ed amanti della musica indie. Chang \u00e8 anche una buona chitarrista, la maggior parte della sua musica \u00e8 composta per essere suonata con la chitarra acustica.\nCarriera.\nChang ha lasciato la scuola superiore perch\u00e9 \"non sopportava le restrizioni conservative\". Prima di entrare nell'industria musicale vera e propria, si esibiva live nei pub.\n\u00c8 stata membro del gruppo rock \"Mango Runs\", nominato come \"Numero pi\u00f9 Popolare\" e vincitore dello \"Indie Music Award\" al festival rock Ho-Hai-Yan di Taipei del 2003. I Mango Runs hanno partecipato al documentario del 2004 \"Ocean Fever\" (\u6d77\u6d0b\u71b1), che ha seguito le storie di diversi gruppi ed artisti che hanno partecipato al festival Ho-Hai-Yan.\nL'album di debutto di Chang, \"My Life Will...\", \u00e8 stato pubblicato il 9 giugno 2006 sotto la Sony BMG. I puristi della musica alternativa hanno contestato il suo contratto con una major di cos\u00ec grande popolarit\u00e0, ma Chang ha promesso che il suo stile musicale non avrebbe subito nessun cambiamento. L'album contiene canzoni scritte dalla cantante tra i 13 e i 19 anni.\nLa presenza della cantante della scena della musica alternative \u00e8 stata dimostrata agli ottavi \"Golden Melody Awards\", dove ha ricevuto quattro nomination. Il suo album di debutto \u00e8 stato nominato come \"Miglior Album Mandarino\", insieme a quello della cantante da mainstream Jolin Tsai. Precedentemente era considerato impensabile per uno show di premiazione musicale di cos\u00ec alto profilo presentare tra i candidati delle categorie maggiori degli artisti indie.\nDa allora la popolarit\u00e0 della cantante \u00e8 cresciuta sia a Taiwan che nella Cina continentale. Ai settimini \"Chinese Music Media Awards\" di Hong Kong, Chang ha ricevuto il premio come \"Miglior artista emergente mandarina\".\nIl secondo album, \"Oh, dear. dear. I haven't.\" (\u89aa\u611b\u7684\u2026\u6211\u9084\u4e0d\u77e5\u9053), \u00e8 stato pubblicato il 20 luglio 2007.\nStile musicale.\nUsando una chitarra acustica come strumento principale, la Chang \u00e8 conosciuta per la sua musica da caffetteria. Generalmente \u00e8 considerata un'artista indie, nonostante il contratto con la major Sony BMG.\nLa canzone pi\u00f9 scaricata su internet di Chang, \"Baby\" (\u5bf6\u8c9d), \u00e8 stata scritta dall'artista quando lei aveva 13 anni, dopo un litigio con la madre."}
{"id": "2591878", "revid": "125411391", "url": "https://it.wikipedia.org/wiki?curid=2591878", "title": "Tranvia Bologna-Casalecchio-Vignola", "text": "La tranvia Bologna-Vignola era una linea tranviaria extraurbana a vapore che collegava Bologna a Casalecchio di Reno e Vignola, sostituita nel 1938 da una linea ferroviaria nella tratta Casalecchio-Vignola e nel 1958 da una linea filoviaria nella rimanente tratta Bologna-Casalecchio.\nStoria.\nLa costruzione della tranvia, progettata dall'ing. Gioacchino Rotondi, fu affidata alla ditta Rotondi e Almagi\u00e0 nel 1882 dall'amministrazione provinciale di Bologna con inizio dalla Piazza Malpighi di Bologna e percorso in buona parte sulle strade \"Porrettana\" e \"Bazzanese\".\nLa tranvia venne costruita a pi\u00f9 riprese tra il 1883 e il 1886. La prima tratta ad essere attivata, il 5 aprile del 1883, fu quella tra il centro di Bologna e il \"Meloncello\".\nDue mesi dopo la tranvia giunse a Casalecchio, il 9 dicembre 1883 la linea fu prolungata a Bazzano; il 28 maggio 1886 la linea fu completata fino al capolinea di Vignola.\nL'esercizio come tranvia a vapore.\nLa gestione era affidata alla Societ\u00e0 Anonima di Ferrovie e Tramvie nell'Emilia, con sede a Bologna nella ex Villa Ferlini, ov'era ospitata anche la direzione di esercizio. Tale azienda era controllata dalla \"Compagnie generale des chemins de fer secondaires\" di Bruxelles e dalla Banca Generale.\nFin dall'origine la linea serviva un bacino di traffico importante, sia per movimento merci, che passeggeri; in particolare si registrava un significativo traffico turistico in direzione Bologna per il Santuario della Madonna di San Luca, collegato dal 1931 con un'apposita funivia (fermata Meloncello), e da Bologna per l'allora localit\u00e0 balneare del Lido di Casalecchio di Reno.\nNel 1905 la Societ\u00e0 belga \"Les tramways de Bologne\", gestore della rete tranviaria urbana, ne rilev\u00f2 la gestione.\nNel 1907 venne elettrificata la tratta urbana di Bologna fino a Casalecchio spostando inoltre il tracciato dalla \"Croce\" a Casalecchio in sede propria: questo consent\u00ec l'immissione di 10 elettromotrici a due assi. Il capolinea urbano bolognese del servizio a vapore per Vignola venne contestualmente arretrato a villa Ferlini, presso viale Aldini in corrispondenza dell'attuale sede dei vigili del fuoco. Le migliorie attuate in tale periodo non riguardarono solamente i rotabili: il personale della tranvia, infatti, vide approvato lo statuto della propria \"Cassa di soccorso\" con regio decreto n. 192 del 22 gennaio 1925.\nLa trasformazione in ferrovia.\nNel 1927 la concessione venne rilevata dalla provincia di Bologna che mise in atto gli strumenti progettuali per la sua trasformazione in ferrovia vera e propria, dal momento che il notevole movimento di merci e viaggiatori evidenziava sempre pi\u00f9 i limiti della vecchia progettazione.\nNel 1938, terminati i lavori di eliminazione delle pesanti interferenze con la rete viaria, trasformandone radicalmente il percorso, venne chiuso definitivamente il tratto tra Casalecchio e Vignola, attivando sullo stesso la ferrovia Casalecchio-Vignola dal 28 ottobre.\nLa restante tratta Bologna-Casalecchio, dal 13 novembre 1938, pass\u00f2 in gestione all'Azienda Tramviaria Municipale di Bologna, che apport\u00f2 alcune modifiche nel percorso (da piazza Malpighi si passava per via Sant'Isaia e via Andrea Costa, anzich\u00e9 per via Saragozza). Il servizio era svolto da due linee, una ordinaria (numero 18) e una diretta (numero 19), affiancata, dal 1956, da un'autolinea a causa della presenza di un lungo tratto a binario unico che rendeva impossibile potenziare la linea.\nIl 1\u00ba agosto 1958 la tratta Bologna-Casalecchio fu soppressa e sostituita da autobus, sostituito a sua volta, dal 1\u00ba novembre, con una linea filoviaria numerata 42.\nCaratteristiche.\nLa tranvia era costituita da una linea a singolo binario a scartamento ordinario da 1445 mm esercita con trazione a vapore e materiale rotabile di tipo tramviario. Dal 1907 la tratta Bologna-Casalecchio venne elettrificata in corrente continua, a 600 V ed integrata, di fatto, nella rete tranviaria urbana di Bologna.\nIl binario era armato con rotaie di 18\u00a0kg/m, con un tracciato che sovente risultava a ridosso delle case delle localit\u00e0 servite.\nPercorso.\nDal capolinea di Bologna in piazza Malpighi, altrimenti detta \"selciato di San Francesco\", il tram percorreva entro le mura urbane le vie Sant'Isaia e Frassinago, per giungere alla Porta Saragozza, superata la quale era presente una fermata.\nLo scalo merci, il deposito e la direzione di esercizio erano a Bologna, nella ex villa Ferlini, lungo le mura urbane comprese fra le porte Saragozza e D'Azeglio. Nel 1899 trovavano lavoro presso tale impianto 26 operai.\nLa successiva sosta veniva effettuata al termine della via Saragozza in localit\u00e0 Meloncello, dalla quale era possibile raggiungere il Santuario della Madonna di San Luca mediante la Funivia di San Luca, oggi smantellata. Veniva quindi impegnata la via \"Porrettana\", per poi lasciarla in localit\u00e0 Croce (all'inizio dell'attuale via Don Luigi Sturzo) ed iniziare il tratto in sede propria costeggiando il canale Naviglio, ricongiungendosi ancora alla via Porrettana poco prima del ponte a cinque arcate sul fiume Reno, giungendo infine a Casalecchio.\nA Casalecchio di Reno la stazione tranviaria era situata sulla Via Porrettana, di fronte all'Albergo Pedretti, nell'area oggi occupata dalla Casa della Conoscenza. La stazione era raccordata con quella di Casalecchio di Reno della SFAI sulla Porrettana.\nSuperata la stazione di Casalecchio, i convogli tranviari attraversavano la ferrovia Porrettana (al tempo unico collegamento transappenninico Bologna-Firenze), per poi effettuare sosta presso la frazione Ceretolo e a Reale (oggi Riale), frazione dell'adiacente Comune di Zola Predosa.\nVeniva poi superato il torrente Lavino con un breve ponte, in prossimit\u00e0 del quale era presente l'omonima fermata. Effettuata l'ulteriore fermata in localit\u00e0 San Pancrazio, di fronte alla Villa Roberti, si raggiungeva la borgata di Ponte Ronca.\nLa fermata successiva, Chiesa Nuova, era la prima nel comune di Crespellano, localit\u00e0 servita anche dalle fermate denominate Osteria di Pragatto e Muffa, posta presso l'abitato in corrispondenza dell'omonimo torrente. Superato anche il torrente Samoggia, era raggiunta la stazione di Bazzano, alla progressiva chilometrica 22+710 da Bologna. Da questa localit\u00e0, a partire dal 1914, aveva origine la diramazione Bazzano-Spilamberto della ferrovia a scartamento ridotto Modena-Vignola inaugurata nel 1888.\nSuperato il confine provinciale, l'ex confine di stato tra Ducato di Modena e Stato Pontificio, iniziava un tratto in sede propria fino al Casale Molino, localit\u00e0 ove aveva sede il Comune di Savignano sul Panaro. Si raggiungeva successivamente la fermata in localit\u00e0 Doccia, ormai in prossimit\u00e0 del fiume Panaro.\nEntrati nel comune di Vignola, veniva attraversato il ponte inaugurato nel 1876 e intitolato a Ludovico Antonio Muratori, arrivando alla stazione capolinea. A Vignola era presente inoltre il capolinea della ferrovia a scartamento ridotto Modena-Vignola.\nMateriale rotabile.\nLa dotazione di materiale motore comprendeva in origine 12 locomotive di tipo tranviario, che furono tutte accantonate in occasione dell'elettrificazione della linea con l'eccezione dell'unit\u00e0 pi\u00f9 moderna, la n.12 \"Casalecchio\", di costruzione Breda, a 2 assi.\nA tale macchina si aggiunsero le due locomotive Krauss a 3 assi del 1907 n. 13\u00f714 che furono successivamente cedute la prima alla Ferrovia Modena Vignola (FMV) per l'esercizio sulla tranvia Castelfranco-Bazzano, la seconda alle Tramvie Provinciali Cremonesi (TPC) finendo in seguito a fare servizio sulla tranvia Monza-Trezzo.\nNel 1909/1910 arrivarono le 5 Henschel a 3 assi accoppiati 15\u00f719 denominate \"Ponte Ronca\" (o, secondo altra fonte, \"Pragatto\"), \"Crespellano\", \"Bazzano\", \"Savignano\" e \"Vignola\". Ribattezzate \"Castelfranco\" e \"Giacomo\", le unit\u00e0 18\u00f719 furono poi cedute anch'esse alla FMV.\nPer il servizio a trazione elettrica da Bologna a Casalecchio furono acquistate nel 1906 dalle Officine di Savigliano dieci motrici a due assi immatricolate nella serie 281\u00f7290. Quando la tratta fu assorbita dalla rete urbana felsinea i tram entrarono a far parte del parco ATM: inizialmente accantonati, rientrarono in servizio nel 1941, dopo che otto di essi erano stati ricostruiti dalla Stanga."}
{"id": "2591886", "revid": "767487", "url": "https://it.wikipedia.org/wiki?curid=2591886", "title": "Cugini carnali", "text": "Cugini carnali \u00e8 un film italiano del 1974, diretto dal regista Sergio Martino che rientra nel filone della commedia sexy all'italiana.\nTrama.\nIl sedicenne Nico D'Altamura \u00e8 il timido figlio di un rigido preside di liceo in un paesino del Salento. Un giorno arriva da loro la cugina Sonia, venuta da Roma per le vacanze estive e per ricevere dallo zio ripetizioni di latino e greco. Timido e introverso, Nico subisce, da parte della ragazza, cresciuta in citt\u00e0 e molto pi\u00f9 aperta e disinibita, un'opera di continua seduzione.\nProvate tutte le armi, compresa quella della gelosia, Sonia, poco prima di ripartire per Roma, ricorre a uno stratagemma per allontanare gli zii e restare sola con Nico il quale, trovato finalmente il coraggio, ha la sua prima esperienza amorosa.\nLuoghi delle riprese.\n\u00c8 stato girato principalmente nel Salento: in particolare a Lecce, Uggiano la Chiesa (Chiesa Santa Maria), Nard\u00f2 (piazza Salandra) e Porto Cesareo (spiaggia \"Torre Lapillo\"), con riprese anche in Terra di Bari: in agro di Conversano (Castello Marchione) e di Mon\u00f2poli (Masseria \"Spina Grande\") e in altre localit\u00e0 della Puglia.\nDistribuzione.\nDistribuito dalla Interfilm il 7 marzo 1974. Il doppiaggio \u00e8 stato eseguito presso gli studi Imprecom con la collaborazione della CD. La colonna sonora \u00e8 composta da Claudio Mattone.\nCritica.\nNel corso degli anni questa pellicola di Martino si \u00e8 guadagnata critiche contrastanti. Si passa da \u00abmediocre commediaccia sexy\u00bb a \u00abopera misconosciuta, ma di magistrale bellezza\u00bb.\nSecondo il giudizio di Manlio Gomarasca: \u00abScritto dallo stesso Martino (che garantisce di averlo arricchito con una serie di riferimenti alla propria adolescenza) [...], il film, girato con saldo mestiere e gusto nella giusta mistura degli elementi, scade per\u00f2 proprio nella figura dell'adolescente scelta per interpretare la cugina: l'americana Susan Player, bella ma troppo algida per una storia cos\u00ec visceralmente mediterranea.\u00bb"}
{"id": "2591900", "revid": "287204", "url": "https://it.wikipedia.org/wiki?curid=2591900", "title": "Geminiano Inghirami", "text": "Biografia.\nAppartenente a una famiglia influente di Prato, comp\u00ec gli studi e si dedic\u00f2 alla vita religiosa. Diventato Preposto della pieve di Prato, si guadagn\u00f2 la fama di giureconsulto di grande rilievo, partecipando al Concilio di Costanza come uditore di Rota nel 1414. Influente alla corte pontificia, fu in contatto con i principali personaggi dell'ambiente toscano dell'epoca, tra i quali Cosimo de' Medici e Antonino Pierozzi.\nFu un importante estimatore dell'arte rinascimentale, commissionando varie opere ad artisti fiorentini di primissimo rilievo e convincendoli spesso a venire a lavorare a Prato, nel cantiere del duomo. Tra questi ci furono Donatello, Michelozzo e Filippo Lippi, che lasci\u00f2 nel coro del duomo della citt\u00e0 quello che \u00e8 considerato uno dei suoi capolavori, il ciclo di affreschi con le \"Storie di Santo Stefano e San Giovanni Battista\"; per la stessa commissione era entrato in contatto anche con Beato Angelico. Per l'Inghirami lo stesso Lippi dipinse la grande pala con le \"Esequie di san Girolamo\".\nMorto quasi novantenne, venne sepolto nella chiesa di San Francesco a Prato, in un sepolcro un tempo nel chiostro ed oggi spostato all'interno della chiesa. Fu scolpito forse da Pasquino da Montepulciano, gi\u00e0 attribuito a Desiderio da Settignano, e anticamente era decorato da pitture perdute del Lippi."}
{"id": "2591903", "revid": "466539", "url": "https://it.wikipedia.org/wiki?curid=2591903", "title": "Irene Bignardi", "text": "Biografia.\nLaureata in lettere moderne, ha studiato comunicazione nel master program all'universit\u00e0 di Stanford. Ha collaborato col quotidiano \"La Repubblica\" dalla fondazione nel 1976 al 2020. Nel 1984 dall'attore Claudio Cassinelli ha avuto l'unico figlio Giovanni. Rimasta vedova nel 1985 ha convissuto con lo scrittore e giornalista Gianluigi Melega fino alla di lui morte nel 2014. Dal 1986 al 1989 ha diretto il MystFest. Ha fatto parte della commissione degli esperti della Mostra del Cinema di Venezia durante la direzione di Gillo Pontecorvo e ha avuto la direzione di \"Notti Veneziane\" per tre anni.\n\u00c8 stata direttrice del Festival di Locarno dal 2001 al 2005 e Presidente di FilmItalia dal 2006 al 2008. Ha anche occasionalmente recitato in alcuni film quali \"Circuito chiuso\" (1978) e \"L'ultima diva: Francesca Bertini\" (1982). Ha vinto il \"Premiolino\" e il \"Grolla d'oro\" alla carriera. Nel dicembre 2020, Bignardi lascia \"La Repubblica\": chiude dopo 16 anni la rubrica \"Zoom\" su \"il Venerd\u00ec di Repubblica\", abbandonando il ruolo di firma di punta della critica cinematografica sul quotidiano. Diventa quindi direttore artistico del Festival dei film di Locarno."}
{"id": "2591907", "revid": "174919", "url": "https://it.wikipedia.org/wiki?curid=2591907", "title": "Miseno (frazione)", "text": ""}
{"id": "2591909", "revid": "38120", "url": "https://it.wikipedia.org/wiki?curid=2591909", "title": "Fawcett Comics", "text": "La Fawcett Comics, una filiale della Fawcett Publications, fu una delle case editrici statunitensi di successo durante la Golden Age dei fumetti negli anni Quaranta. Il suo personaggio pi\u00f9 popolare fu Capitan Marvel (da non confondere con l'eroe omonimo della Marvel Comics), l'alter ego del reporter per la radio Billy Batson, che si trasformava nell'eroe ogni volta che pronunciava la parola magica \"SHAZAM!\".\nAltri personaggi pubblicati dalla Fawcett includevano Capitan Video, Hopalong Cassidy, Ibis l'Invincibile, Bullett Man e Bullett Girl, Spy Smasher, Capitan Midnight, Phantom Eagle, Mister Scarlet e Pinky, Minute-Man, Commando Yank e Golden Arrow.\nOltre ai ben conosciuti personaggi dei fumetti, La Fawcett pubblic\u00f2 anche una linea di fumetti horror di breve durata durante i primi anni cinquanta, una gamma di titoli tra cui spiccavano \"This Magazine is Haunted\", \"Beware! Terror Tales\", \"Worlds of Fear\", \"Strange Suspense Stories\", e \"Unknown World\". Altri generi inclusero fumetti comici per adolescenti \"(Otis and Babs)\", Funny Animals (\"Hoppy il Coniglio Marvel\"), Romantici (\"Sweethearts\"), di Guerra (\"Soldier Comics\") e Western (\"Lash Iarue\", \"Six Guns Heroes\"). La Fawcett pubblic\u00f2 anche fumetti basati sugli attori dell'epoca (\"Tom Mix\", \"Rocky Hale\") e serial mattutini (\"Nyoka the Jungle Girl\"). L'intera linea fu abbandonata nel 1953, quando la Fawcett chiuse tutte le sue pubblicazioni.\nStoria.\nLa Fawcett Publications cominci\u00f2 nel 1919 con la pubblicazione del fumetto \"Captain Billy's Whiz Bang\" e cominci\u00f2 ad espandersi in una linea di periodici con una diffusione complessiva di dieci milioni al mese. La compagnia di un\u00ec all'esplosione delle pubblicazioni dei fumetti negli Stati Uniti alla fine degli anni trenta e inizio dei '40. Alla sua iniziale comparsa, sviluppato dallo scrittore Bill Parker e dall'illustratore C.C. Beck, ci fu \"Thrill Comics\", un singolo numero che fu pubblicato solo come un numero da distribuzione. Il contenuto fu quindi rielaborato (per esempio il protagonista Capitan Thunder fu rinominato Capitan Marvel), e pubblicato come \"Whiz Comics\" n. 2 (1940).\nIn aggiunta a Beck, il gruppo di artisti che contribuirono alla Fawcett Comics inclusero Al Allard, Harry Anderson, Ken Bald, Phil Bard, Al Bare, Dan Barry, John Belfi, Dave Berg, Jack Binder, Alex Blum, Bob Boyajian, Bob Butts, Al Carreno, Joe Certa, Pete Costanza, Greg Duncan, Leonard Frank, Bob Fujitani, Till Goodson, Ray Harford, John Jordan, H.C. Kiefer, Jack Kirby, Andre Le Blanc, Charles Nicholas, Carl Pfeuffer, Mac Raboy, Pete Riss, Ed Robbins, John Rosenberger, Kurt Schaffenberger, Joe Simon, Jon Small, Ed Smalle, Jack Sparling, John Spranger, Chic Stone, Charles Sultan, Marc Swayze, Ben Thompson, George Tuska, Bill Ward, Clem Weisbecker, Burt Whitman, Reuben Zubofsky e Nick Zuraw.\nLe mirabolanti avventure di Capitan Marvel e della Famiglia Marvel (che includeva Capitan Marvel, Mary Marvel, Capitan Marvel Jr., e i Luogotenenti Marvel, ecc.) stracciarono le vendite di Superman, e l'allora National Comics (conosciuta pi\u00f9 in l\u00e0 come DC Comics) fece causa alla Fawcett di aver infranto il copyright del loro supereroe. La battaglia legale tra la National Periodical's del 1941 e la Fawcett fu respinta per un cavillo; la National fall\u00ec poich\u00e9 non riusc\u00ec a garantire il copyright per i fumetti di Superman.\nAffrontando un declino del mercato del fumetto negli anni '50, la Fawcett Comics cess\u00f2 le pubblicazioni e risolse il caso in corso. La vittoria legale della National nel 1953 fu resa in qualit\u00e0 di parodia dal satirico \"Mad Comics\". Illustrato da Wally Wood, \"Superduperman!\" si scontr\u00f2 con il supereroe criminale \"Capitan Marbles\". Dopo aver scoperto che Marbles gli somigliava in tutto e per tutto, Superduperman ingann\u00f2 Marbles nel colpirsi da solo sul volto, un chiaro riferimento alla cancellazione della Fawcett Comics della sua divisione dei fumetti.\nMolti dei personaggi Fawcett furono venduti alla Charlton Comics. La Fawcett ritorn\u00f2 a pubblicare i fumetti negli anni sessanta, ma per pubblicare pi\u00f9 che altro i fumetti di Dennis la Minaccia e altri titoli simili.\nNel 1972 la DC ebbe la licenza, e nel 1980 acquist\u00f2 tutti i diritti d'autore di Capitan Marvel e dei suoi relativi personaggi."}
{"id": "2591914", "revid": "287204", "url": "https://it.wikipedia.org/wiki?curid=2591914", "title": "Radiance (album)", "text": ""}
{"id": "2591917", "revid": "27064817", "url": "https://it.wikipedia.org/wiki?curid=2591917", "title": "Attacco apoplettico", "text": ""}
{"id": "2591925", "revid": "599013", "url": "https://it.wikipedia.org/wiki?curid=2591925", "title": "Radiance", "text": ""}
{"id": "2591927", "revid": "1431409", "url": "https://it.wikipedia.org/wiki?curid=2591927", "title": "Br\u00edan F. O'Byrne", "text": "Biografia.\nOriginario della contea di Cavan, ha effettuato gli studi al Samuel Beckett Center e al Trinity College di Dublino. Negli anni si \u00e8 costruito una solida carriera, lavorando principalmente negli Stati Uniti. \nNel 1998 \u00e8 stato candidato al Tony Award per la sua interpretazione in \"The Beauty Queen of Leenane\" di Martin McDonagh, il Tony lo vince per\u00f2 nel 2004 per sua interpretazione di un serial killer nella pi\u00e9ce \"Frozen\" di Bryony Lavery. Nel 2005 vince un Drama Desk Award per il ruolo del prete accusato di pedofilia nel dramma \"Il dubbio\" di John Patrick Shanley. Nel 2007 viene nuovamente candidato al Tony Award per il ruolo di Alexander Herzen nella trilogia teatrale di Tom Stoppard \"La costa dell'utopia\".\nInterpreta un prete anche al cinema in \"Million Dollar Baby\" di Clint Eastwood, precedentemente era apparso nei film \"La zona grigia\", \"Bandits\" e \"Intermission\". Negli anni seguenti recita in film come \"The New World - Il nuovo mondo\", \"Onora il padre e la madre\" e recita nel ruolo del sicario della IBBC Bank nel film \"The International\" di Tom Tykwer. \nIn campo televisivo \u00e8 apparso in alcuni episodi della serie televisiva \"Oz\", nel 2007 interpreta un ruolo ricorrente nella serie \"Brotherhood - Legami di sangue\", mentre nel 2009 fa parte del cast della serie televisiva della ABC \"FlashForward\", nel ruolo di Aaron Stark. Nel 2011 \u00e8 il marito inefficiente e disoccupato di Kate Winslet nella miniserie televisiva prodotta dalla HBO Mildred Pierce per cui riceve una nomination agli Emmy Awards, gli Oscar della televisione.\nNel 2018 conquista il British Academy Television Awards come miglior attore non protagonista per \"Little Boy Blue\"."}
{"id": "2591928", "revid": "287204", "url": "https://it.wikipedia.org/wiki?curid=2591928", "title": "Brian F. O'Byrne", "text": ""}
{"id": "2591930", "revid": "729019", "url": "https://it.wikipedia.org/wiki?curid=2591930", "title": "Switha", "text": "Switha \u00e8 una piccola isola disabitata delle Orcadi, in Scozia, situata a sud di Flotta. Non ci sono testimonianze scritte che l'isola sia mai stata abitata, ma la presenza di alcune strutture in pietra neolitiche mostra che \u00e8 stata almeno visitata in epoca preistorica.\nSwitha ospita molti nidi di uccelli delle tempeste, ed \u00e8 la dimora invernale di una grande colonia di oche facciabianca."}
{"id": "2591934", "revid": "1310927", "url": "https://it.wikipedia.org/wiki?curid=2591934", "title": "Club Deportivo Izarra", "text": "Il Club Deportivo Izarra, \u00e8 una societ\u00e0 calcistica con sede a Estella, in Navarra, in Spagna. \nGioca nella \"Segunda Divisi\u00f3n RFEF\", la quarta serie del campionato spagnolo.\nOrganico.\nGiocatori in rosa.\n\"Aggiornato al 1\u00ba settembre 2020\""}
{"id": "2591943", "revid": "834", "url": "https://it.wikipedia.org/wiki?curid=2591943", "title": "The Four Tops", "text": ""}
{"id": "2591944", "revid": "424533", "url": "https://it.wikipedia.org/wiki?curid=2591944", "title": "William Ambrose Wright", "text": ""}
{"id": "2591945", "revid": "1305772", "url": "https://it.wikipedia.org/wiki?curid=2591945", "title": "Langdon", "text": ""}
{"id": "2591953", "revid": "339392", "url": "https://it.wikipedia.org/wiki?curid=2591953", "title": "Cancro alla cervice", "text": ""}
{"id": "2591954", "revid": "2032913", "url": "https://it.wikipedia.org/wiki?curid=2591954", "title": "Beautiful, Dirty, Rich", "text": "Beautiful, Dirty, Rich \u00e8 un brano musicale della cantautrice statunitense Lady Gaga, registrato nel 2006, prima della fama mondiale. \u00c8 stato pubblicato come singolo promozionale dal suo album di debutto, \"The Fame\", il 16 settembre 2008, per promuovere la serie TV \"Dirty Sexy Money\".\nNel brano, Lady Gaga racconta le esperienze vissute nel quartiere Lower East Side di New York, poco prima del suo debutto nel panorama musicale mondiale. In tono ironico e contenuto, la cantante denuncia la situazione di povert\u00e0 del quartiere, in contrasto con la spensieratezza dei residenti che amano divertirsi e vestirsi secondo la moda.\nIl singolo ha riscontrato un minore successo commerciale classificandosi alla posizione n. 83 della Official Singles Chart e guadagnando un disco d'oro negli Stati Uniti, ma in compenso ha ricevuto buone critiche per la parte tecnica del brano e per il forte timbro vocale.\nStruttura musicale.\n\"Beautiful, Dirty, Rich\" \u00e8 un brano dance pop con una forte presenza di sintetizzatore, ma, paragonato ad altri contenuti dell'album, risulterebbe il meno impregnato dal genere elettro. \u00c8 inoltre composto in chiave B minore con un tempo moderato di 120 battiti per minuto.\nVideo.\nIl video musicale \u00e8 stato diretto da Melina Matsoukas, a cui era stata gi\u00e0 affidata la regia di \"Just Dance\". Esistono due versioni del videoclip: una, a scopo pubblicitario, intervallata da scene della serie televisiva \"Dirty Sexy Money\", pubblicata il 29 settembre 2008, mentre la seconda, pubblicata il 14 ottobre 2008, \u00e8 la versione intera.\nLe riprese si sono svolte negli interni di una ricca villa, ispirata agli ambienti della serie televisiva. Il video si apre con un'inquadratura del viso di Lady Gaga, vestita con un abito rosso e coperta da un cappuccio, che, sussurrando le prime parole del brano, avvicina una banconota alla fiamma di un accendino.\nEsibizioni dal vivo.\nGaga si \u00e8 esibita con \"Beautiful, Dirty, Rich\" al AOL Sessions, dove ha cantato anche \"Just Dance\", una versione acustica di \"Poker Face\", \"Paparazzi\", e \"LoveGame\". Ha eseguito il brano anche ad una Live Session per MTV UK insieme a \"Just Dance\", \"LoveGame\", e \"Poker Face\", inoltre, Gaga ha cantato la canzone anche durante il suo primo tour mondiale, \"The Fame Ball Tour\". Durante il tour, la canzone era preceduta da \"Paparazzi\", che si concludeva con un breve medley di \"Starstruck\" e \"Lovegame\". Seguiva l'esibizione di \"Beautiful, Dirty, Rich\", quando Gaga si muoveva maliziosamente sul palco con i suoi ballerini, indossando una parrucca bionda a caschetto ed un tut\u00f9-scultura con dei futuristici pannelli triangolari di vetro specchiato, ed il corpo dell'abito completamente ricoperto da piccoli specchi di forma quadrata: il primo dei sei outfit indossati dalla popstar durante lo show. La canzone scandiva la fine del primo dei quattro atti dello spettacolo, ed era seguita da un interludio video intitolato \"The Brain\", dove Gaga interpretava uno dei suoi alter ego, Candy Warhol, mentre si spazzolava i capelli\nLa performance della canzone, insieme alle altre due del primo atto, ha ricevuto una buona critica da Jim Harrington, di \"Mercury News\", per aver dato il giusto sprint all'inizio dello spettacolo, e per aver messo in risalto le qualit\u00e0 canore della cantante. Mikael Wood, per \"Rolling Stone\", al contrario, \u00e8 stato ben pi\u00f9 critico riguardo l'esibizione, in quanto era troppo veloce e troppo concentrata.\nLady Gaga, poi, ha cantato il brano anche durante il suo secondo tour mondiale, il \"Monster Ball Tour\" del 2010. La performance cominciava al termine di \"Just Dance\", come quarto elemento dell'atto d'apertura dello show, la cantante, per l'esibizione, indossava un cappello di glitter viola, fino a coprire parte della sua parrucca bionda arricciata, poi si levava la giacca viola di nappa, e rendeva visibile la sua tuta viola in PVC con le macchie nere, a questo punto cominciava a cantare. Durante la performance, Gaga iniziava ballando in modo molto provocante con i suoi ballerini, poi si arrampicava su una struttura fatta di pali, dopo lo stacchetto finale, la cantante usciva di scena per cambiarsi d'abito, e cantare \"The Fame\". \nIl brano, dopo circa 7 anni che non veniva eseguito, \u00e8 stato riproposto durante il residency show \"\" (2018-2020)."}
{"id": "2591959", "revid": "149727", "url": "https://it.wikipedia.org/wiki?curid=2591959", "title": "Haltern", "text": ""}
{"id": "2591963", "revid": "287204", "url": "https://it.wikipedia.org/wiki?curid=2591963", "title": "Reality (brano musicale)", "text": ""}
{"id": "2591964", "revid": "287204", "url": "https://it.wikipedia.org/wiki?curid=2591964", "title": "Reality (album)", "text": ""}
{"id": "2591966", "revid": "1305772", "url": "https://it.wikipedia.org/wiki?curid=2591966", "title": "Francesco di Borbone-Vend\u00f4me", "text": ""}
{"id": "2591967", "revid": "1573940", "url": "https://it.wikipedia.org/wiki?curid=2591967", "title": "Langdon (Dakota del Nord)", "text": "Langdon \u00e8 un centro abitato (\"city\") degli Stati Uniti d'America, capoluogo della Contea di Cavalier nello Stato del Dakota del Nord. Nel censimento del 2000 la popolazione era di 2.101 abitanti. La citt\u00e0 \u00e8 stata fondata nel 1885, tuttavia \u00e8 capoluogo della contea dal 1884.\nGeografia fisica.\nSecondo i rilevamenti dell'United States Census Bureau, la localit\u00e0 di Langdon si estende su una superficie di 4,50\u00a0km\u00b2, dei quali 4,4\u00a0km\u00b2 sono occupati da terre, mentre 0,1\u00a0km\u00b2 dalle acque.\nPopolazione.\nSecondo il censimento del 2000, a Langdon vivevano 2.101 persone, ed erano presenti 565 gruppi familiari. La densit\u00e0 di popolazione era di 477 ab./km\u00b2. Nel territorio comunale si trovavano 1.178 unit\u00e0 edificate. Per quanto riguarda la composizione etnica degli abitanti, il 98,57% era bianco, lo 0,14% era afroamericano, lo 0,29% era nativo e lo 0,10% proveniva dall'Asia. Lo 0,14% apparteneva ad altre razze, mentre lo 0,76% a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 23,2% era al di sotto dei 18, il 4,1% fra i 18 e i 24, il 20,9% fra i 25 e i 44, il 23,3% fra i 45 e i 64, mentre infine il 28,4% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 87,6 maschi."}
{"id": "2591976", "revid": "287204", "url": "https://it.wikipedia.org/wiki?curid=2591976", "title": "Loma", "text": "Loma (\"collina\" in spagnolo) pu\u00f2 riferirsi a:"}
{"id": "2591980", "revid": "123844081", "url": "https://it.wikipedia.org/wiki?curid=2591980", "title": "Chiesa di San Francesco d'Assisi (Brescia)", "text": "La chiesa di San Francesco d'Assisi di Brescia sorge su un terreno donato dal comune di Brescia ai frati francescani, come ringraziamento per aver pacificato dei dissidi interni al comune. Alla chiesa \u00e8 affiancato un antico convento francescano risalente al Trecento, da sempre abitato dai Frati Minori Conventuali, e sede del loro Postulato per il Nord Italia.\nStoria.\nI lavori di costruzione terminarono nel 1265, ma la chiesa non venne affrescata fino ai primi del Trecento.\nDal 1400 la chiesa venne arricchita con 5 altari, di cui due realizzati dal Moretto e dal Romanino, in mezzo ai quali sono stati trovati resti di affreschi medioevali raffiguranti il \"Giudizio Universale\" e la \"Piet\u00e0\".Successivamente vennero ultimati i lavori di abbellimento del presbiterio, e dal 1500, in pieno Rinascimento, venne realizzata nella navata sinistra la \"cappella dell'Immacolata\".\nCon l'avvento dei francesi nel 1797 la chiesa e il convento annesso subirono una fase di decadenza nella quale vennero distrutti archivi e vennero rovinati molti ambienti tra cui una biblioteca, e solo nel 1839, grazie all'architetto bresciano Rodolfo Vantini, la chiesa fu oggetto di lavori di ammodernamento, assumendo qualche elemento neoclassico.\nNel 1928 i frati minori tornarono ad abitare sia il convento che la chiesa, e grazie a vari restauri riuscirono a recuperare antichi patrimoni artistici.\nDescrizione.\nEsterno.\nLa facciata, di stile romanico-gotico, restaurata nel 1839 da Rodolfo Vantini, \u00e8 divisa in tre parti tutte in pietra grossa, mentre la parte superiore della facciata \u00e8 formata da una decorazione in cotto.\nLa sezione centrale \u00e8 caratterizzata dall'ampio portale, sopra il quale \u00e8 presente un maestoso rosone, in pietra bianca e vetro.\nInterno.\nL'interno della chiesa \u00e8 diviso in tre navate da dodici colonne in pietra.\nNella navata di sinistra vi sono sette cappelle, di cui le pi\u00f9 famose ed importanti sono sicuramente quelle dedicate all'Immacolata e alla Santissima Trinit\u00e0, contenente affreschi di Giovan Francesco Gaggini da Bissone.\nNella navata di destra sono presenti sette altari, tra i quali i pi\u00f9 notevoli sono: \nLa lunga navata centrale porta verso l'altare maggiore, di carattere gotico, arricchito da una grande pala opera del Romanino raffigurante la \"Madonna e santi francescani\" (Francesco d'Assisi, Antonio da Padova, Bonaventura, Ludovico di Tolosa e Bernardino da Siena), e dal coro intarsiato.\nNella sesta dalla controfacciata, dedicata al Sacro Cuore, \u00e8 conservato il monumento funebre di Gaspare Brunelli realizzato nel 1500 da Gasparo Cairano.\nSotto l'altare maggiore si trova invece l'Adorazione Caprioli, sempre opera di Gasparo Cairano e proveniente dalla chiesa di San Giorgio.\nInoltre non \u00e8 da sottovalutare la presenza di due chiostri , dei quali uno piccolo risalente alla fine del '200 (appartenente ad una precedente costruzione della chiesa) con affreschi di autori che in quel periodo lavoravano per il Duomo Vecchio, e l'altro grande con i capitelli delle colonnine dallo stile composito-medioevale e la struttura degli spazi rinascimentale e un pozzo in pietra veronese decorata al centro del prato quadrangolare.\nOrgano a canne.\nNella chiesa vi \u00e8 un organo Balbiani-Vegezzi-Bossi, costruito nel 1950 in sostituzione di quello distrutto durante il bombardamento del 1945 ed ampliato con quattro nuovi registri nel 2000 dalla stessa ditta. Le canne sono suddivise in due corpi distinti: quelle del Grand'Organo (II tastiera) e del Pedale sono in un vano che si apre con un arco a sesto acuto sull'ultima campata della navata destra; quelle del Positivo e del Recitativo (rispettivamente I e III tastiera), sono invece dietro l'altar maggiore; lo strumento \u00e8 a trasmissione elettrica.\nIl tesoro.\nLa chiesa conserva un importante tesoro, non esposto al pubblico, composto da vari oggetti liturgici antichi legati alla storia del monastero. Spicca, all'interno della collezione, la \"Croce di San Francesco\", grande opera di oreficeria di inizio Cinquecento di Giovanni Francesco delle Croci."}
{"id": "2591983", "revid": "287204", "url": "https://it.wikipedia.org/wiki?curid=2591983", "title": "Among Beggars and Thieves", "text": "Among Beggars And Thieves \u00e8 il sesto album della power metal band Falconer, pubblicato nel 2008."}
{"id": "2591984", "revid": "767487", "url": "https://it.wikipedia.org/wiki?curid=2591984", "title": "Loma (Dakota del Nord)", "text": "Loma \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2010 la popolazione era di 16 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Loma si estende su una superficie di 69,40\u00a0km\u00b2, dei quali 68,3\u00a0km\u00b2 sono occupati da terre, mentre 1,1\u00a0km\u00b2 dalle acque.\nPopolazione.\nCensimento 2010.\nNel 2010 abitavano a Loma 16 persone. La densit\u00e0 di popolazione era di 0,2 ab./km\u00b2. Nel territorio comunale si trovavano 13 unit\u00e0 edificate. Per quanto riguarda la composizione etnica degli abitanti, il 100% era bianco.\nL'et\u00e0 media della popolazione era di 43 anni, il 25% della popolazione di et\u00e0 inferiore ai 18 anni, il 12,5% fra i 18 e i 24 anni, il 12,5% compreso fra i 25 e i 44 anni, il 31,25 % compreso fra i 45 e i 64 anni e il 18,75% con pi\u00f9 di 65 anni.\nIl 56,25 % degli abitanti era composta da maschi e il 43,75% da femmine.\nCensimento 2000.\nSecondo il censimento del 2000, a Loma vivevano 21 persone, ed erano presenti 7 gruppi familiari. La densit\u00e0 di popolazione era di 0,3 ab./km\u00b2. Nel territorio comunale si trovavano 10 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 19,0% era al di sotto dei 18, il 4,8% fra i 18 e i 24, il 19,0% fra i 25 e i 44, il 19,0% fra i 45 e i 64, mentre infine il 38,2% era al di sopra dei 65 anni di et\u00e0. L'et\u00e0 media della popolazione era di 58 anni. Per ogni 100 donne residenti vivevano 110,0 maschi."}
{"id": "2591987", "revid": "79454", "url": "https://it.wikipedia.org/wiki?curid=2591987", "title": "Super 35", "text": ""}
{"id": "2591988", "revid": "357043", "url": "https://it.wikipedia.org/wiki?curid=2591988", "title": "Magnitudo di volume", "text": ""}
{"id": "2591989", "revid": "287204", "url": "https://it.wikipedia.org/wiki?curid=2591989", "title": "Allargamento futuro dell'Unione europea", "text": ""}
{"id": "2591993", "revid": "709565", "url": "https://it.wikipedia.org/wiki?curid=2591993", "title": "Back to Brooklyn", "text": "Back to Brooklyn \u00e8 un fumetto di genere crime story. Si tratta di una miniserie di sei numeri scritta da Garth Ennis e Jimmy Palmiotti e disegnata da Mihailo Vukelic. \u00c8 stata pubblicata nel 2008 dalla casa editrice Image Comics. In Italia \u00e8 stata pubblicata dalla MagicPress.\nUna crime story che colpisce per la sua efferatezza come un pugno allo stomaco. In quest'opera non ci sono superpoteri o elementi fantastici, solo la cruda realt\u00e0 della malavita a Brooklyn. La trama \u00e8 violenta ma compassionevole, nata dall'immaginazione vivida e dalla personale esperienza di vita a Brooklyn di Palmiotti. \nTrama.\nUn uomo, Bob Saetta, membro della famiglia mafiosa dei Saetta, si trova costretto a vendersi alla polizia, causa la scoperta di un segreto cos\u00ec orribile da permettere che tutta l'organizzazione venga scoperta e smantellata. Ma i suoi piani svaniscono quando scopre che suo fratello, Paul \"il muro\" Saetta, ha in ostaggio sua moglie e suo figlio. Cos\u00ec fa un patto con due poliziotti in cerca di una promozione, affinch\u00e9 lo rilascino fino alla fine del week-end, per poter farsi strada, omicidio dopo omicidio, fino al fratello, per la resa dei conti."}
{"id": "2591994", "revid": "1305772", "url": "https://it.wikipedia.org/wiki?curid=2591994", "title": "Seevetal", "text": "Seevetal \u00e8 un comune di 41.560 abitanti della Bassa Sassonia, in Germania.\nAppartiene al circondario di Harburg (targa WL).\nSeevetal si fregia del titolo di \"Comune indipendente\" (\"Selbst\u00e4ndige Gemeinde\").\nAmministrazione.\nGemellaggi.\nSeevetal \u00e8 gemellata con:"}
{"id": "2591995", "revid": "116870840", "url": "https://it.wikipedia.org/wiki?curid=2591995", "title": "Palazzo Mozzanica", "text": "Palazzo Mozzanica, noto anche come palazzo Varesi, \u00e8 un edificio storico della citt\u00e0 di Lodi. La sua costruzione risale al XV secolo.\nStoria.\nIl palazzo fu edificato sulle fondamenta di un piccolo castello del XIV secolo appartenente alla nobile famiglia lodigiana dei Vignati: ci\u00f2 \u00e8 confermato dalla presenza dell'emblema araldico del casato sulle colonne del portico del cortile interno.\nLa costruzione dell'attuale edificio venne commissionata dal conte Lorenzo Mozzanica, congiunto degli stessi Vignati, nella seconda met\u00e0 del Quattrocento.\nSecondo la testimonianza dello storico Giovanni Agnelli, nel luglio del 1509 il re di Francia Francesco I alloggi\u00f2 nel palazzo.\nArchitettura e arte.\nL'edificio, in stile rinascimentale, \u00e8 caratterizzato da un'imponente facciata in cotto, divisa orizzontalmente da una fascia marcapiano in terracotta, decorata con ghirlande e figure mitologiche (tritoni che lottano tra loro e naiadi). Il portale in pietra, affiancato da colonne a candelabro, \u00e8 adornato da bassorilievi floreali e da quattro medaglioni raffiguranti Gian Galeazzo Visconti, Isabella d'Aragona, Francesco e Bianca Maria Sforza; anche le finestre ogivali del piano superiore presentano decorazioni in cotto. Sullo spigolo dell'edificio si trova un grande stemma marmoreo.\nIl palazzo si sviluppa attorno ad un cortile interno rettangolare, porticato su due lati consecutivi con colonne dotate di capitelli ionici. L'interno del piano superiore ospita numerosi affreschi."}
{"id": "2591997", "revid": "1452073", "url": "https://it.wikipedia.org/wiki?curid=2591997", "title": "Fossil Fighters", "text": " \u00e8 un videogioco di ruolo del 2008 sviluppato da Artdink e Red Entertainment e pubblicato da Nintendo per Nintendo DS. \u00c8 il primo titolo della serie \"Fossil Fighters\" che ha ricevuto due sequel, l'ultimo per Nintendo 3DS."}
{"id": "2591998", "revid": "1926649", "url": "https://it.wikipedia.org/wiki?curid=2591998", "title": "Stefano Garuti", "text": "Carriera.\nGiocatore.\nClub.\nHa giocato in Serie A tra gli anni settanta ed ottanta, con le maglie di Bologna, ed ; in Serie B ha vestito la maglia di e Pisa.Ha debuttato in serie A non ancora diciottenne nel marzo 1977\nIn carriera ha totalizzato complessivamente 132 presenze e 3 reti in Serie A e 107 presenze e 2 reti in Serie B, conquistando la promozione in A nella stagione 1981-1982 col Pisa.\nNazionale.\nNel 1977 ha collezionato tre presenze con la maglia azzurra della Nazionale Under 20 in occasione dei Mondiali di categoria in Tunisia. Nel 1979 ha poi collezionato due presenze con la maglia azzurra della Nazionale Under 21.\nAllenatore.\nFinita la carriera come calciatore \u00e8 diventato un allenatore, sedendo sulla panchina di varie squadre di Serie C e categorie inferiori.\nHa allenato dal 1999 al 2003 la Bagnolese, con cui ha vinto un campionato di Eccellenza e una Coppa Italia. La stagione seguente ha allenato il Sangimignano, in Serie D.\nNella stagione 2005/06 ha guidato la Berretti del Pisa. Nel febbraio del 2006 \u00e8 diventato il vice del neo tecnico della prima squadra Ferruccio Mariani. Nel luglio del 2007 \u00e8 diventato l'allenatore del Rovigo, in Serie C2. Nel settembre del 2007 \u00e8 stato esonerato dal club.\nNel febbraio del 2010 \u00e8 diventato l'allenatore del Pisa Sporting Club, seconda societ\u00e0 calcistica della citt\u00e0 di Pisa, in Eccellenza Toscana.\nNel 2016 \u00e8 diventato il direttore tecnico del Pisa Ovest, societ\u00e0 attiva a livello giovanile, occupandosi, inoltre, della gestione della scuola calcio e del coordinamento di tutti gli allenatori delle giovanili. Nel corso della stagione 2016/17 \u00e8 diventato l'allenatore degli Allievi B, con cui ha vinto il campionato provinciale e la coppa Cerbai 2017, prestigioso torneo toscano in cui si scontrano le vincitrici del campionato di ogni rispettiva provincia. La stagione seguente \u00e8 passato alla guida degli Allievi A, vincendo nuovamente il campionato provinciale 2017/2018 e la coppa Toscana \"Best Top\". Nel 2018/2019 si aggiudica la seconda posizione juniores provinciale dopo essere stato campione d'inverno con la stessa squadra, giocando nel girone di Lucca, quindi fuori provincia, nel 2019/2020 si vince il campionato Juniores provinciale dopo essere stato campione d'inverno sempre con il Pisa Ovest."}
{"id": "2591999", "revid": "1031941", "url": "https://it.wikipedia.org/wiki?curid=2591999", "title": "Organizzazione Rivoluzionaria Interna Macedone", "text": "L'Organizzazione rivoluzionaria interna macedone (, , nota con l'acronimo in lingua originale VMRO), fu un movimento rivoluzionario di liberazione nazionale nei territori dell'Impero ottomano in Europa, che oper\u00f2 tra la fine del XIX secolo e l'inizio del XX secolo. Inizialmente il suo scopo era di guadagnare l'autonomia della Macedonia e della regione di Adrianopoli, ma in seguito divenne un'organizzazione al servizio degli interessi bulgari nella politica balcanica. La VMRO si guadagn\u00f2 dopo la prima guerra mondiale la reputazione di essere l'ultima rete terroristica che cercava di cambiare le frontiere statali nella regione macedone tra la Serbia (in seguito Jugoslavia) e la Grecia e di essere un'organizzazione di tipo mafioso all'interno della Bulgaria. L'organizzazione ha cambiato pi\u00f9 volte il proprio nome. In Bulgaria un partito politico di destra porta nel nome il prefisso \"VMRO\", mentre nella Macedonia del Nord \u00e8 stato istituito un partito di destra con il nome \"VMRO-DPMNE\"."}
{"id": "2592002", "revid": "767487", "url": "https://it.wikipedia.org/wiki?curid=2592002", "title": "Milton (Dakota del Nord)", "text": "Milton \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2000 la popolazione era di 85 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Milton si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Milton vivevano 85 persone, ed erano presenti 22 gruppi familiari. La densit\u00e0 di popolazione era di 83 ab./km\u00b2. Nel territorio comunale si trovavano 60 unit\u00e0 edificate. Per quanto riguarda la composizione etnica degli abitanti, il 90,59% era bianco, il 2,35% era nativo e lo 7,06% apparteneva a due o pi\u00f9 razze. La popolazione di ogni razza ispanica corrispondeva al 3,53% degli abitanti.\nPer quanto riguarda la suddivisione della popolazione in fasce d'et\u00e0, il 25,9% era al di sotto dei 18, il 3,5% fra i 18 e i 24, il 30,6% fra i 25 e i 44, il 20,0% fra i 45 e i 64, mentre infine il 20,0% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 97,7 maschi."}
{"id": "2592003", "revid": "121643572", "url": "https://it.wikipedia.org/wiki?curid=2592003", "title": "Omicidio di Carlo Ghiglieno", "text": "L'omicidio di Carlo Ghiglieno, un dirigente d'azienda italiano, venne commesso a Torino il 21 settembre 1979, durante gli anni di piombo, da un commando del gruppo terroristico comunista Prima Linea - gruppo di fuoco Charlie e Carla.\nCarlo Ghiglieno, laureatosi al Politecnico di Torino nel 1950, lavor\u00f2 per quindici anni all'Olivetti ricoprendo anche diversi ruoli dirigenziali. Nel 1974 pass\u00f2 alla Fiat Auto in qualit\u00e0 di responsabile della pianificazione strategica. Rifiut\u00f2 sempre l'assegnazione di una scorta. Fu ucciso la mattina del 21 settembre 1979 a Torino in via Petrarca 32 mentre si recava al lavoro con sette colpi esplosi da una 38 special. Il comunicato di rivendicazione riportava quanto segue:"}
{"id": "2592007", "revid": "1305772", "url": "https://it.wikipedia.org/wiki?curid=2592007", "title": "VMRO", "text": ""}
{"id": "2592010", "revid": "767487", "url": "https://it.wikipedia.org/wiki?curid=2592010", "title": "Bockhorn (Bassa Sassonia)", "text": "Bockhorn \u00e8 un comune di 8.647 abitanti della Bassa Sassonia, in Germania.\nAppartiene al circondario (\"Landkreis\") della Frisia (targa FRI)."}
{"id": "2592018", "revid": "767487", "url": "https://it.wikipedia.org/wiki?curid=2592018", "title": "Sande (Germania)", "text": "Sande \u00e8 un comune di 9.229 abitanti della Bassa Sassonia, in Germania.\nAppartiene al circondario (\"Landkreis\") della Frisia (targa FRI)."}
{"id": "2592020", "revid": "599013", "url": "https://it.wikipedia.org/wiki?curid=2592020", "title": "Munich (Dakota del Nord)", "text": "Munich \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2000 la popolazione era di 268 abitanti. La citt\u00e0 \u00e8 stata fondata nel 1904. Il nome \u00e8 la traduzione in inglese di Monaco di Baviera.\nGeografia fisica.\nSecondo i rilevamenti dell'United States Census Bureau, la localit\u00e0 di Munich si estende su una superficie di 1,60\u00a0km\u00b2, tutti occupati da terre.\nPopolazione.\nSecondo il censimento del 2000, a Munich vivevano 268 persone, ed erano presenti 73 gruppi familiari. La densit\u00e0 di popolazione era di 169 ab./km\u00b2. Nel territorio comunale si trovavano 124 unit\u00e0 edificate. Per quanto riguarda la composizione etnica degli abitanti, il 97,76% era bianco, lo 0,37% apparteneva ad altre razze e l'1,87% apparteneva a due o pi\u00f9 razze. La popolazione di ogni razza ispanica corrispondeva allo 0,75% degli abitanti.\nPer quanto riguarda la suddivisione della popolazione in fasce d'et\u00e0, il 28,0% era al di sotto dei 18, l'1,9% fra i 18 e i 24, il 22,8% fra i 25 e i 44, il 25,7% fra i 45 e i 64, mentre infine il 21,6% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 88,7 maschi."}
{"id": "2592025", "revid": "767487", "url": "https://it.wikipedia.org/wiki?curid=2592025", "title": "Se non son matti non li vogliamo", "text": "Se non son matti non li vogliamo \u00e8 un film del 1941 diretto da Esodo Pratelli.\nLiberamente tratto dalla commedia di Gino Rocca, con la supervisione di Renato Simoni, girato a Cinecitt\u00e0, il film esce nelle sale alla fine del 1941.\nTrama.\nIl Sovrintendente di una associazione goliardica intitolata \"Se non son matti non li vogliamo\", morendo lascia nel testamento la destinazione dei propri beni a tre vecchi amici, che per rispettare il principio della Societ\u00e0, devono far finta di essere fuori di senno, per non perdere l'assegno che l'amministratore gli versa.\nMa questo stato di cose provoca nei tre eredi grossi guai, il primo muore rapidamente, il secondo ammattisce definitivamente, il terzo vivr\u00e0 per tutta la vita con l'assegno che percepisce.\nLa critica.\nDiego Calcagno in Film del 10 gennaio 1942: \"Il film \u00e8 bellissimo, con un suo clima cos\u00ec patetico e cos\u00ec dolente. Ma tutto il film trascina e commuove, i tre poveri vecchi sono Ruggeri, Gandusio e Falconi forse la prima volta che lavorano insieme, Vanna Vanni ha dimostrato di aver qualcosa da dire\"."}
{"id": "2592026", "revid": "2110845", "url": "https://it.wikipedia.org/wiki?curid=2592026", "title": "Yann Le Bohec", "text": "Biografia.\nNel 1982 si laurea con una tesi sulla legio III Augusta presso l'Universit\u00e0 di , dove rimase assistente di cattedra dal 1972 al 1981, e poi docente dal 1981 al 1985.\nHa insegnato presso l'Universit\u00e0 di Grenoble dal 1985 al 1989, in seguito a Lione (dove ha fondato e diretto il DESS ovvero \"Dipl\u00f4me d'\u00e9tudes sup\u00e9rieures sp\u00e9cialis\u00e9es\") fino al 2001, quando fu nominato professore di storia romana all'Universit\u00e0 Paris IV: Paris-Sorbonne, dove attualmente insegna. Nel 2000 fu, inoltre, eletto vicepresidente della sezione \"Storia e Archeologia delle civilt\u00e0 antiche\" del Comitato delle Opere storiche e scientifiche. Egli \u00e8 anche Vicepresidente del Centro Scientifico per lo studio della storia della Difesa."}
{"id": "2592028", "revid": "767487", "url": "https://it.wikipedia.org/wiki?curid=2592028", "title": "Wangerland", "text": "Wangerland \u00e8 un comune di 10.105 abitanti della Bassa Sassonia, in Germania.\nAppartiene al circondario (\"Landkreis\") della Frisia (targa FRI)."}
{"id": "2592034", "revid": "92920", "url": "https://it.wikipedia.org/wiki?curid=2592034", "title": "Palazzo Varesi", "text": ""}
{"id": "2592035", "revid": "119846687", "url": "https://it.wikipedia.org/wiki?curid=2592035", "title": "Storie di santo Stefano e san Giovanni Battista", "text": "Le Storie di Santo Stefano e San Giovanni Battista sono un ciclo di affreschi nella cappella Maggiore del Duomo di Prato, eseguiti da Filippo Lippi e aiuti tra il 1452 e il 1465. L'opera ha un ruolo centrale nella vicenda artistica del Lippi e nell'evoluzione dell'arte rinascimentale in generale.\nStoria.\nIl Preposto del Duomo di Prato Geminiano Inghirami era un personaggio influente dell'epoca, ben allacciato con personaggi importanti a Roma ed a Firenze. Quale umanista ed estimatore dell'arte pi\u00f9 all'avanguardia nell'orizzonte fiorentino, commission\u00f2 spesso opere ad artisti rinascimentali e spesso riusc\u00ec a farli venire a lavorare a Prato, come Donatello e Michelozzo al pulpito esterno della cattedrale.\nQuando il comune decise di decorare la cappella Maggiore del Duomo, l'Inghirami chiam\u00f2 uno degli artisti migliori tra quelli attivi sulla scena fiorentina, facendo recapitare, tramite l'arcivescovo Antonino Pierozzi una lettera al Beato Angelico, datata marzo 1452. Il pittore, allora monaco a San Domenico di Fiesole, si rec\u00f2 a Prato, ma declin\u00f2 forse per l'impegno eccessivo richiesto dall'opera, essendo ormai il pittore piuttosto anziano e impegnato in altre commissioni. In seconda scelta si contatt\u00f2 Filippo Lippi, che accett\u00f2 di buon grado l'offerta stabilendosi a Prato da quello stesso anno. Tra gli aiuti dell'artista ci fu Fra Diamante.\nL'impresa richiese ben quattordici anni, tra rimandi, attese e scandali, come quello che ebbe come protagonisti il pittore, che era ordinato frate, e una monaca del monastero di Santa Margherita, dove il Lippi era stato cappellano dal 1455 al 1456. La donna era Lucrezia Buti dalla quale il Lippi ebbe due bambini e con la quale visse in una casa a pochi passi dal duomo pratese, in condizione di concubinato. L'evento provoc\u00f2 un grande scandalo, con la fuga dei due, e solo tramite l'intercessione di Cosimo de' Medici, Pio II sciolse i voti dei due religiosi permettendo loro di sposarsi, cosa che il Lippi non volle mai acconsentire \"per potere far di s\u00e9 e dell'appetito suo come gli paresse\", come scrisse il Vasari.\nGli affreschi vennero ultimati nel 1465, l'anno successivo il Lippi partiva da Prato per Spoleto, dove sarebbe morto quattro anni dopo.\nIl 13 ottobre 1993 gli affreschi vennero vandalizzati con un pennarello nero da uno psicopatico gi\u00e0 protagonista di altri episodi simili. Nel 2001 \u00e8 iniziato un'importante restauro dell'intero ciclo, terminato nel 2007. Durante i lavori la cappella venne coperta da un gigantesco pannello ligneo dipinto dall'artista contemporaneo Emilio Farina, mentre era possibile per i visitatori salire i ponteggi per vedere da vicino gli affreschi e i lavori.\nDopo la riapertura della Cappella (12 maggio 2007) si \u00e8 predisposto un biglietto di ingresso per la visita degli affreschi.\nDescrizione.\nIl ciclo di affreschi si divide sulle due pareti della cappella Maggiore, a sinistra (guardando dalla navata verso l'altare maggiore) con le \"Storie di santo Stefano\", titolare della chiesa e patrono di Prato, e a destra \"di san Giovanni Battista\", protettore della vicina Firenze. Sulla parete di fondo, ai lati della vetrata pure disegnata dal Lippi, si trovano in alto due \"Santi\" entro nicchie dipinte e due scene complementari alle storie. In alto, negli spicchi della volta a crociera, sono raffigurati i quattro Evangelisti.\nLe storie dei due santi si leggono come di consueto dall'alto verso il basso e hanno dei rimandi speculari le une nelle altre. Nelle due lunette si trovano infatti scene della nascita dei santi, nel registro centrale scene di commiato per intraprendere la vita religiosa e nel registro inferiore scene del martirio (sulla parete centrale) e della morte o delle esequie (sulle pareti laterali).\nLe \"Storie di santo Stefano\" comprendono:\nLe \"Storie di san Giovanni Battista\" comprendono:\nGli affreschi di Prato vennero ampiamente rifiniti a secco, per cui oggi molti dettagli sono poco pi\u00f9 che aloni (ad esempio nel \"Banchetto di Erode\" sono spariti i vasi sulla destra e i commensali a sinistra). Il restauro ha cercato di salvare il salvabile fissando quanto rimasto.\nStile.\nDi concezione monumentale, le figure dominano le scene, avvolte in vaporosi panneggi e rese leggere dalla luminosit\u00e0 della pennellata e dall'assenza di contorni netti. Gli scorci profondi delle architetture accentuano il senso di movimento, anche attraverso l'utilizzo di diversi punti di fuga. Le scene sono costruite soprattutto sulla scorrevolezza delle azioni e spesso comprendono pi\u00f9 episodi. Il chiaroscuro \u00e8 \"avvolgente\", cio\u00e8 evita stacchi drammatici, evidenziando la dolce eleganza delle linee di contorno. I personaggi sono indagati nella loro verit\u00e0 umana piuttosto che come imperturbabili figure sacre, come dimostrano le toccanti scene di commiato. Di fondamentale importanza per gli artisti della generazione successiva fu lo stile di Lippi in queste opere, basato soprattutto sulla ricercatezza delle pose e sul predominio virtuosistico della linea di contorno. Queste caratteristiche divennero, nella seconda met\u00e0 del secolo, il marchio di fabbrica del gusto fiorentino laurenziano, dominato da Sandro Botticelli."}
{"id": "2592038", "revid": "46291", "url": "https://it.wikipedia.org/wiki?curid=2592038", "title": "Specie di Nymphaea", "text": "Elenco delle specie di \"Nymphaea\":"}
{"id": "2592041", "revid": "111466592", "url": "https://it.wikipedia.org/wiki?curid=2592041", "title": "Zio Marvel", "text": "Zio Marvel \u00e8 un personaggio immaginario dei fumetti originariamente creato per la Fawcett Comics, e oggi di propriet\u00e0 della DC Comics, che compare nelle storie della Famiglia Marvel. Creato da Otto Binder e Marc Swayze, Zio Marvel fu creato inizialmente come personaggio di supporto di Mary Marvel e comparve per la prima volta in \"Wow Comics\" n. 18 nell'ottobre 1943.\nBiografia del personaggio.\nUn uomo anzianotto e rotondo di nome Dudley, Zio Marvel non possiede nessun reale superpotere. Affermando di essere lo zio di Mary Batson, l'alter ego adolescente di Mary Marvel, Dudley tent\u00f2 di ingannare la Famiglia Marvel. I Marvels, possedendo la saggezza di Salomone, videro le intenzioni di Dudley, ma dato che era, secondo loro, un \"vecchio adorabile imbroglione\", gli permisero di unirsi alla squadra in qualit\u00e0 di manager, Zio Marvel, e assecondarono la sua pretesa di avere dei poteri Marvel. Quando dovette fare utilizzo dei suoi supposti poteri, Dudley si lament\u00f2 sempre che il suo \"shazambago\" (termine fittizio per dolori alla schiena, o mal di schiena) interferiva con i suoi poteri, sebbene i Marvel sapessero la verit\u00e0. Dudley/Zio Marvel fu raffigurato sulla base dell'attore americano W.C. Fields.\nZio Marvel continu\u00f2 ad apparire nelle storie della Famiglia Marvel attraverso il 1948, in cui il personaggio fu quasi abbandonato. Ritorn\u00f2 ai fumetti della Famiglia Marvel quando la DC Comics cominci\u00f2 a pubblicare nuove storie e a stamparle sotto il nome di \"Shazam!\", nel 1972. Dopo quarant'anni di comparse con la Famiglia Marvel, nel 1987 Zio Marvel fu rinnovato insieme a tutta la linea di \"Shazam!\". Nella miniserie di quattro numeri del 1987 Shazam!The New Beginning di Roy Thomas e Tom Mandrake, il personaggio divenne Dudley Batson, un vero zio di Billy Batson, l'alter ego di Capitan Marvel.\nUna seconda revisione di Zio Marvel fu introdotta nel fumetto del 1994 \"The Power of Shazam!\" di Jerry Ordway e ne risult\u00f2 una serie di fumetti dello stesso nome, rendendo il personaggio di Thomas e Mandrake non canonico. Nelle storie di Ordway, Dudley H. Dudley \u00e8 il custode della scuola frequentata da Billy Batson, che stravede per il ragazzo e inavvertitamente scopre che Billy \u00e8 l'alter ego dell'eroe di Fawcett City. Questa rivelazione porta Dudley ad essere coinvolto in numerose avventure della Famiglia Marvel, includa una storia (\"The Power of Shazam!\" n. 11 e n. 12) in cui Dudley ottenne temporaneamente i super poteri (ed il costume della versione originale di Zio Marvel). Dudley continu\u00f2 a comparire in \"The Power of Shazam!\" per tutta la durata della serie come ricorrente personaggio di supporto, di solito in coppia con il Signor Rosso Boccalarga, una tigre antropomorfica amica di Capitan Marvel che fin\u00ec per diventare il compagno di stanza di Dudley.\nDopo la cancellazione di \"The Power of Shazam!\" nel 1999, lo \"zio\" Dudley virtualmente scompar\u00ec dalle pubblicazioni della DC Comics, salvo per un piccolo cameo in \"52\" n. 16 al matrimonio di Black Adam con Isis e i due brevi camei nei numeri illustrati da Jerry Ordway di \"Justice Society of America\" (vol. 3, numeri 24 e 28) nel 2009."}
{"id": "2592043", "revid": "599013", "url": "https://it.wikipedia.org/wiki?curid=2592043", "title": "Nekoma", "text": "Nekoma \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2000 la popolazione era di 51 abitanti. La citt\u00e0 \u00e8 stata fondata nel 1905. \u00c8 nota per aver ospitato la base militare del \"Safeguard Program\".\nGeografia fisica.\nSecondo i rilevamenti dell'United States Census Bureau, la localit\u00e0 di Nekoma si estende su una superficie di 1,00\u00a0km\u00b2, tutti occupati da terre.\nPopolazione.\nSecondo il censimento del 2000, a Nekoma vivevano 51 persone, ed erano presenti 12 gruppi familiari. La densit\u00e0 di popolazione era di 53 ab./km\u00b2. Nel territorio comunale si trovavano 41 unit\u00e0 edificate. Per quanto riguarda la composizione etnica degli abitanti, il 98,04% era bianco e l'1,96% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 29,4% era al di sotto dei 18, il 3,9% fra i 18 e i 24, il 23,5% fra i 25 e i 44, il 29,4% fra i 45 e i 64, mentre infine il 13,7% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 112,5 maschi."}
{"id": "2592058", "revid": "36426", "url": "https://it.wikipedia.org/wiki?curid=2592058", "title": "Storie di Santo Stefano e San Giovanni Battista", "text": ""}
{"id": "2592067", "revid": "986213", "url": "https://it.wikipedia.org/wiki?curid=2592067", "title": "Catherine Oxenberg", "text": "Di discendenza nobile (\u00e8 figlia di Jelisaveta Kara\u0111or\u0111evi\u0107, principessa di Jugoslavia e nipote del principe e regente Paolo di Jugoslavia, nonch\u00e9 cugina di terzo grado del re Filippo VI di Spagna), ha raggiunto la notoriet\u00e0 internazionale negli anni ottanta partecipando al popolare serial televisivo \"Dynasty\".\nBiografia.\nNata a New York il 22 settembre 1961, figlia maggiore di Elisabetta di Jugoslavia e del suo primo marito Howard Oxenberg (1919-2010), amico intimo della famiglia Kennedy, Catherine Oxenberg \u00e8 cresciuta a Londra e ha frequentato prima la St. Paul's School nel New Hampshire e poi le universit\u00e0 di Harvard e della Columbia.\nHa fatto il suo debutto come attrice nel 1982 al fianco di Olivia de Havilland e Stewart Granger nel film per la televisione \"Il romanzo di Carlo e Diana\", nel quale interpretava la Principessa di Galles. Nel 1984 entra a far parte del cast del serial \"Dynasty\" nel ruolo di Amanda Carrington, secondogenita di Blake Carrington e Alexis Colby (interpretati da John Forsythe e Joan Collins). Abbandoner\u00e0 \"Dynasty\" nel 1986, e il suo ruolo sar\u00e0 affidato a Karen Cellini.\nHa interpretato il ruolo della Principessa Elysa nel film televisivo del 1987 \"Vacanze romane 2\", remake dell'originale \"Vacanze romane\" con Audrey Hepburn. Nel 1988 \u00e8 apparsa nel film \"La tana del serpente bianco\" e nel 1992 ha ripreso il suo ruolo di Lady Diana in \"Carlo e Diana - Scandalo a corte\". Tra il 1993 e il 1994 \u00e8 tra i protagonisti della serie televisiva \"Acapulco H.E.A.T.\".\nNel 2006, l'attrice \u00e8 tornata a interpretare il ruolo di Amanda Carrington nello speciale televisivo \"Dynasty Reunion: Catfights &amp; Caviar\", nel quale insieme al resto del cast originale ha ricordato gli anni trascorsi sul set del serial.\nVita privata.\nIl primo matrimonio di Catherine Oxenberg \u00e8 stato con il produttore Robert Evans, sposato a Beverly Hills, in California, il 12 luglio 1998. Il matrimonio \u00e8 stato tuttavia annullato 9 giorni dopo.\nL'attrice ha incontrato il collega Casper Van Dien nel 1999 sul set del film televisivo \"Fuga senza fine\"; nello stesso anno i due hanno lavorato insieme anche nel thriller \"Codice Omega\". Si sono sposati a Las Vegas, Nevada, l'8 maggio 1999 e hanno divorziato nel 2015. La coppia ha lavorato insieme anche nel film \"Codice nascosto\", all'interno del quale appare anche la figlia India Riven Oxenberg (di William Weitz Shaffer), adottata da Van Dien, e nella serie \"Watch Over Me\".\nCatherine e l'ex marito sono ambasciatori dell'associazione benefica no-profit ChildHelp.\nDoppiatrici italiane.\nNelle versioni in italiano dei suoi film, Catherine Oxenberg \u00e8 stata doppiata da:"}
{"id": "2592069", "revid": "36426", "url": "https://it.wikipedia.org/wiki?curid=2592069", "title": "Cappella Maggiore del Duomo di Prato", "text": ""}
{"id": "2592070", "revid": "767487", "url": "https://it.wikipedia.org/wiki?curid=2592070", "title": "Zetel", "text": "Zetel \u00e8 un comune di 11.682 abitanti della Bassa Sassonia, in Germania.\nAppartiene al circondario (\"Landkreis\") della Frisia (targa FRI)."}
{"id": "2592074", "revid": "339392", "url": "https://it.wikipedia.org/wiki?curid=2592074", "title": "BA 64 (autoblindo)", "text": ""}
{"id": "2592103", "revid": "220256", "url": "https://it.wikipedia.org/wiki?curid=2592103", "title": "Antiteodicea", "text": ""}
{"id": "2592110", "revid": "317499", "url": "https://it.wikipedia.org/wiki?curid=2592110", "title": "Freda Fo Shen", "text": ""}
{"id": "2592114", "revid": "88740", "url": "https://it.wikipedia.org/wiki?curid=2592114", "title": "R\u00fcstringen", "text": "R\u00fcstringen era una citt\u00e0 tedesca, esistita dal 1911 al 1937 nello stato dell'Oldenburg, e quindi annessa alla citt\u00e0 prussiana di Wilhelmshaven (oggi in Bassa Sassonia).\nR\u00fcstringen venne formata dall'unione dei tre comuni di Bant, Heppens e Neuende, che avevano conosciuto un forte incremento demografico a causa della loro posizione, limitrofa alla citt\u00e0 portuale di Wilhelmshaven appartenente al regno di Prussia . \"R\u00fcstringen\" era il nome che designava la regione nel medioevo.\nR\u00fcstrigen si svilupp\u00f2 come citt\u00e0 industriale, superando per popolazione anche la capitale Oldenburg.\nNel 1937 la cosiddetta \"legge sulla Grande Amburgo\" decret\u00f2 l'annessione della citt\u00e0 di R\u00fcstringen a Wilhelmshaven; contemporaneamente Wilhelmshaven cess\u00f2 di essere un\"'enclave\" prussiana, e fu ceduta al Libero Stato di Oldenburg."}
{"id": "2592121", "revid": "123337459", "url": "https://it.wikipedia.org/wiki?curid=2592121", "title": "Cesare Martuzzi", "text": "\u00c8 ricordato come l'ideatore, assieme all'amico Aldo Spallicci, delle \u00abCante romagnole\u00bb. Ide\u00f2 inoltre una tipologia di notazione musicale, detta \"Musicotipia\", adatta a chi non conosce la musica, oggi alla base di vari metodi didattici.\nBiografia.\nDopo gli studi nella citt\u00e0 natale, si trasfer\u00ec a Bologna per studiare musica all'Accademia filarmonica. Nel 1904 consegu\u00ec il diploma di maestro di musica e di canto corale. \nLa sua citt\u00e0 d'adozione divenne Forl\u00ec. Qui conobbe il poeta Aldo Spallicci, che gli propose di collaborare alla creazione di canti popolari tradizionali. Dapprima riluttante (Martuzzi non voleva essere classificato come \"folclorista\"), accett\u00f2 in seguito di musicare alcune sue poesie in lingua romagnola. La collaborazione, nata nel 1906, si protrasse ininterrottamente fino al 1945 circa. Nel 1910 il musicista e il poeta crearono il primo coro dedicato esclusivamente all'esecuzione di cante romagnole, i \"Canterini Romagnoli\". Nello stesso anno Martuzzi compose le musiche della prima Canta romagnola con testo d'autore che si conosca: \"La maj\u00e8\" (\"La maggiolata\") su testo di Spallicci, per coro maschile, eseguita per la prima volta a Bertinoro (paese natale di Spallicci) e pubblicata due anni dopo. \nSecondo la concezione della musica di Martuzzi, \u00abLibero da ogni formula, da ogni convenzione, il cantante improvvisa sovente parole e melodia seguendo un concetto personale e un gusto proprio (\u2026) per cui la facolt\u00e0 creativa del cantore conserva quasi totalmente la sua importanza, nonostante la guida dei canti tradizionali\u00bb . Erano assenti le fioriture (come ad esempio nel canto lirico); inoltre non era previsto l'accompagnamento di strumenti musicali. Nella poetica di Martuzzi, quindi, la canorit\u00e0 romagnola si caratterizzava per sobriet\u00e0 ed essenzialit\u00e0. Il compositore, tenendo fede al principio per cui la musica si \"forma\" nel momento in cui viene eseguita ed ogni esecuzione \u00e8 irripetibile, decise di non pubblicare gli spartiti delle sue opere .\nMartuzzi inizi\u00f2 la professione di direttore di coro in varie citt\u00e0 italiane, grazie anche al sostegno e all'amicizia di Pietro Mascagni. Segu\u00ec lo stesso Mascagni in una tourn\u00e9e in America, ma nel 1916 fu richiamato in Italia per servire la patria durante la Prima guerra mondiale.\nDopo la guerra avvi\u00f2 una feconda collaborazione con il musicista futurista lughese Francesco Balilla Pratella. Nel 1920 i due fondarono la Camerata dei Canterini Romagnoli a Lugo, la seconda in Romagna dopo quella fondata dallo stesso Martuzzi prima della Grande guerra. Il gruppo \u00e8 attivo ancora oggi. Negli anni successivi i rapporti con Balilla Pratella si guastarono. In effetti, le Camerate di Lugo, di Massa Lombarda, di Longiano, fondate dal Pratella, facevano concorrenza al gruppo di Forl\u00ec fondato da Martuzzi, che protest\u00f2 vigorosamente col Pratella. In seguito i rapporti tra i due musicisti s'interruppero del tutto per motivi politici: il Pratella ader\u00ec al fascismo e le sue Camerate furono favorite nelle sedi pi\u00f9 prestigiose ed ottennero gli ingaggi pi\u00f9 remunerativi. I Canterini Romagnoli di Forl\u00ec, invece, di fede repubblicana, subirono numerose vessazioni dal regime fascista. \nFurono tacciati di sovversivismo e subirono una disastrosa irruzione squadristica nel 1926, durante la quale furono bruciati spartiti, distrutte suppellettili e sfasciato il pianoforte. Il podest\u00e0 di Forl\u00ec impose al gruppo di cambiare ragione sociale e di prendere il nome di Camerata, come gli altri gruppi esistenti in Romagna.\nNel 1927 Martuzzi entr\u00f2 come docente al Liceo musicale \u00abA. Masini\" di Forl\u00ec\u00bb, dove insegn\u00f2 fino al 1944. Si dedic\u00f2 completamente all'attivit\u00e0 didattica, anche perch\u00e9 poco dopo il 1930 Martuzzi dovette sospendere i Canterini Romagnoli. Nell'istituto forlivese fu, per qualche tempo, anche dirigente scolastico. In quegli anni port\u00f2 a termine una sua invenzione nell'ambito della didattica musicale: un sistema di notazione musicale pi\u00f9 semplice di quello universalmente usato, detto \"musicotipia\", di cui ottenne il brevetto. Il musicista descrisse la nuova notazione in modo sistematico nell'opera \"Grammatica musicale\".\nNegli anni del secondo dopoguerra, Martuzzi fond\u00f2 una nuova corale: la \u00abScuola Sperimentale di Polifonia\u00bb. Conosciuta come \"La Forlivese\", fu attiva fino al 1956.\nMor\u00ec a Forl\u00ec nel 1960.\nOpere.\nCesare Martuzzi fu acclamato compositore di cante popolari. La sua opera musicale riguarda composizioni per sole voci, distinte in poemetti, liriche, schizzi musicali e ballate. I testi delle composizioni furono opera dell'amico poeta Aldo Spallicci. Tra le sue cante pi\u00f9 famose:\nDue case discografiche, \"La voce del padrone\" e la \"Columbia\" incisero su disco diverse sue esecuzioni.\nDissero di lui.\nCelebre il giudizio di Spallicci su Cesare Martuzzi: \"Attraverso il suo temperamento di musicista lirico, i ritmi della classica canzone di popolo sono passati come brividi in un'arpa e ne \u00e8 venuta la \"canta nuova\", la canta che parve in sulle prime raccolta dalla viva voce popolare, tanto ne era fedele il senso e la linea, la canta che, appena levata, spiega il cielo e l'anima di Romagna\".\nFrancesco Balilla Pratella dichiar\u00f2 inoltre che \"Martuzzi \u00e8 stato il primo a ideare e comporre musiche di gusto popolare su poesia dialettale romagnola, riuscendo cos\u00ec a creare un tipo di canzone in coro, che per la sua semplicit\u00e0, schiettezza, vitalit\u00e0 e fascino si pu\u00f2 proclamare come... modello del genere\".\nEredit\u00e0 culturale.\nAlla tradizione martuzziana si richiama esplicitamente l'attuale \"Coro Citt\u00e0 di Forl\u00ec\", fondato nel 1977 ."}
{"id": "2592125", "revid": "1793900", "url": "https://it.wikipedia.org/wiki?curid=2592125", "title": "Pointe de Pen-Hir", "text": "La Pointe de Pen-Hir (trascritto spesso anche come \"Pointe de Penhir\"; in bretone: Beg Penn Hir) \u00e8 un promontorio che si erge per circa 70\u00a0m sul Mer d'Iroise, nella costa atlantica della Bretagna (Francia nord-occidentale), situato nella Penisola di Crozon (\"Presqu'\u00eele de Crozon\") e nel territorio comunale di Camaret-sur-Mer, nel Finist\u00e8re meridionale (Bretagna nord-occidentale).\nGeografia.\nCollocazione.\nLa Pointe de Pen-Hir si trova nella parte nord-occidentale del Finist\u00e8re meridionale, a pochi chilometri a sud-ovest di Camaret-sur-Mer, a 11 km ad ovest di Crozon, a nord di Pointe de Dinan e a sud di Pointe des Espagnols.\nEtimologia.\nIl termine \"Penn-Hir\" significa la \u201clunga punta\u201d o \u201ctesta lunga\u201d.\nEsiste anche la forma \"Penn-tir\", che significa \u201cpunta di un terreno incolto\u201d.\nCaratteristiche.\nAi piedi del promontorio si trovano gli scogli detti \"Tas de Pois\" (\u201cMucchio di piselli\u201d): \"Grand Dahou\u00ebt\", \"Petit Dahouet\", \"Penn-Glaz\" (\u201ctesta verde\u201d), \"Chelott\", \"Bern-Id et Ar Forc'h\" (\u201cla forca\u201d).\nDa vedere.\nCroix de Pen-hir.\nNel promontorio si trova il \"Monument aux Bretons de la France Libre\", ovvero \u201cMonumento dei Bretoni della Francia libera\u201d, detto anche \u201cCroix de Pen-Hir\u201d, monumento in onore dei Bretoni che hanno vissuto il periodo della seconda guerra mondiale, creato tra il 1949 e il 1951 dall'architetto Jean-Baptiste Mathon e dallo scultore Victor-Fran\u00e7ois Bazin ed inaugurato nel 1960 da Charles de Gaulle.\nIl monumento reca l'iscrizione: \"Aux Bretons de la France Libre - MCMXL - MCMXLV - La France a perdu une bataille, mais la France n'a pas perdu la guerre. Dans l'univers libre des forces immenses n'ont pas encore donn\u00e9. Un jour ces forces \u00e9craseront l'ennemi\", ovvero \"Ai Bretoni della Francia libera - MCMXL - MCMXLV - La Francia ha perduto una battaglia, ma la Francia non ha perduto la guerra. Nell'universo libero, delle forze immense non hanno ancora fatto un dono. Un giorno, queste forze immense schiacceranno il nemico\".\nLa \"Croix de Pen-Hir\" \u201cmonumento storico\u201d dal 1996.:\nMusei.\nDa vedere nei dintorni della Pointe de Pen-Hir, vi sono, inoltre, i seguenti musei::"}
{"id": "2592129", "revid": "502559", "url": "https://it.wikipedia.org/wiki?curid=2592129", "title": "Lago Grimsel", "text": ""}
{"id": "2592140", "revid": "1452073", "url": "https://it.wikipedia.org/wiki?curid=2592140", "title": "CeCe Beck", "text": "CeCe Beck, o pi\u00f9 semplicemente Beck, alias Thunder, \u00e8 un personaggio dei fumetti DC Comics creato da Jerry Ordway e Mike Manley. \u00c8 una supereroina associata alla Famiglia Marvel, ed \u00e8 la portatrice del potere di Shazam nel lontano futuro. Comparve per la prima volta in \"The Power of Shazam!\" Annual n. 1 (1996). Il suo nome \u00e8 un omaggio al co-creatore di Capitan Marvel C.C. Beck.\nBiografia del personaggio.\nIl potere di Shazam fu donato a Thunder non dal Mago Shazam, bens\u00ec dal suo successore, Capitan Marvel. All'epoca della vita di Beck (6000 anni nel futuro), Capitan Marvel divenne un vecchio con la barba. Come con il suo predecessore, Capitan Marvel Jr., quando Beck invoca il nome di \"Capitan Marvel\", viene colpita dal fulmine magico che le dona i poteri della Famiglia Marvel.\nDopo una missione nel XX secolo, Thunder fu inviata nel XXX secolo, quando un terrorista pro-scienza attacc\u00f2 e distrusse la Roccia dell'Eternit\u00e0, fonte maggiore della magia. Dopo aver sconfitto molti terroristi con l'aiuto della Legione dei Supereroi, le fu offerta la possibilit\u00e0 di entrare nel gruppo, cosa che accett\u00f2 mentre continuava a raccogliere ogni singolo granello della Roccia.\nPoco dopo che la Roccia dell'Eternit\u00e0 fu restaurata, la Legione fu oggetto di intensa pressione e sentimenti negativi da parte di tutta la Galassia. CeCe prese quest'opportunit\u00e0 per ritornare al suo tempo, e non fu pi\u00f9 vista da allora.\nCeCe riapparve in \"\" n. 5 in mezzo a dozzine di Legionari spinti l\u00ec da epoche e mondi alternativi per combattere il Time Trapper.\nCostume.\nIl costume di Thunder non \u00e8 simile a quello di Mary Marvel, che indossava una maglietta rossa con il fulmine giallo e la gonna. Il costume di Thunder rispecchia il costume di Capitan Marvel eccetto tre particolari:\nOltre a tutto ci\u00f2, CeCe indossa un cerchietto in onore di Mary Marvel."}
{"id": "2592143", "revid": "62004", "url": "https://it.wikipedia.org/wiki?curid=2592143", "title": "Serhij Petrovy\u010d Breus", "text": ""}
{"id": "2592145", "revid": "88740", "url": "https://it.wikipedia.org/wiki?curid=2592145", "title": "Sengwarden", "text": "Sengwarden \u00e8 una frazione della citt\u00e0 tedesca di Wilhelmshaven, in Bassa Sassonia.\nConta (2003) 1.333 abitanti.\nStoria.\nSengwarden fu nominata per la prima volta nel 1168.\nCostitu\u00ec un comune autonomo fino al 1972."}
{"id": "2592164", "revid": "287204", "url": "https://it.wikipedia.org/wiki?curid=2592164", "title": "Oberaarsee", "text": "L'Oberaarsee, \u00e8 un lago artificiale del Canton Berna nella regione del Passo del Grimsel nel territorio del comune di Guttannen. La costruzione della diga di questo lago artificiale \u00e8 stata terminata nel 1953, ha una altezza di 100\u00a0m con una corona di 525\u00a0m. Lo sbarramento idroelettrico \u00e8 gestito dal \"Kraftwerke Oberhasli AG\" (KWO) che lo utilizza sia come bacino di pompaggio dal Grimselsee che per alimentare le turbine delle centrali del Grimsel 1 e Grimsel 2.\nGeografia.\nIl lago \u00e8 situato non lontano dal passo del Grimsel, ad un'altitudine di 2303\u00a0m s.l.m. Si estende per circa 2,8\u00a0km di lunghezza e su una superficie di 1,47\u00a0km\u00b2, raggiungendo una profondit\u00e0 massima di circa 90 metri. Il volume utilizzabile per la produzione di energia elettrica \u00e8 di 57 milioni di metri cubi.\nNella stessa zona si trovano anche il Grimselsee, il R\u00e4terichsbodensee e il Gelmersee."}
{"id": "2592167", "revid": "113812380", "url": "https://it.wikipedia.org/wiki?curid=2592167", "title": "Fedderwarden", "text": "Fedderwarden \u00e8 una frazione della citt\u00e0 tedesca di Wilhelmshaven, in Bassa Sassonia.\nConta circa 2.000 abitanti.\nStoria.\nFedderwarden \u00e8 una localit\u00e0 di antica origine.\nCostitu\u00ec un comune autonomo fino al 1933, quando divenne frazione del nuovo comune di Kniphausen.\nNel 1948, con lo scioglimento del comune, divenne frazione di Sengwarden, seguendone le sorti venendo annessa a Wilhelmshaven nel 1972."}
{"id": "2592168", "revid": "1926649", "url": "https://it.wikipedia.org/wiki?curid=2592168", "title": "Associazione Sportiva Bari 2000-2001", "text": "Questa voce raccoglie le informazioni riguardanti lAssociazione Sportiva Bari nelle competizioni ufficiali della stagione 2000-2001.\nStagione.\nPrecampionato, Coppa Italia e girone d'andata.\nNell'estate del 2000, in considerazione della stabilit\u00e0 data dal tecnico Fascetti, con cui la squadra si \u00e8 salvata per tre volte consecutive in Serie A con una formazione in buona parte consolidata, il presidente Vincenzo Matarrese apre a un'ipotetica qualificazione in Coppa UEFA per l'imminente stagione.\nNel precampionato i galletti vengono eliminati nel secondo turno di Coppa Italia dal , squadra di Serie B.\nNegli stessi giorni del turno disputato in Coppa Italia (dalla fine di agosto alla prima settimana di settembre) il capitano Gigi Garzya e il portiere Franco Mancini, due colonne della formazione biancorossa, hanno dissidi con allenatore e presidente, per cui il portiere materano viene venduto al di Corbelli e Ferlaino mentre Garzya, messo fuori rosa, sar\u00e0 liberato dal vincolo contrattuale ai primi di dicembre.\nNel calciomercato estivo sono ceduti definitivamente anche Davide Olivares, Rodolfo Giorgetti e Matteo Ferrari, quest'ultimo per fine prestito; acquistati invece il difensore Giuseppe Mazzarelli dal club svizzero Sangallo e alcuni giovani, anche dal Sud America. Antonio Cassano, \"il talento di Bari vecchia\" consacrato nella stagione precedente, a cui sono interessati alcuni dei maggiori club europei, non viene venduto.\nI biancorossi aprono il campionato con l'1-1 in casa contro il Verona e raccolgono nel resto del girone d'andata altri 11 punti, frutto di 3 vittorie interne, i 2 pareggi esterni con e Fiorentina (nel primo di questi, 1-1 all'Olimpico, la rete del vantaggio barese \u00e8 siglata dal nuovo acquisto Mazzarelli, con una punizione da fuori area) e 11 sconfitte, chiudendo la prima parte di campionato all'ultimo posto in classifica con 12 punti, 5 di distacco dalla squadra quint'ultima.\nGirone di ritorno.\nNel mercato di riparazione invernale, dopo alcuni mesi di trattative Cassano viene venduto alla Roma in cambio di 50 miliardi di lire pi\u00f9 la compartecipazione del giovane centrocampista giallorosso Gaetano D'Agostino e il prestito della punta Paolo Poggi, ex cannoniere dell'Udinese, per un bilancio complessivo di 60 miliardi di lire, record di ricavi assoluto nella storia biancorossa per la vendita di un atleta; mentre il passaggio di \"Peter Pan\" e di D'Agostino diverr\u00e0 effettivo a campionato finito, quello di Poggi \u00e8 immediato.\nI galletti ricavano 7 punti nelle prime 7 giornate del girone di ritorno, ottenendo fra le altre le vittorie interne 2-1 sulla Fiorentina e 3-2 sul nel derby della 7\u00aa giornata di ritorno (rimediando cos\u00ec al confronto perso 2-0 nell'andata, al Via del Mare); ripiombano dal turno successivo in una serie di sconfitte consecutive.\nIl 29 aprile 2001, nella 28\u00aa giornata (11\u00aa giornata di ritorno) i pugliesi subiscono in casa una rimonta ad opera del , perdendo 3-4 dopo aver condotto l'incontro fino al 66\u00ba minuto sul 3-0; il 2 maggio seguente, il presidente Matarrese dichiara che \u00ab\"il Bari non ha pi\u00f9 nulla da chiedere al campionato\"\u00bb, comunicando l'esonero di Fascetti e la sua sostituzione con il coach del Bari Primavera Lello Sciannimanico incaricato di valutare, nelle ultime sei partite, l'assetto della squadra per il campionato seguente.\nFascetti rimarr\u00e0 il tecnico che ha allenato ininterrottamente pi\u00f9 a lungo il Bari, cinque anni e mezzo, e quello rimasto pi\u00f9 a lungo con i biancorossi in A.\nCon Sciannimanico la squadra ottiene fino al termine del campionato un punto, chiudendo la competizione con 20 punti all'ultimo posto in classifica, retrocedendo in B al quarto anno consecutivo di militanza in Serie A.\nBilanci e statistiche.\nPer la storia della compagine biancorossa \u00e8 il terzo intervallo temporale pi\u00f9 lungo nella massima divisione e il pi\u00f9 lungo in assoluto per la gestione Matarrese.\nNella stagione, Cassano ha totalizzato 3 goal in 27 incontri disputati, si \u00e8 affermato il giovane portiere belga Jean Fran\u00e7ois Gillet, acquistato nell'estate del 2000 dalla serie cadetta e preferito dopo i primi sei turni al nazionale Under-21 Generoso Rossi (quest'ultimo poi venduto nel mercato di riparazione); lo stesso Gillet ha saltato diverse giornate per essere risultato positivo al doping dopo Bari- del 21 gennaio 2001. L'attaccante sudafricano Phil Masinga \u00e8 rimasto vittima di problemi fisici manifestatisi gi\u00e0 dall'anno precedente e ha dovuto limitare le presenze in campo, in totale pari a 16 con 3 reti all'attivo. 17 presenze e 4 marcature, invece, per l'innesto Poggi.\nA campionato gi\u00e0 avviato, soprattutto perch\u00e9 insoddisfatta del rendimento della squadra la tifoseria, con gli ultras in primis, ha iniziato una contestazione criticando anche Fascetti, con cui sono nate polemiche; nel pieno del girone di ritorno lo stadio San Nicola \u00e8 mancato di una grossa fetta di tifosi e spettatori(lo stadio barese ebbe la seconda media spettatori pi\u00f9 bassa della stagione per la Serie A, 13833 persone; poco seguito -e disertato dagli ultras biancorossi- anche il derby pugliese di ritorno). Questa carenza di spettatori allo stadio permarr\u00e0 negli anni successivi.\nMaglie e sponsor.\n\"Fonti\"\nLo sponsor tecnico per la stagione 2000-2001 \u00e8 Lotto, mentre lo sponsor ufficiale \u00e8 TELE+.\nOrganigramma societario.\nArea direttiva\nArea organizzativa\nArea comunicazione\nArea tecnica"}
{"id": "2592169", "revid": "306856", "url": "https://it.wikipedia.org/wiki?curid=2592169", "title": "Cima Libera", "text": "La Cima Libera (3.418 - \"Wilder Freiger\" in tedesco) \u00e8 una montagna delle Alpi dello Stubai nelle Alpi Retiche orientali. Si trova lungo la linea di confine tra l'Italia e l'Austria."}
{"id": "2592171", "revid": "30445", "url": "https://it.wikipedia.org/wiki?curid=2592171", "title": "Battaglia di Mutina", "text": ""}
{"id": "2592172", "revid": "122401690", "url": "https://it.wikipedia.org/wiki?curid=2592172", "title": "Jos\u00e9 de Carvajal y Lancaster", "text": "Biografia.\nEgli era il figlio di Fernando de Alencastre Noro\u00f1a y Silva, Duca de Linares e sua madre era discendente di Giorgio di Lencastre, Duca di Coimbra, figlio naturale del re Giovanni II del Portogallo.\nDopo essersi laureato all'Universit\u00e0 di Salamanca, venne nominato uditore (\"oidor\") col rango di giudice alla \"Chanciller\u00eda\" di Valladolid e successivamente divenne consigliere del Consiglio delle Indie. Il Primo ministro Jos\u00e9 del Campillo lo elesse a suo segretario personale. Nel 1746 venne nominato presidente della Giunta del commercio e del Denaro e promosse la fondazione delle corporazioni per migliorare il commercio regionale e la manifattura. \nIl nuovo re Ferdinando VI lo nomin\u00f2 segretario di Stato (ministro degli esteri) quello stesso anno ed egli inaugur\u00f2 una politica sostanzialmente neutrale. Nel 1750, egli sigl\u00f2 l'accordo tra Spagna e Portogallo che pose fine alle dispute sui confini del Vicereame del Rio de la Plata e il Brasile: la colonia di Sacramento torn\u00f2 alla Spagna in cambio di alcuni territori nel Paraguay.\nEgli riform\u00f2 anche le \"Correos\" o poste reali e nel 1752 fu tra i fondatori della Reale Accademia delle Belle Arti di San Fernando e membro della Massoneria."}
{"id": "2592177", "revid": "6923", "url": "https://it.wikipedia.org/wiki?curid=2592177", "title": "Grotta di Movile", "text": "La grotta di Movile (in romeno \"Pe\u015ftera Movile\") \u00e8 una grotta nel Distretto di Costanza, Romania, situata a pochi chilometri dalla costa del Mar Nero, che fu scoperta casualmente durante operazioni di scavo nel 1986.\nDescrizione.\n\u00c8 stata studiata in particolare dallo speleologo romeno Cristian Lascu. La grotta si \u00e8 formata negli ultimi 5 milioni di anni in un ambiente calcareo con presenza di argilla che ha finito per sigillare la cavit\u00e0.\nAlla grotta si accede tramite un pozzo artificiale di 18 metri di profondit\u00e0; essa ha uno sviluppo suborizzontale di 300 metri e contiene un piccolo lago sotterraneo e dei sifoni.\nAmbiente.\nLa grotta \u00e8 famosa per il suo eccezionale ecosistema acquatico, ricco di acido solfidrico (8\u201312\u00a0mg/l) ed anidride carbonica (2-3.5%) e molto povero di ossigeno (7-10%) e con una presenza significativa di metano (1-2%).\nL'ambiente della grotta \u00e8 rimasto separato dall'esterno per 5,5 milioni di anni e vi si \u00e8 evoluto un ecosistema la cui vita \u00e8 basata completamente sulla chemiosintesi, svolta da batteri che si nutrono di particelle sospese nell'acqua, anzich\u00e9 sulla fotosintesi basata sulla luce solare. Questi batteri costituiscono la base di una catena alimentare autarchica dai caratteri unici al mondo, catena che presenta qualche somiglianza solo con la biocenosi delle sorgenti idrotermali sottomarine e con quella del lago Vostok situato sotto i ghiacci antartici. Peraltro non si tratta di un ecosistema chiuso, visto l'apporto di energia chimica potenziale proveniente dalle rocce e una certa dissipazione di calore verso l'esterno.\nNella grotta sono state rinvenute 46 specie animali, tutte invertebrate, adattate ad un ambiente privo di luce e carente di ossigeno; 31 di queste specie sono endemiche della grotta. Gli endemismi sono pi\u00f9 frequenti tra gli animali terricoli (costituendone il 75% del totale) che fra quelli acquatici (il 28%), il che suggerisce la maggiore facilit\u00e0 d'ingresso nella grotta da parte di organismi in grado di nuotare nei sifoni che collegano la grotta al mare od ai vicini laghi.\nIl buio della grotta impedisce lo sviluppo di vegetali e la base della catena alimentare \u00e8 costituita da innumerevoli batteri autotrofi, che ossidando l'acido solfidrico presente in abbondanza nell'atmosfera e nelle acque della grotta se ne servono per sintetizzare delle molecole nutrienti a partire dall'anidride carbonica. Questi batteri servono poi da nutrimento ad altri batteri di tipo filamentoso e a muffe, organismi eterotrofi che coi precedenti formano sulla superficie dell'acqua un velo batterico biancastro, di consistenza cremosa, che costituisce il nutrimento di microscopici animali consumatori primari.\nSopra il velo batterico abitano dei macroinvertebrati, isopodi, collemboli, preda di altri organismi, carnivori (aracnidi, millepiedi). Parallelamente vermi, crostacei e molluschi fanno da preda alla Nepa ed alla sanguisuga. Cadaveri e rifiuti di questi organismi sono recuperati da funghi, molluschi ed altri crostacei.\nIl 99% delle creature acquatiche della grotta vive nei primi 10\u00a0cm sotto la superficie dell'acqua, ove \u00e8 presente l'ossigeno.\nMolti di questi animali, allo stato adulto, sono privi di occhi; i giovani invece li posseggono, ma li perdono nel corso dello sviluppo. Diffusa \u00e8 la mancanza totale di pigmenti, inutili in un ambiente immerso nell'oscurit\u00e0. L'intera fauna della grotta di Movile pare datare a tempi in cui l'Europa viveva in un clima tropicale.\nFauna.\nAnimali terricoli:\nAnimali acquatici:\nProtezione.\nLa grotta \u00e8 protetta dalla citt\u00e0 di Mangalia e dall'Accademia Romena delle Scienze. \u00c8 soggetta alle prescrizione della Legge romena sulla protezione dell'ambiente.\nL'accesso \u00e8 rigorosamente limitato ai soli motivi scientifici e le visite sono limitate a due ore per due volte al mese, per un massimo di tre persone per volta. Per evitare l'introduzione di specie alloctone, \u00e8 obbligatorio indossare delle scarpe ed un impermeabile, speciali. Delle paratie isolano l'atmosfera della grotta da quella esterna, per salvaguardarne l'ecosistema impedendo scambi termici e gassosi."}
{"id": "2592181", "revid": "287204", "url": "https://it.wikipedia.org/wiki?curid=2592181", "title": "Quad City Thunder", "text": "I Quad City Thunder sono stati una societ\u00e0 di pallacanestro statunitense con sede nell'area metropolitana delle Quad Cities, tra gli Stati dell'Illinois e dell'Iowa. Fondati nel 1987, hanno partecipato al campionato della Continental Basketball Association fino al suo fallimento, nel 2001, anno in cui anche la societ\u00e0 termin\u00f2 l'attivit\u00e0. \nNel 1994 e nel 1998 hanno vinto il titolo della lega, mentre sono stati sconfitti in finale nel 1991.\nL'impianto di gioco si trovava a Moline, Illinois, e la squadra fu protagonista di un'accesa rivalit\u00e0 con quella della vicina citt\u00e0 di Rockford, i Rockford Lightning.\nIl \"nickname\" della franchigia, \"Thunder\", in inglese significa \"tuono\", e il simbolo della squadra era il dio vichingo del tuono Thor.\nTra i cestisti che hanno militato nella squadra sono da ricordare Anthony Parker e George Gervin."}
{"id": "2592183", "revid": "88740", "url": "https://it.wikipedia.org/wiki?curid=2592183", "title": "Kniphausen", "text": "Kniphausen era un comune tedesco, esistito dal 1933 al 1948 nello stato dell'Oldenburg (dal 1946 in Bassa Sassonia).\nIl comune fu formato dall'unione dei 4 comuni di Accum, Fedderwarden, Sengwarden e Sillenstede. Prese il nome dal castello di Kniphausen, posto nel centro abitato di Fedderwarden, sede nei secoli XVI e XVII di una signoria locale.\nIl comune di Kniphausen fu disciolto nel 1948, dividendone il territorio fra i ricostituiti comuni di Sengwarden (che inglob\u00f2 Fedderwarden) e Sillenstede (che inglob\u00f2 Accum)."}
{"id": "2592185", "revid": "196390", "url": "https://it.wikipedia.org/wiki?curid=2592185", "title": "Armaghed\u00f2n", "text": ""}
{"id": "2592187", "revid": "123923731", "url": "https://it.wikipedia.org/wiki?curid=2592187", "title": "13th Floor Madness", "text": "13th Floor Madness \u00e8 il quinto album in studio del gruppo musicale punk britannico 999, pubblicato nel 1983 da Albion Records.\nIl disco segna una svolta artistica della band, che abbandona il pop punk dei primi album per dedicarsi a sonorit\u00e0 pi\u00f9 variegate."}
{"id": "2592189", "revid": "196390", "url": "https://it.wikipedia.org/wiki?curid=2592189", "title": "Har-Mageddon", "text": ""}
{"id": "2592190", "revid": "196390", "url": "https://it.wikipedia.org/wiki?curid=2592190", "title": "Harmaghedon", "text": ""}
{"id": "2592191", "revid": "149727", "url": "https://it.wikipedia.org/wiki?curid=2592191", "title": "Accum", "text": ""}
{"id": "2592192", "revid": "149727", "url": "https://it.wikipedia.org/wiki?curid=2592192", "title": "Addernhausen", "text": ""}
{"id": "2592195", "revid": "149727", "url": "https://it.wikipedia.org/wiki?curid=2592195", "title": "Heidm\u00fchle", "text": ""}
{"id": "2592196", "revid": "149727", "url": "https://it.wikipedia.org/wiki?curid=2592196", "title": "Middelsf\u00e4hr", "text": ""}
{"id": "2592198", "revid": "773636", "url": "https://it.wikipedia.org/wiki?curid=2592198", "title": "Uonuma (disambigua)", "text": ""}
{"id": "2592199", "revid": "149727", "url": "https://it.wikipedia.org/wiki?curid=2592199", "title": "Oestringfelde", "text": ""}
{"id": "2592200", "revid": "149727", "url": "https://it.wikipedia.org/wiki?curid=2592200", "title": "Ostiem", "text": ""}
{"id": "2592201", "revid": "149727", "url": "https://it.wikipedia.org/wiki?curid=2592201", "title": "Roffhausen", "text": ""}
{"id": "2592202", "revid": "149727", "url": "https://it.wikipedia.org/wiki?curid=2592202", "title": "Schoost", "text": ""}
{"id": "2592203", "revid": "105234426", "url": "https://it.wikipedia.org/wiki?curid=2592203", "title": "Fawcett City", "text": "Fawcett City \u00e8 una citt\u00e0 immaginaria, e casa di Capitan Marvel e della Famiglia Marvel della DC Comics. Il suo nome deriva dalla casa editrice originale dei fumetti di Capitan Marvel, la Fawcett Comics. \u00c8 anche la casa di Bulletman e Bulletgirl, Spy Smasher, Ibis l'Invincibile, Mister Scarlet e Pinky the Whiz Kid e Minute-Man.\nDescrizione della citt\u00e0.\nCaratteristiche di Fawcett City includevano la stazione radio \"WHIZ\", in cui lavorava come reporter dal vivo, l'alter ego adolescente di Capitan Marvel, Billy Batson. Le sue strade furono chiamate in onore dei creatori che lavorarono alla creazione dei fumetti di \"Shazam!\" come Otto Binder e Bill Parker.\nFawcett City, come tutte le altre citt\u00e0 che comparirono nei fumetti della DC Comics, non ha una locazione precisa, nonostante fu identificata e locata nel Midwest negli Stati Uniti. Nella serie degli anni novanta \"The Power of Shazam!\", fu suggerito che era locata in Wisconsin, grazie a numerose indicazioni fornite da Jerry Ordway. Uno speciale di \"Teen Titans Secret Files &amp; Origins\", tuttavia, afferm\u00f2 che Fawcett City era ubicata nell'Indiana.\nStoria.\nLa citt\u00e0 si distingueva nelle storie dei fumetti grazie ad un \"look\" vecchio stile. Nonostante esista nel mondo moderno, con le tecnologie ed eventi correnti, Fawcett sembra una citt\u00e0 in vecchio stile, come se fosse ferma tra gli anni quaranta e cinquanta. Questa sembianza senza tempo fu spiegato nella serie \"The Power of Shazam!\" come parte di un incantesimo gettato sulla citt\u00e0 nel 1955 da Ibis l'Invincibile. L'incantesimo fu richiesto dal Mago Shazam, e fu detto che avrebbe protetto Fawcett dalle influenze negative esterne e avrebbe rallentato il passare del tempo. Per i successivi quarant'anni all'interno dell'Universo DC, la citt\u00e0 esistette come un fermo degli anni cinquanta. L'incantesimo fu rimosso in \"The Power of Shazam\" n. 11 (gennaio 1996), e Fawcett cominci\u00f2 lentamente a trasformarsi in una citt\u00e0 moderna, sebbene molti degli stili dei suoi palazzi in stile Art Deco e generalmente i suoi valori in moda antica rimasero intatti."}
{"id": "2592204", "revid": "149727", "url": "https://it.wikipedia.org/wiki?curid=2592204", "title": "Sillenstede", "text": ""}
{"id": "2592205", "revid": "149727", "url": "https://it.wikipedia.org/wiki?curid=2592205", "title": "Upjever", "text": ""}
{"id": "2592206", "revid": "116164989", "url": "https://it.wikipedia.org/wiki?curid=2592206", "title": "Tommaso Maria Napoli", "text": "Tommaso Napoli fu un frate domenicano. Studi\u00f2 sotto l'architetto, suo confratello, Andrea Cirrincione. Fra 1689 e 1700 lavor\u00f2 a Ragusa di Dalmazia in diverse fabbriche come la Cattedrale ed il Palazzo del Rettore. Architetto e ingegnere militare del Senato di Palermo nel 1711, comp\u00ec diversi viaggi a Vienna portando in patria elementi architettonici del barocco austriaco e adattandoli alle tradizioni locali. Dopo l'arrivo degli Asburgo d'Austria in Sicilia nel 1721, fu nominato \"architetto regio\". A Palermo progett\u00f2 la Colonna dell'Immacolata nel 1724 e realizzata da Giovanni Biagio Amico nel 1728.\nLe opere pi\u00f9 famose sono Villa Palagonia (iniziata nel 1715) e Villa Valguarnera (iniziata nel 1712) a Bagheria. Alla morte dell'architetto erano tutte e due incomplete e furono modificate ampiamente da chi continu\u00f2 i lavori.\nIl frate fu autore del \"Utriusque architecturae compendium in duos libros\" del 1688 e \"Breve ristretto dell'architettura militare e fortificazione offensiva e difensiva\" del 1723.\nBiografia.\nNacque da Giovanna e Domenico Napoli, quartogenito di sette. Venne battezzato nella chiesa di San Giacomo, parrocchia del quartiere di famiglie e botteghe orafe, una delle quali gestita con successo dal padre e dallo zio. Quindi la sua prima formazione avvenne nella bottega orafa famigliare, poi fu affiliato al convento di San Domenico e ivi si dedic\u00f2 alla teologia, alla matematica e all'architettura.\nNel 1679 si trasfer\u00ec per breve tempo nella capitale continentale, dopodich\u00e9 rimpatri\u00f2 nella citt\u00e0 natale divenendo al contempo padre lettore col nome di Tommaso Maria. Partecip\u00f2 al restauro della chiesa conventuale, durante la quale collabor\u00f2 e fu apprendista del tecnico Andrea Cirrincione. Qualche anno pi\u00f9 avanti il Napoli risiedette per un momento a Roma, dove edit\u00f2 il suo primo testo (1688), poi lo si trova occupato nella Ragusa balcanica, per conto del Consiglio dei Pregadi, dove fu in primo tempo collaboratore dell'architetto Andrea Buffalini per la ricostruzione del duomo dell'antico capoluogo repubblicano, danneggiato dal terremoto del 1667.\nDurante i nov'anni l\u00ec trascorsi, fu anche ingegnere del principe di Savoia, impegnato nella secolare guerra contro gli ottomani, e grazie all'incarico di prestigio pot\u00e9 svolgere var\u00ee soggiorni a Vienna, venendo particolarmente influenzato dallo sviluppo della citt\u00e0 imperiale. Fu nominato architetto ufficiale dello Stato (1689-1700) e messo a capo di opere diversificate, utili dal punto di vista militare, da quello monumentale per il decoro urbano e per la realizzazione di apparati scenografici.\nTorn\u00f2 in Sicilia nel 1711, forse contattato per la direzione del cantiere di San Domenico, che tenne fino alla morte. Precedentemente di pertinenza dell'architetto Andrea Palma, quest'ultimo prefer\u00ec non concludere l'esperienza per problemi sopr'aggiunti colla committenza.\nParallelamente divenne genio ufficiale e stretto collaboratore di Paolo Amato nel 1713, per conto del Senato peloritano, vivendo anche di affermato patronaggio, da parte di privati e ordini religiosi, grazie al successo ottenuto all'estero. Per tutta la vita ottenne altri incarichi ufficiali, come il titolo di architetto del Regno e della Camera Reale (1722-1725), per la programmata visita dell'imperatore Carlo e della famiglia asburgica nell'isola (1721), che gli fu dato anche per i gi\u00e0 proficui rapporti con la dirigenza della corte."}
{"id": "2592211", "revid": "110157", "url": "https://it.wikipedia.org/wiki?curid=2592211", "title": "Sonny Weems", "text": ""}
{"id": "2592212", "revid": "1534511", "url": "https://it.wikipedia.org/wiki?curid=2592212", "title": "Vamos a la playa (Righeira)", "text": "Vamos a la playa \u00e8 un brano musicale dei Righeira di genere pop prodotto dai La Bionda e pubblicato su licenza La Bionda Music dall'etichetta discografica CGD nella primavera del 1983, ottenendo un notevole successo nella stagione estiva.\nDescrizione.\nLa canzone, scritta da Stefano Righi (Johnson Righeira) per il testo e da Stefano Righi e Carmelo La Bionda per la musica, ha un ritmo parzialmente pop, con qualche aggiunta di stile disco. Il brano divenne in poche settimane un grande successo in Italia e nel mondo, risultando il vero e proprio cavallo di battaglia del duo torinese.\nIl titolo, traducibile letteralmente come \"andiamo in spiaggia\", in lingua spagnola \u00e8 una frase che viene utilizzata comunemente come in italiano si direbbe \"andiamo al mare\". La canzone si distingue principalmente per l'iterazione del titolo e del relativo ritornello che non aggiunge ulteriori parole oltre a un ritmico \"oh oh oh oh oh\", producendo un effetto di ridondanza ossessiva. Alcuni critici del settore, sottolineandone il successo, non poterono infatti trascurare questa caratteristica, adducendo proprio alla ripetitivit\u00e0 del ritornello una delle ragioni della sua popolarit\u00e0, al punto da generare essa stessa il neologismo \"tormentone\" come qualcosa di molto riconoscibile e popolare (lo stesso dizionario Zanichelli indica il 1983 come anno di nascita del vocabolo).\nSul 45 giri furono pubblicate due versioni del brano: la facciata A contiene la versione spagnola, che fu quella con la quale erano soliti esibirsi durante le promozioni televisive. La facciata B racchiude invece la versione in italiano, identica nella base musicale, nel titolo e nel primo verso della prima strofa: \"La bomba estall\u00f3\" (la bomba esplose).\nQuesta somiglianza tra le due fece in modo che anche la versione in madrelingua diventasse piuttosto conosciuta, generando anche una certa sovrapposizione dell'una sull'altra a livello di programmazione radiofonica e nelle numerose raccolte di cui fece parte. A tale riguardo, la compilation della RCA Italiana legata al Festivalbar di quell'anno, che conteneva questa stessa canzone, riport\u00f2 sulle note di copertine la dicitura \"Spanish version\", laddove all'ascolto invece fu inserita la versione italiana (o \"Italian version\" come riportato sull'etichetta del singolo).\nIl tema della canzone, che il titolo e il ritornello potrebbero fare credere piuttosto frivolo e legato ai clich\u00e9 delle canzoni tipiche balneari, prende spunto da queste per immaginare invece uno scenario apocalittico, in parte mascherato dal testo in lingua spagnola, ma poco esplicito anche nelle parole della versione italiana. Nell'epoca della fobia nucleare, il tema trattato rispecchiava in qualche modo una certa paura per l'immediato futuro del pianeta e quindi dell'umanit\u00e0 intera, fino a immaginare che questo sia realmente accaduto (\"la bomba esplose\" recita il testo al passato, seguito da altre frasi al presente). Analogamente l'altro grande successo di quell'estate, \"Tropicana\" del Gruppo Italiano, dipingeva un altro scenario apocalittico. I due testi in spagnolo e in italiano non sono comparabili tra loro e offrono pertanto differenti immagini ciascuno, riconducibili per\u00f2 al medesimo scenario da fine del mondo.\nIn un'intervista rilasciata a Red Ronnie nel 2018, Johnson Righeira riguardo alla canzone ha dichiarato:"}
{"id": "2592213", "revid": "27067785", "url": "https://it.wikipedia.org/wiki?curid=2592213", "title": "Sir Oliver Lodge", "text": ""}
{"id": "2592216", "revid": "287204", "url": "https://it.wikipedia.org/wiki?curid=2592216", "title": "Salzburger Fussballverband", "text": "La Salzburger Fussballverband \u00e8 la federazione calcistica dello stato federato austriaco del Salisburghese. Fondata nel 1921, \u00e8 una delle 9 federazioni regionali che compongono la \u00d6FB.\nOrganizza ogni anno un proprio campionato e una coppa riservati alle squadre affiliate, cos\u00ec come i tornei equivalenti femminili e giovanili.\nStoria.\nFondata nel 1921, la SFV organizza i campionati dal 4\u00ba livello nazionale (\"Landesliga\") in poi. Il massimo campionato assegna il titolo di campione del Salisburghese. Si disputa annualmente anche la \"SFV-Cup\", la coppa regionale del land di Salisburgo. Nella stagione 1920-1921 le squadre della regione avevano disputato il campionato della vicina Stira. Nelle stagioni 1933-1934, 1934-1935, 1938-1939 e 1943-1944 si gioca il campionato unificato Salisburgo-Alta Austria.\nLe squadre affiliate alla SFV sono 133.\nStruttura dei campionati.\nMaschili.\n1. Landesliga.\nIl massimo campionato regionale salisburghese \u00e8 composto da un girone unico di 14 squadre; la vincitrice ottiene il titolo di campione ed \u00e8 promossa in Regionalliga West, retrocedono in 2. Landesliga le ultime due classificate.\nNella stagione 2010-2011 una riforma porter\u00e0 da 14 a 16 il numero delle squadre partecipanti alla 1. Landesliga.\n2. Landesliga.\n\u00c8 suddivisa in due gruppi da 14 squadre ciascuno. Le vincitrici sono promosse in 1. Landesliga, le ultime due retrocedono.\n1. Klasse.\nHa funzionamento analogo alla precedente, da cui si differenzia perch\u00e9 il girone sud \u00e8 composto da 12 squadre.\n2. Klasse.\nLa quarta divisione regionale \u00e8 composta da 4 gruppi, due di 14 e due di 12 squadre. Le vincitrici sono promosse in 1. Klasse.\n3. Klasse.\nIl livello pi\u00f9 basso del calcio regionale salisburghese \u00e8 composto da un girone unico di 13 squadre, tutte \"riserve\" dei club di 1. Landesliga. La vincitrice \u00e8 promossa alla categoria superiore.\nFemminili.\nSalzburger Frauenliga.\nComposta da un girone unico di 10 squadre. La vincitrice disputa gli spareggi per la promozione in Frauen 2. Liga.\nAlbo d'oro.\nCoppa.\nLa competizione \u00e8 attualmente nota come \"SFV-Stiegl-Cup\" per motivi di sponsor."}
{"id": "2592226", "revid": "86599", "url": "https://it.wikipedia.org/wiki?curid=2592226", "title": "Cratere Davy", "text": "Davy \u00e8 un cratere lunare di 33,94 km situato nella parte sud-occidentale della faccia visibile della Luna, vicino al bordo orientale del Mare Nubium.\nIl cratere principale copre parzialmente i resti occidentali del cratere \"Davy Y\". A sud-est si trova il cospicuo cratere Alphonsus.\nIl bordo esterno di Davy \u00e8 basso e il pianoro interno \u00e8 stato parzialmente ricoperto dalla lava. La forma \u00e8 quasi poligonale, specialmente nella met\u00e0 occidentale, mentre a sud-est \u00e8 parzialmente coperto dal cratere a tazza \"Davy A\". Nel pianoro interno non vi \u00e8 un picco centrale, anche se sono presenti delle basse alture, e i resti del bordo di \"Davy Y\" formano una bassa cresta fino all'esterno del margine settentrionale.\nIl cratere \u00e8 dedicato al chimico inglese Humphry Davy.\nCrateri correlati.\nAlcuni crateri minori situati in prossimit\u00e0 di Davy sono convenzionalmente identificati, sulle mappe lunari, attraverso una lettera associata al nome."}
{"id": "2592234", "revid": "729019", "url": "https://it.wikipedia.org/wiki?curid=2592234", "title": "Mart\u00edn Durand", "text": "Biografia.\nDurand ha legato tutta la sua carriera al club argentino dello Champagnat, in cui ha sempre militato eccezion fatta per un triennio nel campionato francese, disputato con i colori del Montpellier.\nIn Nazionale argentina esord\u00ec a Mendoza nel corso del campionato Sudamericano 1997 contro il ; un anno dopo il debutto disput\u00f2 il suo secondo incontro internazionale, ad Asunci\u00f3n contro il per l'edizione dello stesso torneo, che l' vinse in entrambi i casi.\nFece parte della Nazionale che partecip\u00f2 alla in Australia e vinse di nuovo il Sudamericano, nell'edizione disputatasi in Venezuela.\nNel 2007 fece parte della selezione argentina che alla Coppa del mondo in Francia riport\u00f2 il suo miglior risultato di sempre, classificandosi terza assoluta.\nAl novembre 2008 risale tuttora l'incontro internazionale pi\u00f9 recente disputato da Durand."}
{"id": "2592237", "revid": "775372", "url": "https://it.wikipedia.org/wiki?curid=2592237", "title": "Banka e Kholo ea Lesotho", "text": "La Banka e Kholo ea Lesotho \u00e8 la banca centrale del Lesotho, nell'Africa meridionale. La sede della banca \u00e8 a Maseru. La moneta ufficiale \u00e8 il loti lesothiano."}
{"id": "2592247", "revid": "293633", "url": "https://it.wikipedia.org/wiki?curid=2592247", "title": "Banca Centrale del Lesotho", "text": ""}
{"id": "2592254", "revid": "27068265", "url": "https://it.wikipedia.org/wiki?curid=2592254", "title": "Banca Centrale del Malawi", "text": ""}
{"id": "2592260", "revid": "775372", "url": "https://it.wikipedia.org/wiki?curid=2592260", "title": "Reserve Bank of Malawi", "text": "La Reserve Bank of Malawi \u00e8 la banca centrale del Malawi.\nLa moneta ufficiale dello stato africano \u00e8 il kwacha malawiano."}
{"id": "2592262", "revid": "110157", "url": "https://it.wikipedia.org/wiki?curid=2592262", "title": "Abriaqu\u00ed", "text": "Abriaqu\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da Marcelo, Antonio e Manuel Santos e da Salvador Urrego il 7 febbraio 1821, mentre il comune venne istituito nel 1912."}
{"id": "2592264", "revid": "287204", "url": "https://it.wikipedia.org/wiki?curid=2592264", "title": "Abriaqui", "text": ""}
{"id": "2592266", "revid": "767487", "url": "https://it.wikipedia.org/wiki?curid=2592266", "title": "Osnabrock", "text": "Osnabrock \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2000 la popolazione era di 174 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Osnabrock si estende su una superficie di 0,80\u00a0km\u00b2, tutti occupati da terre.\nPopolazione.\nSecondo il censimento del 2000, a Osnabrock vivevano 174 persone, ed erano presenti 40 gruppi familiari. La densit\u00e0 di popolazione era di 229 ab./km\u00b2. Nel territorio comunale si trovavano 85 unit\u00e0 edificate. Per quanto riguarda la composizione etnica degli abitanti, il 95,98% era bianco, il 2,30% era nativo e l'1,72% apparteneva a due o pi\u00f9 razze. La popolazione di ogni razza ispanica corrispondeva al 3,45% degli abitanti.\nPer quanto riguarda la suddivisione della popolazione in fasce d'et\u00e0, il 21,3% era al di sotto dei 18, l'8,0% fra i 18 e i 24, il 14,9% fra i 25 e i 44, il 21,3% fra i 45 e i 64, mentre infine il 34,5% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 95,5 maschi."}
{"id": "2592267", "revid": "287204", "url": "https://it.wikipedia.org/wiki?curid=2592267", "title": "Abriaqu\u00ec", "text": ""}
{"id": "2592276", "revid": "38120", "url": "https://it.wikipedia.org/wiki?curid=2592276", "title": "Apocalisse di Paolo", "text": ""}
{"id": "2592278", "revid": "123854227", "url": "https://it.wikipedia.org/wiki?curid=2592278", "title": "Lingua calmucca", "text": "La lingua calmucca (\u0425\u0430\u043b\u044c\u043c\u0433 \u043a\u0435\u043b\u043d, \"Ha\u013emg keln\") \u00e8 una lingua mongolica parlata in Russia, nella Calmucchia, in Cina e in Mongolia.\nDistribuzione geografica.\nIl calmucco \u00e8 la lingua parlata dai calmucchi (o \"calmicchi\", \"kalmyki\"), il principale gruppo etnico della Calmucchia.\nSecondo l'edizione 2009 di \"Ethnologue\", complessivamente i locutori di calmucco sono circa mezzo milione. Il gruppo pi\u00f9 numeroso, oltre 200.000, si trova in Mongolia; in Russia se ne contano 154.000 e in Cina 139.000.\nLingua ufficiale.\n\u00c8 la lingua ufficiale della repubblica federale russa di Calmucchia.\nDialetti e lingue derivate.\nPer popolazione, i maggiori dialetti dei calmucchi sono il torgud, d\u00f4rv\u00f4d e buzava (Bormanshinov 1990). Dialetti minori includono il ho\u0161uud e l'\u00f4\u00f4ld. I dialetti calmucchi variano alquanto, ma le differenze sono irrilevanti. In generale, la lingua russa ha influenzato di meno i dialetti delle trib\u00f9 nomadi e pastorali calmucche della regione del Volga. \nInvece, i d\u00f4rv\u00f4d (e, pi\u00f9 tardi, i torgud) che migrarono dalla regione del Volga verso il distretto di Sal'sk nella regione del Don presero il nome di buzava (o calmucchi del Don). Il dialetto buzava si \u00e8 sviluppato dalla loro stretta interazione con i russi. Nel 1798 il governo zarista riconobbe i calmucchi come cosacchi del Don, sia a livello militare che amministrativo. Come risultato della loro integrazione nella schiera del Don, il dialetto buzava incorpor\u00f2 molte parole di derivazione russa. (Anon. 1914: 653-660).\nClassificazione.\nSecondo Robert G. Gordon Jr., di Ethnologue, la lingua calmucca appartiene al ramo orientale della famiglia delle lingue mongole. Gordon ha classificato tale lingua sotto il gruppo ojrad-khalkha ed ha correlato le sue origini a quelle della lingua mongola.\nAltri linguisti, come Nikolaj Poppe, classificano il gruppo di lingue calmucco-oirate come appartenente al ramo occidentale delle lingue mongole, dato che il gruppo di lingue si \u00e8 sviluppato separatamente ed \u00e8 distinto. Inoltre, Poppe sostiene che, anche se ci sono poche differenze fonetiche e morfologiche, calmucco e oirato sono due lingue diverse. Le principali differenze sono nel loro lessico. Il calmucco, ad esempio, ha adottato molte parole di origine russa e tatara. Di conseguenza, principalmente sul piano lessicale, il calmucco \u00e8 classificato come una lingua a s\u00e9 (Poppe 1970).\nCi sono alcuni elementi in comune con la scrittura delle lingue ugriche e delle lingue turche.\nStoria.\nDurante la seconda guerra mondiale, tutti i calmucchi, anche coloro che combattevano nell'esercito sovietico, furono confinati in Siberia e in Asia centrale, dove si sparpagliarono e non gli fu permesso di parlare la lingua calmucca nei luoghi pubblici. Come risultato, la lingua calmucca non venne ufficialmente insegnata alle pi\u00f9 giovani generazioni di calmucchi. \nAl ritorno dall'esilio nel 1957, i calmucchi parlavano e pubblicavano essenzialmente in russo. Di conseguenza, le generazioni pi\u00f9 giovani di calmucchi parlavano primariamente il russo e non la loro lingua nativa. Questo \u00e8 materia di preoccupazione popolare. Negli ultimi anni, sono stati fatti dei tentativi dal governo calmucco per ridare vita alla lingua calmucca. Come tale, alcune leggi sono state approvate riguardanti l'uso del calmucco sulle insegne dei negozi; per esempio, sulle porte d'entrata, le parole \"entrata\" e \"spingere-tirare\" sono scritte in calmucco.\nIl tentativo di ristabilire la lingua calmucca ha subito dei contrattempi. Di recente, la Compagnia di Radiodiffusione televisiva russa ha tagliato il tempo di messa in onda dedicato ai programmi in lingua calmucca in radio e in televisione, scegliendo invece di acquistare dei programmi pre-prodotti, come le produzioni in lingua inglese. La misura \u00e8 stata intrapresa per ridurre i costi di produzione.\nSistema di scrittura.\nPer la scrittura si usano l'alfabeto cirillico in Russia e l'alfabeto latino in Cina."}
{"id": "2592279", "revid": "253269", "url": "https://it.wikipedia.org/wiki?curid=2592279", "title": "Elisabeth Fraser", "text": "\u00c8 ricordata per il ruolo di co-protagonista, assieme a Doris Day e a Gia Scala, nel film \"Il tunnel dell'amore\" (1958), diretto da Gene Kelly e tratto da un celebre lavoro teatrale.\nBiografia.\nNata nel sobborgo newyorkese di Brooklyn, intraprese la carriera di attrice all'inizio degli anni quaranta, poche settimane dopo essersi diplomata alla high school. La sua prima scrittura riguard\u00f2 una produzione di Broadway - \"There Shall Be No Night\" - che vinse il Premio Pulitzer per la stagione 1940-1941. Successivamente, ottenne un contratto con la Warner che la impieg\u00f2 in una dozzina di film in cui recit\u00f2 accanto a numerose star, come Doris Day e Bette Davis. \nDopo il debutto in \"Un piede in paradiso\" (1941), uno dei suoi primi ruoli rilevanti per il cinema fu in \"Il signore resta a pranzo\" (1942), ritagliato su misura per il protagonista Monty Woolley, in cui la Fraser interpret\u00f2 la parte della figlia di una coppia dell'Ohio. Apparve poi in \"Erano tutti miei figli\" (1948), \"La morte al di l\u00e0 del fiume\" (1949) e \"Solo per te ho vissuto\" (1953), fino al ruolo pi\u00f9 memorabile da lei interpretato, quello nel film \"Incontro al Central Park\", girato nel 1965 accanto a Shelley Winters.\nLa carriera della Fraser come attrice teatrale ricopr\u00ec oltre tre decenni e incluse produzioni di Broadway quali \"The Best Man\", \"The Family\" e \"Tunnel of Love\" (da cui fu tratto il film omonimo del 1958, cui lei partecip\u00f2 nel ruolo di Alice Pepper). Oltre all'attivit\u00e0 teatrale e cinematografica, la Fraser prese parte a diverse serie televisive, spesso come guest star. La sua interpretazione pi\u00f9 conosciuta in tv \u00e8 stata quella della fidanzata del sergente Bilko in \"The Phil Silvers Show\". \nDeceduta a ottantacinque anni di et\u00e0, in conseguenza di un collasso cardiaco che la colse a Woodland Hills, California, \u00e8 stata cremata e le sue ceneri sono state sparse in mare. Ebbe quattro figlie dal matrimonio con il ballerino Ray McDonald."}
{"id": "2592281", "revid": "1543377", "url": "https://it.wikipedia.org/wiki?curid=2592281", "title": "Assedio (storia romana)", "text": "L'assedio nell'antica Roma fu una delle tecniche utilizzate dall'esercito romano per ottenere la vittoria finale, sebbene le battaglie campali fossero ritenute l'unica vera forma di guerra. Ci\u00f2 nonostante, non si deve cadere nella tentazione di sottovalutare l'importanza che l'azione d'assedio poteva avere nel quadro bellico di quell'epoca. Annibale non riusc\u00ec a debellare la potenza di Roma perch\u00e9, pur avendo sconfitto gli eserciti romani in campo aperto, era risultato incapace di assaltare la citt\u00e0 di Roma. Con l'andare del tempo gli eserciti della tarda Repubblica romana ed Imperiale divennero particolarmente propensi anche nella guerra d'assedio: la conquista della Gallia da parte di Gaio Giulio Cesare fu la combinazione di tutta una serie di battaglie campali e di lunghi assedi, che culmin\u00f2 con quello di Alesia del 52 a.C. Impadronirsi del centro principale di un popolo nemico, sembr\u00f2 essere la soluzione migliore per portare a termine un conflitto, come accadde anche al tempo di Traiano, durante la conquista della Dacia, quando la capitale nemica, Sarmizegetusa Regia, fu cinta d'assedio e occupata. Allo scopo furono, pertanto, necessarie numerose opere (un \"agger\" sormontato da una palizzata, con fossati intorno, oltre a rampe e trabocchetti di varia natura) e macchine d'assedio per variet\u00e0 e funzionalit\u00e0, impegnando i soldati nella realizzazione di importanti lavori di ingegneria militare.\nTecniche d'assedio.\nI Romani utilizzarono tre principali tecniche d'assedio per impadronirsi delle citt\u00e0 nemiche:\nStoria degli assedi romani pi\u00f9 significativi.\nCon il tempo le varie tecniche d'assedio si perfezionarono nell'antica Roma, grazie anche all'apporto della cultura ellenica proveniente dalle citt\u00e0 della Magna Grecia, degli Etruschi e dal confronto con il nemico cartaginese nel corso delle tre guerre puniche.\nEpoca tardo imperiale (286-476 d.C.).\nL'Impero romano dopo la crisi del III secolo con il periodo dell'anarchia militare, ma soprattutto dopo la disfatta di Adrianopoli del 378, fu esso stesso posto sotto assedio dalle popolazioni barbariche che premevano lungo i suoi confini da settentrione, e dall'impero sasanide da Oriente."}
{"id": "2592289", "revid": "110157", "url": "https://it.wikipedia.org/wiki?curid=2592289", "title": "Sarles", "text": "Sarles \u00e8 un centro abitato (\"city\") degli Stati Uniti d'America, situato fra la Contea di Cavalier e la Contea di Towner nello Stato del Dakota del Nord. Nel censimento del 2000 la popolazione era di 25 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Sarles si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Sarles vivevano 25 persone, ed erano presenti 5 gruppi familiari. La densit\u00e0 di popolazione era di 37 ab./km\u00b2. Nel territorio comunale si trovavano 44 unit\u00e0 edificate. Per quanto riguarda la composizione etnica degli abitanti, l'84,00% era bianco e il 16,00% era nativo.\nPer quanto riguarda la suddivisione della popolazione in fasce d'et\u00e0, il 21,3% era al di sotto dei 18, l'8,0% fra i 18 e i 24, il 14,9% fra i 25 e i 44, il 21,3% fra i 45 e i 64, mentre infine il 34,5% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 95,5 maschi."}
{"id": "2592292", "revid": "122390939", "url": "https://it.wikipedia.org/wiki?curid=2592292", "title": "Ricardo Wall", "text": "Biografia.\nI primi anni.\nWall apparteneva ad una famiglia originaria di Killmallock, nella Contea di Limerick, ma nacque a Nantes in Francia dove la famiglia si era dovuta rifugiare fuggendo dai domini inglesi in quanto era stata perseguitata per essere giacobita. Egli venne battezzato due giorni dopo la sua nascita nella locale chiesa di San Nicola, in pessime circostanze. Suo padre, Mat\u00edas Wall, anziano ufficiale delle armate di Giacomo II d'Inghilterra (nel reggimento Fitz-James), era assente a tale sacramento. La sua famiglia viveva in una casa contadina presso un parente, probabilmente Gilbert Wall.\nNulla sappiamo dei suoi primi anni dal momento che i primi dati certi relativi alla sua persona si trovano attorno al 1710, quando venne ricevuto come paggio alla corte della Duchessa d'\u00c9tampes, Maria Anna di Borbone-Cond\u00e9, il cui padre era Enrico III Giulio di Borbone-Cond\u00e9, figlio maggiore di Luigi II di Borbone-Cond\u00e9.\nNuovamente lo troviamo al servizio della Duchessa di Vend\u00f4me quando nel 1710 ella spos\u00f2 Luigi Giuseppe di Borbone-Vend\u00f4me, nipote illegittimo di Enrico IV di Francia e di Gabrielle d'Estr\u00e9es, uno dei principali comandanti della battaglia di Villaviciosa che si era combattuta proprio in quell'anno. Alcuni anni dopo, nel 1716, egli lasci\u00f2 la Francia ed entr\u00f2 al servizio della Spagna prendendo servizio a corte grazie ad una lettera di raccomandazione inviata dalla Duchessa di Vend\u00f4me al primo ministro, il cardinale Giulio Alberoni.\nLa carriera militare.\nRicardo (come divenne sempre pi\u00f9 noto) entr\u00f2 nella Compagnia Reale dei Cadetti Navali (\"Colegio Real de Guardiamarinas\"), fondato a Cadice dall'allora primo ministro spagnolo Jos\u00e9 Pati\u00f1o nel 1717, dove ottenne il diploma. Immediatamente dopo egli si imbarc\u00f2 sulla \"Real San Felipe\" (dotata di ben 74 cannoni), sotto il comando dell'Ammiraglio Gazta\u00f1eta. Con questa nave egli partecip\u00f2 alla campagna di Sicilia (1718) fino al collasso della flotta spagnola nella battaglia di Capo Passero. Dopo il disastro, entr\u00f2 nella fanteria spagnola irlandese nel reggimento d'Hibernia, sotto il comando del Marchese de Lede. Egli prese parte a nuove campagne terrestri in azioni a Milazzo e Francavilla- Nella successiva campagna di Ceuta (1720-21) divenne aiutante di campo del Marchese, ed alla fine venne promosso Capitano del reggimento di Batavia (dragoni).\nNel 1727, Wall accompagn\u00f2 il Duca di Liria, James FitzJames, II duca di Berwick, (1696 - 1738), (anch'egli di origine irlandese) in ambasceria in Russia. Secondo le memorie del Duca egli era \"un uomo nel quale riporre grande confidenza, al quale lego il mio cuore e le mie sfortune, e sono sicuro che le parole non vadano perdute con lui\". Il Duca di Liria era anch'egli nato in Francia a Sanit Germain-en-Laye, nel 1696. ed era figlio di James FitzJames, I duca di Berwick, discendente a sua volta da Giacomo II d'Inghilterra.\nLa pubblicit\u00e0 che il Duca fece a Wall, basata essenzialmente sulla solidariet\u00e0 delle origini e sugli ideali comuni, rilanci\u00f2 la carriera militare del giovane. Egli venne contattato dal re di Prussia il quale lo insign\u00ec dell'Ordine della Generosit\u00e0 e lo propose come ambasciatore spagnolo a Berlino ma il progetto non ebbe seguito. Wall ebbe cos\u00ec un primo contatto con i diplomatici del mondo di allora come gli ambasciatori a Parma, Vienna, Dresda, Berlino, Sanpietroburgo.\nEgli fece ritorno in Spagna nel 1729. Tra il 1732 ed il 1734, egli prese parte ad una spedizione in Toscana con lo scopo di legittimare il Principe Carlo di Spagna al trono di Parma. Poco dopo egli prese parte alla Guerra di Successione polacca e nello specifico alla Battaglia di Napoli (1734-35), distinguendosi in alcune azioni a Capua, Messina e Siracusa.\nNel 1737 divenne Cavaliere dell'Ordine di Santiago de Compostela e nel 1741 ricevette in seconda istanza l\"'Encomienda\" (signoria) di Pe\u00f1ausende, che includeva i villaggi di Pe\u00f1ausende, Peralejos de Abajo, Saucelle, Saldeana e Barrueco Pardo. Nel 1740 ottenne il controllo del Reggimento di Dragoni di Francia, al quale ebbe il diritto di apporre le proprie armi e le insegne della propria famiglia.\nNominato Feldmaresciallo nel 1744, egli prese parte alle operazioni della campagna di Lombardia nell'ambito della Guerra di Successione austriaca. Brigadiere nel 1747, egli approfitt\u00f2 di questa campagna per stabilire relazioni d'amicizia con i pi\u00f9 importanti cortigiani del suo tempo tra i quali spiccava Fernando de Silva, XII Duca di Alba.\nDopo essere stato ferito in un'azione a Piacenza (1746) abbandon\u00f2 definitivamente la carriera militare per dedicarsi alla diplomazia. Nel maggio del 1747 venne nominato per una missione temporanea per questioni di guerra nella Repubblica di Genova. Poche settimane dopo il nuovo Primo Ministro spagnolo, Jos\u00e9 de Carvajal y Lancaster, intimo amico di Huescar, lo pose quale ambasciatore a Londra.\nAmbasciatore a Londra.\nIl ruolo di Ambasciatore a Londra fu per Ricardo Wall un vero e proprio ruolo di agente segreto in quanto egli aveva di fatto il compito di programmare una pace segreta separasta con la Gran Bretagna. Ma dopo il suo arrivo, alla fine di settembre, Wall incontr\u00f2 serie difficolt\u00e0 derivate dall'antipatia dei ministri inglesi per via della sua discendenza inglese e per le sue tendenze filo-giacobite. Qui inoltre egli incontr\u00f2 l'opposizione del Marchese di Tabu\u00e9rniga, un rifugiato politico che aveva per lungo tempo desiderato l'incarico concesso ora a Wall. Anche se la missione fall\u00ec, Wall rimase ad ogni modo a Londra e Tabuerniga ottenne di essere rimpatriato.\nA Londra egli alloggi\u00f2 in una casa presso Soho, l'allora quartiere della moda della citt\u00e0, ove egli condusse un'intensa vita sociale. Qui Van Loo gli fece un famoso ritratto (oggi alla National Gallery di Dublino), e commission\u00f2 un San Giacomo al Tiepolo per la cappella della sua chiesa privata (oggi al Museo delle Belle Arti di Budapest), oltre a sponsorizzare personalit\u00e0 del calibro di Tobias Smollett, che gli dedic\u00f2 la traduzione del \"Don Chisciotte\" in inglese la cui edizione del 1755 \u00e8 dedicata a Wall.\nPrimo Ministro di Spagna.\nNel 1754 Wall venne richiamato da Londra a divenire Ministro degli Esteri in Spagna, dopo la morte di Jos\u00e9 de Carvajal y Lancaster. Alcuni mesi dopo egli gioc\u00f2 un ruolo fondamentale nel contenzioso con Zen\u00f3n de Somodevilla y Bengoechea, Marchese di Ensenada, aiutando Huescar e l'ambasciatore Benjamin Keene. Egli mantenne tale posizione sino al 1763.\nDurante le prime fasi della Guerra dei Sette anni (1756-1763) egli insist\u00e9 per tassare la permanenza di navi inglesi nelle acque spagnole anche se sovente si rivolgeva con credibilit\u00e0 e volont\u00e0 di aiuto proprio ai ministri inglesi. Come straniero venne pi\u00f9 volte sospettato di complotto ai danni della Spagna e fu oggetto incessante degli attacchi del partito filofrancese.\nIl nuovo re, Carlo III, mantenne Wall nel suo incarico. Quando venne dichiarata guerra alla Spagna nel 1761 il ministro fu proprio il portavoce della politica del re, ma egli confess\u00f2 all'ambasciatore inglese, Lord Bristol, che in questo egli vedeva il fallimento di una politica pacifista che era intenzionato a perseguire. Le strette relazioni di Carlo III con la casata francese dei Borbone di Francia, indebol\u00ec per\u00f2 sempre pi\u00f9 la sua influenza in Spagna.\nAttraverso la sua politica, per\u00f2, Wall ebbe il merito di attirare dalla parte della Spagna grandi clienti che sopravvissero anche dopo la sua morte e che recarono sempre maggiori ricchezze al regno, tra i quali si riscontravano il Marchese Grimaldi, il Conte di Aranda, il Conte di Campomanes, Manuel de Roda y Arrieta, la famiglia Pignatelli d'Aragona e i Conti di Fuentes, oltre ai de Funes de Villapando ed ai Conti di Ricla. Altri ancora erano di tendenze filoirlandesi come Don Alejandro O'Reilly, il Conte di Mahony, Peter Lacy, Diego Purcell, Diego Nangle, Pedro Fitz-James Stuart, Ambrosio O'Higgins, William Bowles, Bernardine Ward e Carlos McCarthy.\nGli ultimi anni.\nRitiratosi dalla vita politica pienamente soddisfatto, il re gli garant\u00ec a vita il feudo della corona conosciuto come Soto de Roma, presso Granada, che venne poi concesso a Manuel de Godoy, ed infine dato al Duca di Wellington.\nWall visse gli ultimi anni della sua vita in tranquillit\u00e0 e mor\u00ec il 26 dicembre 1777, non essendosi mai sposato e non avendo lasciato alcun erede. Il suo parente pi\u00f9 stretto, il cugino Eduardo Wall, spos\u00f2 la contessa di Armildez a Toledo e i loro discendenti si imparentarono con i conti di Fuentes e con quelli di Floridablanca."}
{"id": "2592308", "revid": "767487", "url": "https://it.wikipedia.org/wiki?curid=2592308", "title": "Wales (Dakota del Nord)", "text": "Wales \u00e8 un centro abitato (\"city\") degli Stati Uniti d'America, situato nella Contea di Cavalier nello Stato del Dakota del Nord. Nel censimento del 2000 la popolazione era di 30 abitanti. La citt\u00e0 \u00e8 stata fondata nel 1897.\nGeografia fisica.\nSecondo i rilevamenti dell'United States Census Bureau, la localit\u00e0 di Wales si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Wales vivevano 30 persone, ed erano presenti 7 gruppi familiari. La densit\u00e0 di popolazione era di 49 ab./km\u00b2. Nel territorio comunale si trovavano 31 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 6,7% era al di sotto dei 18, il 10,0% fra i 18 e i 24, il 13,3% fra i 25 e i 44, il 30,0% fra i 45 e i 64, mentre infine il 40,0% era al di sopra dei 65 anni di et\u00e0. L'et\u00e0 media della popolazione era di 56 anni. Per ogni 100 donne residenti vivevano 150,0 maschi."}
{"id": "2592312", "revid": "767487", "url": "https://it.wikipedia.org/wiki?curid=2592312", "title": "Ode to J. Smith", "text": "Ode to J. Smith \u00e8 il sesto studio album della indie rock band scozzese Travis. L'album \u00e8 uscito il 29 settembre 2008 nel Regno Unito."}
{"id": "2592315", "revid": "1699816", "url": "https://it.wikipedia.org/wiki?curid=2592315", "title": "Cornell University", "text": ""}
{"id": "2592321", "revid": "1149807", "url": "https://it.wikipedia.org/wiki?curid=2592321", "title": "Mark Griffin", "text": "Carriera.\nDotato di un possente fisico da culturista ha guadagnato la fama partecipando dal 1993 al 1997 alla trasmissione televisiva Gladiators di TV (versione Britannia di American Gladiators) sotto lo pseudonimo di Trojan. Nel 1995 ha interpretato la parte umana di Action Man nell'omonimo cartone animato/telefilm.\nIn seguito ha partecipato a numerosi altri telefilm fra cui \"NCIS\", \"I giorni della nostra vita\", il remake di \"Doctor Who\", e ad alcuni film sia per la televisione che per il cinema, seppure in parti secondarie.\nNel 2009 gira un documentario, \"Celebrathon\", incentrato su alcune celebrit\u00e0 che partecipano alla Maratona di Londra, e in seguito ottiene altri piccoli ruoli soprattutto nelle serie TV.\n\u00c8 sposato e ha una figlia."}
{"id": "2592327", "revid": "767487", "url": "https://it.wikipedia.org/wiki?curid=2592327", "title": "Pierre L\u00e9onard Vander Linden", "text": ""}
{"id": "2592330", "revid": "1305772", "url": "https://it.wikipedia.org/wiki?curid=2592330", "title": "Place de la R\u00e9publique", "text": "Place de la R\u00e9publique \u00e8 il nome di diverse piazze in Francia."}
{"id": "2592334", "revid": "1543377", "url": "https://it.wikipedia.org/wiki?curid=2592334", "title": "Michele Marzulli", "text": "Biografia.\nFu anche pubblicista e firm\u00f2 anche con lo pseudonimo Muzio Ralli.\nSi dedic\u00f2 inizialmente alla novella ed alla poesia. Nel 1937 spos\u00f2 la pittrice Rosa Tosches (con Lei ebbe due figli, uno dei quali, Guido Marzulli divenne in seguito pittore di valore) e, da autodidatta, inizi\u00f2 a dedicarsi anche alla pittura.\nPartecip\u00f2 alla seconda guerra mondiale, continuando la sua attivit\u00e0 letteraria, ma interrompendo la sua produzione pittorica, che riprese nel dopoguerra a Bari.\nAccademico di merito dei \u201c500\u201d, Tiberino, del Convivio Letterario di Milano e di altre Accademie.\nSocio promotore dell'Unione Mondiale della Cultura.\nNegli anni tra il 1960 ed il 1970 la casa-studio di Michele Marzulli e Rosa Tosches fu frequentata da gran parte dei poeti e pittori meridionali (si ricordano Alfredo Giovine, Tommaso Fiore, Roberto De Robertis, Vito Stifano, Francesco Speranza, Franco Colella).\nFu in rapporti di amicizia con il letterato Tommaso Fiore e con il poeta Alfonso Gatto (fino alla prematura morte di quest'ultimo).\nNel 1975 gli fu assegnato il Premio della Cultura dalla Presidenza del Consiglio dei ministri.\nPresso l'Archivio Bioiconografico della Soprintendenza alla Galleria nazionale d'arte moderna e contemporanea di Roma \u00e8 custodita documentazione ed una raccolta fotografica di molti suoi dipinti.\nNel 1983 si trasfer\u00ec a Roma, dove mor\u00ec il 27/7/1991.\nPoesia e Pittura.\nPoeta e pittore del sentimento, oscilla tra il neoclassico ed il romantico. \"Nei suoi versi affiorano, con sapore d'innocenza e nostalgia, ricordi d'infanzia e senso sociale in una vita vissuta nel cerchio degli affetti familiari\". \"Egli si trasforma in salice per piangere i dolori della vita, in usignolo per cantarne le gioie\".\nI suoi soggetti pittorici preferiti sono stati i paesaggi dell'agro pugliese e, pi\u00f9 tardi, di quello laziale.\nAlcune sue opere sono nel Museo Artistico di Bari - Pinacoteca metropolitana di Bari.\nColse numerosi riconoscimenti sia nella poesia che nella pittura:\nPoesia:\nPenna d'0ro 1962;\nMedaglia d'argento e Premio assoluto di dizione al Concorso \"Poetica 1967\" di Bari;\nFinalista con menzione particolare al premio internazionale di poesia \"il Machiavelli\", 1973;\nFinalista al premio \"Gattemelata\", 1973.\nPittura:\nMedaglia d'oro - 2\u00aa Biennale Nazionale d'Arte \"Il Paesaggio italiano\" \u2013 Foggia, 1972;\nMedaglia d'oro - V Mostra Nazionale di Pittura Premio Primavera 1973\u00a0\u2013 Foggia, 1973.\nOpere letterarie principali.\n1. Cinigia: poesie / Michele Marzulli; con prefazione di Saverio La Sorsa\nBari: Edizione Racconti, 1944[IT\\ICCU\\NAP\\0041297]\n2. Sangue nel torrente: romanzo / Michele Marzulli\nBari: Gioconda, 1945[IT\\ICCU\\NAP\\0213565]\n3. Macchie senza colpa: romanzo / Michele Marzulli; illustrazioni [di] Rosa Tosches\nBari: N. Colella, 1946[IT\\ICCU\\BA1\\0010216]\n4. C'e sempre un po' di buio: poesie / Michele Marzulli\nBari: Arti grafiche Ragusa, 1961 [IT\\ICCU\\NAP\\0146052]\n5. Futuro antico: poesie / Michele Marzulli\nBari: Dedalo, 1964 [IT\\ICCU\\SBL\\0260328]\n6. Una foglia d'alloro: poesie\nBari: Edizioni del Centro librario, 1971 [IT\\ICCU\\SBL\\0418855]\n7. Sull'albero sbagliato: poesie / Michele Marzulli\nBari: Muzio Ralli, 1981 [IT\\ICCU\\SBL\\0630418]\n8. Schegge. Fuori contesto: versi. Paesaggi: oli / Michele Marzulli\nRoma: Emil Haller Muczy, 1991 [IT\\ICCU\\BA1\\0041387]"}
{"id": "2592335", "revid": "1728", "url": "https://it.wikipedia.org/wiki?curid=2592335", "title": "Gineh palestinese", "text": ""}
{"id": "2592340", "revid": "101833582", "url": "https://it.wikipedia.org/wiki?curid=2592340", "title": "Locomotiva Adler", "text": "La locomotiva Adler fu una locomotiva a vapore a 2 cilindri interni e a semplice espansione, con rodiggio 1-A-1, progettata e costruita in Inghilterra per conto della ferrovia tedesca \"Bayerische Ludwigsbahn\" dopo che questa aveva invano cercata una locomotiva di costruzione nazionale.\nVenne consegnata nel 1835 dai pionieri della ferrovia George Stephenson e dal figlio Robert per l'inaugurazione della ferrovia tra Norimberga e F\u00fcrth fece il suo esordio il 26 ottobre 1835.\nEra una locomotiva \"Patentee\" della \"seconda generazione\" Stephenson con tender a 2 assi. Il rodiggio adottato con carrello portante anteriore e posteriore rendeva pi\u00f9 stabile la marcia oltre a diminuire il peso per asse. La locomotiva venne montata in Germania. Venne utilizzata alla trazione dei treni fino al 1857.\nPer la celebrazione del centenario delle ferrovie in Germania, nel 1935 venne costruita una replica della \"Adler\" a cura della Deutsche Reichsbahn.\nIl 19 ottobre 2005 la locomotiva ed il suo treno \"Der Adler\" sono stati distrutti, assieme ad un gran numero di rotabili storici, nel corso di un gravissimo incendio avvenuto nel padiglione museale del deposito locomotive di Norimberga."}
{"id": "2592341", "revid": "125360305", "url": "https://it.wikipedia.org/wiki?curid=2592341", "title": "Tony Buzan", "text": "Biografia.\nHa scritto numerosi libri sull'apprendimento, sul cervello e sulla memoria. Si \u00e8 occupato in particolare delle \"mappe mentali\".\nSull'argomento ha scritto numerosi libri e ha sviluppato un software con il quale poterle costruire al computer, rendendole uno strumento di pubblico dominio.\n\u00c8 il fondatore del \u00abCampionato mondiale della memoria\u00bb, in cui centinaia di \"atleti della memoria\", provenienti da tutto il mondo, si sfidano in dieci \"discipline\" di memorizzazione.\nMor\u00ec all'et\u00e0 di 76 anni per attacco cardiaco."}
{"id": "2592343", "revid": "729019", "url": "https://it.wikipedia.org/wiki?curid=2592343", "title": "Ignacio Fern\u00e1ndez Lobbe", "text": "Biografia.\nEntr\u00f2 nel Liceo Naval Militar nel 1978 e con tale club trascorse tutta la trafila fino alla prima squadra, militando anche nel campionato dell'Uni\u00f3n de Rugby de Buenos Aires; ancora all'epoca nella militanza in tale formazione divenne internazionale per l', esordendo durante un \"tour\" a Nepean (Canada) contro gli .\nNel 1999 partecip\u00f2 alla Coppa del mondo e l'anno seguente divenne professionista e fu ingaggiato in Francia dal Bordeaux; dopo solo una stagione si trasfer\u00ec al Castres con il quale, al termine del suo primo anno, vinse l'European Shield (2003).\nPrese parte alla in Australia, poi nel 2004 si trasfer\u00ec in Inghilterra in Guinness Premiership nelle file del Sale Sharks; con tale club si aggiudic\u00f2 nel 2005 la Challenge Cup e, l'anno seguente, il titolo di campione inglese; fu poi selezionato per la in Francia, la sua terza competizione mondiale consecutiva, in cui l' consegu\u00ec il terzo posto finale, il suo miglior risultato di sempre.\nDopo la Coppa del Mondo rimase in Inghilterra, ma al Northampton neopromosso in Premiership, aggiudicandosi un'altra Challenge Cup nel 2009; dopo un'ulteriore stagione al Bath, si \u00e8 ritirato alla fine della stagione 2010-11."}
{"id": "2592345", "revid": "767487", "url": "https://it.wikipedia.org/wiki?curid=2592345", "title": "Paolo Farneti", "text": "Biografia scientifica.\nStudi\u00f2 dapprima all'Universit\u00e0 di Torino, dove fu allievo di Bobbio, e quindi alla Columbia University. Nel 1968 ricevette il primo incarico di insegnamento universitario in Sociologia politica. Nel 1971, al ritorno in Italia dopo la lunga permanenza negli Stati Uniti, Farneti risult\u00f2 vincitore del primo concorso universitario indetto per l'insegnamento di scienza politica, alla cui cattedra fu assegnato nel 1973.\nHa scritto numerosi saggi, alcuni dei quali lasciati incompleti a causa della prematura morte, dovuta a un incidente stradale. Ha partecipato a collaborazioni internazionali di ricerca, tra cui \"The Breakdown of Democratic Regimes\", un progetto coordinato da Alfred Stepan e Juan Jos\u00e9 Linz.\nA Torino volle la fondazione del Centro Studi di Scienza Politica, che ora porta il suo nome: alle pubblicazioni del centro studi \u00e8 dedicata una specifica collana editoriale della casa editrice FrancoAngeli."}
{"id": "2592346", "revid": "584834", "url": "https://it.wikipedia.org/wiki?curid=2592346", "title": "Et alii", "text": ""}
{"id": "2592347", "revid": "830939", "url": "https://it.wikipedia.org/wiki?curid=2592347", "title": "Filippo Aliqu\u00f2 Taverriti", "text": "Biografia.\nFiglio dello scrittore e bibliotecario Luigi Aliqu\u00f2 Lenzi, inizi\u00f2 giovanissimo l'attivit\u00e0 pubblicistica: appena ventenne collaborava con il \"Corriere di Calabria\" di Orazio Cipriani. Dal 1937 diresse il mensile reggino \"Agricoltura e Commercio \"(continuazione del periodico\" L'agricoltura calabrese,\" fondato nel 1936) . Corrispondente dalla Calabria di numerose testate nazionali (tra cui Il Messaggero), nel secondo dopoguerra fu condirettore, insieme a Filippo Rizzo, del quotidiano \"La Voce di Calabria\". Nel 1953 fond\u00f2 il settimanale \"Corriere di Reggio\" che ebbe vita fino alla met\u00e0 degli anni '90.\nParticolarmente attivo anche nella vita politica regionale, fu tra i fondatori della Democrazia Cristiana in Calabria.\nSaggista prolifico, fu coautore col padre Luigi della seconda edizione del dizionario bio-bibliografico degli scrittori calabresi, nonch\u00e9 autore di saggi storici tra cui vanno ricordati quelli sul terremoto del 1908 e la monografia sul contributo dei calabresi all'impresa garibaldina."}
{"id": "2592350", "revid": "584834", "url": "https://it.wikipedia.org/wiki?curid=2592350", "title": "Et alibi", "text": ""}
{"id": "2592351", "revid": "36426", "url": "https://it.wikipedia.org/wiki?curid=2592351", "title": "LMMS", "text": "LMMS (noto precedentemente come Linux MultiMedia Studio) \u00e8 un software libero gratuito per la creazione di musica al computer, che rientra nella categoria digital audio workstation. \u00c8 compatibile con i sistemi operativi Microsoft Windows, GNU/Linux e macOS.\nIl programma \u00e8 open source, quindi viene sviluppato e aggiornato dai suoi stessi utenti. Chiunque pu\u00f2 contribuire scrivendo codice, dando consigli, descrivendo eventuali errori trovati o in altri modi.\nIl nome del programma era inizialmente un acronimo: \"Linux MultiMedia Studio\". Gli sviluppatori, in una discussione aperta, hanno tuttavia deciso di non riferirsi pi\u00f9 al programma con quel nome, in quanto aveva col tempo perso di significato.\nCaratteristiche.\nIl programma permette di produrre musica in un sequencer musicale multitraccia. \u00c8 possibile usare dei sintetizzatori nativi del programma, suoni precedentemente registrati ed effetti compresi nel programma. Questi oggetti sono accessibili attraverso dei browser interni.\nSono supportati i plug-in VST(i) e LADSPA.\nI componenti principali solo:\nAltre importanti funzionalit\u00e0 sono:\nI file di progetto contengono tutte le informazioni necessarie ad una corretta lettura anche in un sistema operativo diverso. Non contengono per\u00f2 i suoni importati e gli strumenti esterni, che dovranno essere ricollegati. Questo sistema facilita la collaborazione tra utenti.\nStoria.\nLo sviluppo di LMMS \u00e8 iniziato nel 2004 con lo scopo di avere un software open source alternativo al noto programma commerciale FL Studio, di cui pu\u00f2 infatti importare i progetti. Lo sviluppo \u00e8 proseguito lentamente fino alla versione 0.4 e allora LMMS si appoggiava sulla piattaforma SourceForge per la gestione dei bug e dei rilasci.\nDa gennaio 2014 lo sviluppo \u00e8 ripreso con una nuova marcia, giungendo alla versione 1.0 con un completo rifacimento dell'interfaccia grafica, nuovi plugin e un nuovo logo. Con lo scopo di pubblicizzare la qualit\u00e0 di LMMS sono stati creati due album delle migliori tracce composte con il programma. Successivamente \u00e8 stato lanciato il nuovo sito lmms.io e lo sviluppo \u00e8 stato spostato da SourceForge a GitHub.\nCon la versione 1.1 sta prendendo piede il supporto per il sistema operativo macOS."}
{"id": "2592354", "revid": "767487", "url": "https://it.wikipedia.org/wiki?curid=2592354", "title": "Perquenco", "text": "Perquenco \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 6.450 abitanti."}
{"id": "2592355", "revid": "287204", "url": "https://it.wikipedia.org/wiki?curid=2592355", "title": "Cincinnati Royals 1957-1958", "text": "La stagione 1957-58 dei Cincinnati Royals fu la 10\u00aa nella NBA per la franchigia.\nI Cincinnati Royals arrivarono secondi nella \"Western Division\" con un record di 33-39. Nei play-off persero la semifinale di division con i Detroit Pistons (2-0)."}
{"id": "2592358", "revid": "628767", "url": "https://it.wikipedia.org/wiki?curid=2592358", "title": "Pitrufqu\u00e9n", "text": "Pitrufqu\u00e9n \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 21.988 abitanti."}
{"id": "2592362", "revid": "767487", "url": "https://it.wikipedia.org/wiki?curid=2592362", "title": "Puc\u00f3n", "text": "Puc\u00f3n \u00e8 un comune del Cile della provincia di Caut\u00edn nella Regione dell'Araucan\u00eda. Non appartiene per\u00f2 alla Patagonia Cilena, poich\u00e9 essa comincia ancora pi\u00f9 a sud, Al censimento del 2017 possedeva una popolazione di 28.523 abitanti."}
{"id": "2592364", "revid": "2208340", "url": "https://it.wikipedia.org/wiki?curid=2592364", "title": "Han'nya", "text": " \u00e8 una popolare maschera giapponese usata nel teatro n\u014d, che rappresenta un demone femminile geloso. Il dramma pi\u00f9 popolare nel quale fu utilizzata la maschera Han'nya, caratterizzata da due grosse corna taglienti, due occhi abbaglianti e una bocca ghignante, \u00e8 il \"Dojoji\", ispirato alla famosa storia di Anchin e Kiyohime.\nQuesta maschera viene utilizzata per rappresentare una donna cos\u00ec gelosa da essersi trasformata in un demone.\nStoria.\nNel romanzo classico di Murasaki Shikibu Genji Monogatari la dama Aoi no Ue, sposa ufficiale del principe Genji, si ammala e muore a causa dello \"spirito vivente\" di una rivale gelosa, la dama Rokujo. Questa storia viene ripresa nel dramma n\u014d di Zeami \"Aoi no Ue\" (La principessa Aoi) dove l'attore protagonista indossa la maschera Han'nya per rappresentare lo \"spirito vivente\" di Rokujo.\nSimbolismo e curiosit\u00e0.\nLa maschera Han'nya \u00e8 un classico dei tatuaggi giapponesi e come la tradizione vuole anche in questo caso ha preso spunto da racconti e leggende popolari. \u00c8 rappresentata con una grande testa munita di corna, due occhi spalancati che fissano e scrutano lo spettatore e la bocca aperta pronta a divorare o nella migliore delle ipotesi ingerire chi si trova davanti.\n\"Han'nya\" \u00e8 una parola sanscrita che significa \"saggezza\", \"virt\u00f9\" \u00e8 il sentiero che porta verso l'illuminazione.\nIl significato di questo tatuaggio per\u00f2 non \u00e8 strettamente collegato alla leggenda quindi alla figura della donna trasformata in demone in seguito alla cieca gelosia e rabbia dovuta al tradimento dell'amante ma si dice che \"allontani gli spiriti maligni e porti buona fortuna alle persone che li indossano sulla loro pelle\"."}
{"id": "2592365", "revid": "628767", "url": "https://it.wikipedia.org/wiki?curid=2592365", "title": "Saavedra (Cile)", "text": "Saavedra \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 14.034 abitanti."}
{"id": "2592366", "revid": "2039848", "url": "https://it.wikipedia.org/wiki?curid=2592366", "title": "Fabio Calvo", "text": "Biografia.\nUmanista dai vasti interessi che spaziavano dalla letteratura alla medicina, passando per la numismatica, fu collaboratore ed amico di Raffaello dal quale fu incaricato della traduzione del trattato vitruviano \"De architectura\" della quale rimangono due redazioni manoscritte conservate alla Bayerische Staatsbibliothek di Monaco, una delle quali contiene annotazioni di mano di Raffaello e riporta la seguente intestazione: \u00ab...tradocto di latino in lingua e sermone proprio e volgare da Messere Fabio Calvo ravennate, in Roma in casa di Raphaello di Giovan de Sancte da Urbino e a sua instantia...\u00bb.\nTale traduzione, rimasta inedita, \u00e8 una delle prime, preceduta da quella di Francesco di Giorgio Martini ma probabilmente precedente a quella curata da Cesare Cesariano che fu pubblicata nel 1521.\nL'opera, redatta intorno al 1514, doveva servire come guida per lo studio sistematico degli antichi edifici romani intrapreso da un gruppo di studiosi capeggiati da Raffaello di cui faceva parte lo stesso Fabio Calvo e Andrea Fulvio e che doveva portare ad una vera pianta archeologica della citt\u00e0, distinta nelle varie epoche della storia romana. Probabile una supervisione all'impresa da parte dell'anziano fra' Giocondo, editore nel 1511, della prima edizione illustrata del De Architectura, giunto a Roma proprio in quel periodo per collaborare con Raffaello al cantiere di San Pietro.\nL'impresa fu interrotta dopo la morte dell'artista urbinate ma nel 1527 Fabio Calvo pubblic\u00f2 un'opera intitolata \"Antiquae Urbis Romae cum regionibus simulachrum\" che richiama le ricerche di Raffaello, sia pure con un apparato iconografico inadeguato e che comprendeva piante dell'antica Roma piuttosto ingenue. Tutte le copie dell'opera andarono perse nel Sacco di Roma del 1527 di cui fu vittima lo stesso Fabio Calvo sequestrato e malmenato dai soldati, dopo di che, gi\u00e0 anziano e di salute malferma, mor\u00ec poco dopo.\nL\"'Antiquae Urbis Romae cum regionibus simulachrum\" fu ristampato nel 1532 a cura del nipote."}
{"id": "2592368", "revid": "867782", "url": "https://it.wikipedia.org/wiki?curid=2592368", "title": "Universit\u00e0 di Francoforte", "text": ""}
{"id": "2592370", "revid": "287204", "url": "https://it.wikipedia.org/wiki?curid=2592370", "title": "Corgi (gruppo editoriale)", "text": ""}
{"id": "2592371", "revid": "124123", "url": "https://it.wikipedia.org/wiki?curid=2592371", "title": "Antonietta d'Orl\u00e9ans-Longueville", "text": "Biografia.\nFiglia terzogenita di L\u00e9onor d'Orl\u00e9ans-Longueville, duca di Longueville, governatore di Piccardia e Normandia, e di Maria di Borbone-Saint-Pol, cugina di Antonio di Borbone-Vend\u00f4me (padre di Enrico IV), Antonietta entr\u00f2 alla corte di Francia al seguito di Enrichetta di Cl\u00e8ves (moglie di Luigi Gonzaga, duca di Nevers) e fu poi dama della regina Caterina de' Medici: il 6 settembre 1587 spos\u00f2 il marchese di Belle-\u00cesle Carlo di Gondi (figlio di Alberto, favorito della regina), da cui ebbe un figlio (Enrico, duca di Retz) e di cui rimase vedova nel 1596 (il marito venne assassinato a Mont Saint-Michel dai seguaci del duca di Merc\u0153ur, capo della Lega Santa in Bretagna).\nContro la volont\u00e0 dei parenti, ma con la protezione di papa Clemente VIII, Antonietta abbracci\u00f2 la vita religiosa nel monastero delle fogliantine di Tolosa e papa Paolo V, con breve del 4 giugno 1605, la nomin\u00f2 coadiutrice della badessa di Fontevrault Eleonora di Borbone, presso la quale si trasfer\u00ec. Per spirito di umilt\u00e0, Antonietta chiese di essere dispensata dalla coadiutoria, che comportava il diritto di succedere, alla morte di Eleonora, alla carica di badessa, e ottenne dal papa l'autorizzazione a lasciare Fontevrault e di trasferirsi nel monastero di Lenclo\u00eetre (1611).\nAssieme al cappuccino frate Giuseppe da Parigi (detto \"l'eminenza grigia\" per l'influenza che esercitava sul cardinale de Richelieu e sulla corte), pens\u00f2 di introdurre una riforma nel monastero per ritornare al primitivo rigore benedettino; con il consenso pontificio, il 25 ottobre 1617 Antonietta, assieme a ventiquattro compagne, lasci\u00f2 Lenclo\u00eetre e si stabil\u00ec in un nuovo monastero di Poitiers, da cui ebbero origine le benedettine di Nostra Signora del Calvario (approvata come congregazione benedettina da papa Gregorio XV il 22 marzo 1621)."}
{"id": "2592373", "revid": "628767", "url": "https://it.wikipedia.org/wiki?curid=2592373", "title": "Teodoro Schmidt", "text": "Teodoro Schmidt \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 15.504 abitanti."}
{"id": "2592376", "revid": "287204", "url": "https://it.wikipedia.org/wiki?curid=2592376", "title": "Cincinnati Royals 1958-1959", "text": "La stagione 1958-59 dei Cincinnati Royals fu l'11\u00aa nella NBA per la franchigia.\nI Cincinnati Royals arrivarono quarti nella \"Western Division\" con un record di 19-53, non qualificandosi per i play-off.\nStaff tecnico.\nAllenatori: Bobby Wanzer (3-15) , Tom Marshall (16-38)"}
{"id": "2592378", "revid": "1442080", "url": "https://it.wikipedia.org/wiki?curid=2592378", "title": "Tolt\u00e9n", "text": "Tolt\u00e9n \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 11.216 abitanti.\nStoria.\nL'attuale citt\u00e0 (Nueva Tolt\u00e9n) ha sostituito la vecchia Tolt\u00e9n, posta alla foce dell'omonimo fiume, fondata nel 1866 e rasa al suolo dallo tsunami causato dal Terremoto di Valdivia del 1960. Era un villaggio di pescatori e avamposto per i contatti della citt\u00e0 di Valdivia con i Mapuches sulla riva nord del fiume."}
{"id": "2592379", "revid": "729019", "url": "https://it.wikipedia.org/wiki?curid=2592379", "title": "Heinkel P.1078", "text": "L'Heinkel P.1078 era un progetto tedesco, della societ\u00e0 Heinkel per una serie di diversi aerei da caccia, su una gara d'appalto dell'Oberkommando der Luftwaffe (OKL) nel 1944, con motore Heinkel HeS 011, equipaggiato con due cannoni MK 108 calibro 30 mm, e una velocit\u00e0 massima consentita di 1000\u00a0km/h.\nVersioni.\nLa Heinkel produsse tre differenti progetti del P.1078 per il programma d'emergenza per caccia del 1944.\nHeinkel P.1078A.\nLo Heinkel He P.1078A era un caccia monoposto armato con due cannoni MK 108 da 30\u00a0mm nel muso. L'ala a gabbiano rovesciato era inclinata di 40 gradi, e la propulsione era fornita da un motore a getto HeS 011 piazzato tra la cabina e lo scarico del motore.\nHeinkel P.1078B.\nLa versione B era il secondo dei progetti del P.1078. Si trattava di un caccia monoposto privo di coda, con un'insolita cabina di guida posizionata in una gondola sul lato sinistro, mentre in un'altra gondola erano posizionati due cannoni MK 108 da 30 millimetri; il radar era situato sul lato di dritta. Una presa d'aria alimentava il singolo HeS 011 che era situato centralmente tra le due gondole. Come il P.1078A, le ali di gabbiano sono state messe a 40 gradi.\nHeinkel P.1078C.\nQuesto progetto \u00e8 stato presentato per lo J\u00e4gernotprogram (Programma di Caccia d'Emergenza) alla fine del 1944. Il caccia bigetto Messerschmitt Me 262 stava cominciando ad entrare in combattimento, ma si richiedeva una seconda generazione di caccia che potesse sfruttare le caratteristiche del progettato turbogetto He S 011. Le specifiche vennero dettate dall'OKL (Alto commando della Luftwaffe), e la Heinkel present\u00f2 il suo progetto di caccia He P.1078C sia come sviluppo che come contratto di produzione.\nLo Heinkel He P.1078C aveva una corta e tozza fusoliera (tutta in metallo), contenente un singolo motore He S 011. Questo motore avrebbe avuto una presa d'aria squadrata sul muso, che avrebbe convogliato poi l'aria al motore attraverso un condotto appiattito. Le ali erano costruite in legno (per risparmiare peso e risorse) e contenevano l'intero serbatoio di carburante da 1\u00a0450 litri (383 galloni) ma prive di protezione. Caratterizzate da un grande diedro, le ali del P.1078C erano rivolte all'indietro di 40 gradi e con le punte rivolte verso il basso. Questa disposizione delle punte dell'ala era stata scelta ritenendo che avrebbe avuto una minore influenza sul numero critico di Mach e avrebbe permesso un miglior smorzamento del rollio rispetto alle pinne verticali. Il carrello d'atterraggio principale si ritraeva all'interno della fusoliera, mentre il carrello sul muso si ritraeva all'indietro dopo una rotazione di 90 gradi in modo da posizionarsi in modo piatto al di sotto del condotto dell'aria. Un singolo motore Heinkel Hirth He S 011 turbojet sarebbe stato montato nella fusoliera posteriore, e avrebbe fornito 1300\u00a0kg (2866\u00a0lbs) di spinta. Gli armamenti pianificati all'epoca erano due cannoni MK 108 30\u00a0mm con 100 colpi ciascuno, piazzati su ogni lato della fusoliera sotto la cabina.\nDopo che tutti i progetti per lo J\u00e4gernotprogram (Programma di Caccia d'Emergenza) erano stati presentati, qualche critica \u00e8 stata fatta allo Heinkel He P.1078C; soprattutto venne espressa preoccupazione circa i serbatoi di carburante non protetti dentro alle ali e la forma corta della fusoliera, che venne ritenuta poco adatta per l'alta velocit\u00e0. Dubbi furono espressi anche relativamente alla forma dell'ala. La Heinkel blocc\u00f2 tutti i lavori sul P.1078C dopo la riunione del 27-28 febbraio del 1945. La decisione venne presa per concentrarsi maggiormente sui progetti dei Focke-Wulf Ta 183, Junkers EF 128, Messerschmitt P.1101 e Blohm &amp; Voss P.212."}
{"id": "2592381", "revid": "628767", "url": "https://it.wikipedia.org/wiki?curid=2592381", "title": "Vilc\u00fan", "text": "Vilc\u00fan \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 22.491 abitanti."}
{"id": "2592386", "revid": "628767", "url": "https://it.wikipedia.org/wiki?curid=2592386", "title": "Villarrica (Cile)", "text": "Villarrica \u00e8 un comune del Cile della provincia di Caut\u00edn nella Regione dell'Araucan\u00eda. Al censimento del 2002 possedeva una popolazione di 45.531 abitanti."}
{"id": "2592390", "revid": "767487", "url": "https://it.wikipedia.org/wiki?curid=2592390", "title": "Redondo Beach", "text": ""}
{"id": "2592392", "revid": "6923", "url": "https://it.wikipedia.org/wiki?curid=2592392", "title": "Corgi Toys", "text": "La Corgi Toys \u00e8 un'azienda di giocattoli britannica specializzata in modellini di automobili realizzati per pressofusione.\nStoria.\nLa Corgi \u00e8 stata fondata nel 1933 a Northampton, in Gran Bretagna, da Philip Ullmann, immigrato tedesco, ed \u00e8 stata poi acquistata dal sudafricano naturalizzato tedesco Arthur Katz. L'azienda era in concorrenza con gli automodelli Dinky Toys della Meccano."}
{"id": "2592393", "revid": "253269", "url": "https://it.wikipedia.org/wiki?curid=2592393", "title": "Samantha Eggar", "text": "Biografia.\nEsordisce al cinema nel 1962 con \"The Wild and the Willing\" di Ralph Thomas. Per la sua interpretazione nel film \"Il collezionista\" (1965) di William Wyler, con Terence Stamp, vince il Prix d'interpr\u00e9tation f\u00e9minine al Festival di Cannes 1965 ed il Golden Globe per la migliore attrice in un film drammatico nel 1966. Raggiunse l'apice della sua carriera cinematografica tra la seconda met\u00e0 degli anni sessanta e l'inizio dei settanta. \nTra i suoi film pi\u00f9 noti si segnalano \"Cammina, non correre\" (1966) di Charles Walters, accanto a Cary Grant, \"Il favoloso dottor Dolittle\" (1967) di Richard Fleischer, \"La ragazza con il bastone\" (1970) di Eric Till, \"I cospiratori\" (1970) di Martin Ritt, \"L'etrusco uccide ancora\" (1972) di Armando Crispino e \"\" (1976) di Herbert Ross. Nel 1971 affianca Kirk Douglas e Yul Brynner in \"Il faro in capo al mondo\" di Kevin Billington, tratto dall'omonimo romanzo di Jules Verne. In seguito ha privilegiato le produzioni sul piccolo schermo, ove era gi\u00e0 apparsa sin dal 1961. \nVita privata.\n\u00c8 stata la moglie dell'attore Tom Stern, dal quale ha avuto due figli: Jenna e Nicolas.\nDoppiatrici italiane.\nNelle versioni in italiano dei suoi film, Samantha Eggar \u00e8 stata doppiata da:\nDa doppiatrice \u00e8 sostituita da:"}
{"id": "2592395", "revid": "287204", "url": "https://it.wikipedia.org/wiki?curid=2592395", "title": "Cincinnati Royals 1959-1960", "text": "La stagione 1959-60 dei Cincinnati Royals fu la 12\u00aa nella NBA per la franchigia.\nI Cincinnati Royals arrivarono quarti nella \"Western Division\" con un record di 19-56, non qualificandosi per i play-off."}
{"id": "2592397", "revid": "1305772", "url": "https://it.wikipedia.org/wiki?curid=2592397", "title": "Villarrica", "text": ""}
{"id": "2592401", "revid": "2060519", "url": "https://it.wikipedia.org/wiki?curid=2592401", "title": "HMS Jupiter (F85)", "text": "L'HMS \"Jupiter\" (Pennant number F85), quinta nave da guerra britannica a portare questo nome, \u00e8 stata un cacciatorpediniere classe J della Royal Navy. Venne impostato nei cantieri Yarrow di Glasgow il 28 settembre 1937, varato il 27 ottobre 1938 ed entr\u00f2 in servizio il 25 giugno 1939.\nServizio.\nAll'ingresso in servizio venne assegnato alla Settima Flottiglia Cacciatorpediniere della \"Home Fleet\" ma prima ancora di passare in servizio attivo vennero alla luce dei difetti nelle turbine che seguiranno la nave per tutto il suo servizio. Allo scoppio della seconda guerra mondiale entr\u00f2 definitivamente in servizio con compiti di pattuglia nel Mare del Nord. Il 30 settembre sub\u00ec leggeri danni in una collisione con l' a Rosyth. Pochi giorni dopo, l'8 ottobre, ebbe un altro guasto alle macchine durante una missione e venne trainata dalla \"Jervis\" fino alla riparazione di fortuna effettuata dall'equipaggio. Nei primi mesi del 1940 entr\u00f2 due volte in cantiere: nel mese di febbraio per l'installazione dell'equipaggiamento necessario per la smagnetizzazione dello scafo necessario per evitare le mine magnetiche utilizzate dalla Germania. Il secondo ciclo di lavori si ebbe nel mese di maggio durante il quale si intervenne sulle caldaie cercando di risolvere il problema della scarsa affidabilit\u00e0 della nave, soprattutto ad alta velocit\u00e0.\nTornato in servizio con la Quinta Flottiglia, nel mese di luglio venne trasferito nel canale della Manica con compiti di pattugliamento anti invasione. Il 1\u00ba settembre 1940 partecip\u00f2 alle operazioni di soccorso alle navi rimaste coinvolte nel Disastro di Texel al largo dei Paesi Bassi, trainando il cacciatorpediniere gravemente danneggiato dall'esplosione di una mina. Altri due cacciatorpediniere andarono perduti nello stesso campo minato. Il 10 ottobre partecip\u00f2 ad un bombardamento di Cherbourg, dove erano stati trasferiti dei cacciatorpediniere tedeschi per disturbare il traffico mercantile britannico. Il 29 novembre seguente avvist\u00f2 i cacciatorpediniere tedeschi , ed che avevano attaccato un convoglio affondando due navi. Durante l'inseguimento notturno che ne segu\u00ec l' venne colpito da due siluri. La \"Jupiter\" abbandon\u00f2 quindi l'inseguimento per assistere la nave danenggiata.\nNei mesi di gennaio e febbraio 1941 oper\u00f2 nel Mediterraneo. Il 4 marzo seguente, tornato in patria, entr\u00f2 in cantiere a Devonport per riparazioni. Il 26 giugno torn\u00f2 in servizio con la Sesta Flottiglia della \"Home Fleet\". Nel mese di luglio sub\u00ec nuove riparazioni e l'installazione di cannoni da 20\u00a0mm Oerlikon per aumentare le difese antiaeree a corto raggio. Tornato in servizio venne assegnato alla Quattordicesima Flottiglia di base ad Alessandria d'Egitto, dove giunse il 24 settembre passando per il Sudafrica dove rimase in cantiere per una settimana per ulteriori riparazioni dovute alla debolezza dello scafo. Nel novembre venne trasferita alla Flotta Orientale e giunse a Singapore il 10 dicembre, non partecipando cos\u00ec alla missione che vide l'affondamento della \"Prince of Wales\" e della \"Repulse\".\nIl 17 gennaio 1942 affond\u00f2 il sottomarino giapponese \"I-60\" nei pressi dello Stretto della Sonda dopo averlo attaccato con bombe di profondit\u00e0, siluri e artiglieria. Il 27 febbraio, durante la battaglia del Mare di Giava, mentre manovrava ad alta velocit\u00e0 per evitare il fuoco delle navi nemiche colp\u00ec una mina che la mise completamente fuori servizio. La nave affond\u00f2 quattro ore dopo. In quella zona la nave posamine olandese \"Gouden Leeuw\" aveva steso un campo minato il giorno stesso, senza che le forze alleate ne fossero a conoscenza."}
{"id": "2592403", "revid": "767487", "url": "https://it.wikipedia.org/wiki?curid=2592403", "title": "Ron Stitfall", "text": "Carriera.\nClub.\nDurante la sua carriera, dal 1947 al 1963, ha giocato solo con la maglia del Cardiff City, ottenendo 402 presenze e segnando 2 gol.\nNazionale.\nHa rappresentando in due occasioni la nazionale gallese, nel 1952 e nel 1957."}
{"id": "2592407", "revid": "339392", "url": "https://it.wikipedia.org/wiki?curid=2592407", "title": "Ronald Fredrick Stitfall", "text": ""}
{"id": "2592410", "revid": "729019", "url": "https://it.wikipedia.org/wiki?curid=2592410", "title": "Ferrovia Lucerna-Stans-Engelberg", "text": "La ferrovia Lucerna-Stans-Engelberg (LSE, Luzern-Stans-Engelberg Bahn) \u00e8 una ferrovia a scartamento ridotto della Svizzera, che unisce la stazione ferroviaria di Lucerna, sulla Ferrovia del Gottardo, a quella di Engelberg.\nLa ferrovia utilizza inizialmente, precisamente sino a Hergiswil, un tratto comune appartenente alla linea del Br\u00fcnig. Dal 1\u00ba gennaio 2005 fa parte della societ\u00e0 ferroviaria svizzera Zentralbahn.\nStoria.\nAlla fine del XIX secolo numerose richieste vennero inoltrate al governo federale per la costruzione di una ferrovia nel canton Nidvaldo, ma solo nel 1890 vi fu la concessione per una tratta che andasse dalla localit\u00e0 lacustre di Stansstad ad Engelberg.\nLa linea, a trazione elettrica trifase a 850 volt, venne inaugurata il 5 ottobre 1898 e comprendeva una tratta a cremagliera, del tipo \"Riggenbach\", tra Obermatt e Gharst.\nNegli anni cinquanta il governo federale inser\u00ec nel progetto di costruzione dell'autostrada del Gottardo anche il progetto di costruzione della bretella ferroviaria mancante per allacciare la linea a quella del Brunig, trasformando contemporaneamente la trazione elettrica in monofase a 15.000 volt e rinnovando tutto il materiale rotabile della ferrovia. L'inaugurazione della rinnovata linea avvenne il 19 dicembre 1964 con conseguente dimezzamento dei tempi occorrenti da Lucerna ad Engelberg e un fortissimo aumento del traffico viaggiatori.\nIl 1\u00ba gennaio 2005 la ferrovia si fuse con la Br\u00fcnigbahn scorporata dalle FFS, formando la nuova societ\u00e0 ferroviaria svizzera Zentralbahn (acronimo ZB, in italiano \"ferrovia centrale\").\nCaratteristiche.\nLa ferrovia utilizza una tratta comune alla Ferrovia del Br\u00fcnig di 8,73\u00a0km da Lucerna ad Hergiswil dopo di che prosegue in sede propria per ulteriori 24,78\u00a0km fino ad Engelberg. La linea ha una sola galleria, lunga 1760 m, e una tratta a cremagliera del tipo Riggenbach, tra Obermatt e Gharst, che supera una pendenza del 246 per mille. La linea \u00e8 elettrificata sin dalla sua costruzione: prima in trifase a 850 volt e dopo, in seguito all'ammodernamento, a corrente alternata monofase a 15 kV, 16,7\u00a0Hz."}
{"id": "2592414", "revid": "339392", "url": "https://it.wikipedia.org/wiki?curid=2592414", "title": "Ronald Stitfall", "text": ""}
{"id": "2592419", "revid": "253269", "url": "https://it.wikipedia.org/wiki?curid=2592419", "title": "Ron Moody", "text": "Nel 1969 vinse il Golden Globe per il miglior attore in un film commedia o musicale per la sua interpretazione nel film \"Oliver!\" di Carol Reed, ruolo gi\u00e0 da lui interpretato a teatro.\nBiografia.\nVita privata.\nRon Moody nacque a Tottenham, a nord di Londra, figlio di Kate Ogus e Bernard Moodnick. Suo padre era discendente da ebrei russi fuggiti in Inghilterra dopo la rivoluzione del 1917, mentre sua madre era di discendenza ebraica lituana. Egli era inoltre cugino di Laurence Moody, che poi diverr\u00e0 direttore televisivo, e dell'attrice Clare Lawrence.\nSuccessivamente si spost\u00f2 con la famiglia a Hornsey, non molto distante dal suo luogo d'origine, ma luogo per l'epoca pi\u00f9 agiato. In un primo tempo frequent\u00f2 la London School of Economics con l'intenzione di diventare contabile, ma parallelamente inizi\u00f2 a comparire in alcuni piccoli spettacoli per poi divenire un attore professionista. Cambi\u00f2 il proprio cognome anglicizzandolo legalmente in \"Moody\" nel 1930.\nNel 1985 spos\u00f2 l'insegnante di pilates Therese Blackbourn. La coppia ebbe sei figli dei quali il maggiore, Daniel, divenne assistente agli effetti ottici del film \"Wolfman\" con protagonista Benicio del Toro, uscito nel 2010.\nCarriera.\nMoody lavor\u00f2 in una gran variet\u00e0 di generi, ma uno dei suoi personaggi pi\u00f9 riusciti fu indubbiamente quello di Fagin nel musical \"Oliver!\" di Lionel Bart, basato sul romanzo \"Oliver Twist\" di Charles Dickens e peraltro ispirato al carattere comune in epoca vittoriana del vecchio ebreo avaro e truffaldino. Egli cre\u00f2 originariamente questo ruolo per l'interpretazione teatrale al West End, per poi riprenderlo nella versione cinematografica, diretta nel 1968 da Carol Reed, grazie alla quale ottenne la candidatura all'Oscar al miglior attore protagonista, vincendo per\u00f2 solo il Golden Globe.\nComparve successivamente in molti programmi televisivi per bambini come \"The Animals of Farthing Wood\", \"Noah's Island\", \"Telebugs\", \"Into the Labyrinth\" e \"Discworld\". Nel 1963 interpret\u00f2 il grande mimo francese Orlando nel film \"Summer Holiday\" con Cliff Richards. Successivamente recit\u00f2 con il suo ex coprotagonista in \"Oliver!\", Jack Wild, nel film \"Flight Of The Doves\" (1971).\nNel 1969 gli venne offerto un ruolo in \"Doctor Who\" dopo il rifiuto di Patrick Troughton, ma egli declin\u00f2. Recit\u00f2 in \"EastEnders\" ed ottenne grandissimo successo anche con l'interpretazione del personaggio del nobile decaduto Ippolit Vorobyaninov, al fianco dell'attore Frank Langella (nei panni di Ostap Bender), nel film \"Il mistero delle dodici sedie\" (1970) di Mel Brooks, che lo vide impersonare appunto uno zarista russo, a suo dire consentendogli di rivivere in parte le proprie origini. Nel 1987 apparve come attore anche nel videoclip del singolo \"It's a Sin\" dei Pet Shop Boys. Nel 2003 partecip\u00f2 alla commedia \"Paradise Grove\" a fianco di Rula Lenska, mentre nel 2005 apparve nel film \"Other Lives\", interpretando il ruolo del Duca di Wellington.\nDoppiatori italiani.\nDa doppiatore \u00e8 stato sostituito da:"}
{"id": "2592432", "revid": "287204", "url": "https://it.wikipedia.org/wiki?curid=2592432", "title": "Dassault Systemes", "text": ""}
{"id": "2592438", "revid": "1516087", "url": "https://it.wikipedia.org/wiki?curid=2592438", "title": "Hyundai Equus", "text": "La Hyundai Equus \u00e8 un'autovettura con carrozzeria berlina 3 volumi prodotta dalla casa automobilistica coreana Hyundai Motor Company a partire dal 1999 in due distinte generazioni. Costituisce il modello di punta della gamma automobilistica Hyundai grazie alla dimensioni superiori ai 5,0 metri di lunghezza.\nPrima serie (1999-2008).\nLa prima serie di Equus fu frutto dell'alleanza tra la Hyundai Motor Company e la Mitsubishi Motors come la maggior parte delle autovetture prodotte dal polo coreano-giapponese durante gli anni novanta. Il progetto di una grande automobile in grado di competere con le blasonate berline tedesche quali le Mercedes-Benz Classe S e le BMW Serie 7 vide la luce verso il 1997; la Hyundai infatti per rafforzare l'immagine del marchio all'interno della Corea e del continente asiatico, non soddisfatta del solo modello Dynasty affiancato dalla Grandeur di dimensioni leggermente pi\u00f9 compatte, propose alla Mitsubishi la progettazione e la produzione di una nuova berlina di grandi dimensioni da distribuire sia in Corea che in Giappone con ambedue i marchi delle case costruttrici; infatti il progetto approvato anche dai giapponesi vide i primi sviluppi sul telaio modulare della Hyundai Dynasty a trazione anteriore che fu sviluppato dalla Hyundai proprio per queste tipologie di autovetture. La Mistubishi Motors forn\u00ec la trasmissione automatica \"Invecs II\" (ribattezzata \"H-Matic\" dalla Hyundai) che permetteva di selezionare 5 rapporti nella modalit\u00e0 sequenziale garantendo per\u00f2 dei tempi di cambiata molto dolci, oltre alla fornitura del motore V8 da 4,5 litri a iniezione diretta di benzina \"GDI\" capace di 280 cavalli che affiancava le unit\u00e0 a 6 cilindri a V \"Sigma\" di origine Hyundai. Su richiesta della Hyundai per la Equus vennero effettuati numerosi accorgimenti alle sospensioni, in particolare lo schema Multilink adottato al retrotreno e i MacPherson dell'avantreno garantivano un notevole comfort senza sacrificare troppo le qualit\u00e0 dinamiche della vettura, infatti l'auto non pretendeva prestazioni particolarmente sportive ma venne orientata dai tecnici verso la comodit\u00e0 di guida soprattutto lungo le autostrade.\nLa taratura degli ammortizzatori risultava leggermente meno rigida mentre l'impianto frenante adottava 4 dischi autoventilati di dimensioni maggiorate rispetto alla Dynasty per equilibrare l'efficienza della frenatura alla notevole massa del veicolo.\nLa Equus vide la luce nel 1999 dopo la presentazione avvenuta al Salone dell'automobile di Seul. Il design seguiva il family feeling introdotto dalle Sonica e Dynasty ovvero una linea spigolosa con un frontale molto lungo caratterizzato da una calandra anteriore cromata e fanaleria sdoppiata con i dispositivi di direzione che sfruttavano la tecnologia luminosa a LED. Presenti anche cromature sui paraurti e il grande marchio \"Hyundai Premium\", raffigurante un uccello ad ali aperte, posizionato sul cofano. La coda invece presentava una fascia cromata che si estendeva su tutta la superficie del portellone e che si raccordava con la fanaleria verticale. La Equus era lunga 5,11 metri ed aveva un prezzo di listino pari a 92.510.000 won coreani per la versione base.\nPoco dopo il debutto la Equus venne commercializzata in Cina e in Medio Oriente sotto la denominazione Hyundai Centennial mentre solo dal fine del 2000 una limitata flotta di esemplari venne importata nell'est Europa.\nAl debutto la Equus disponeva di due motorizzazioni alimentate a benzina: si trattava del 3.5 V6 \"Sigma\" prodotto dalla Hyundai e gi\u00e0 adottato dal modello Dynasty capace di 224 cavalli che affiancava il grande 4.5 V8 \"GDI\" Mitsubishi da 280 cavalli abbinato all'iniezione diretta di benzina. A pochi mesi dal debutto la Hyundai introdusse solo sul mercato locale anche il pi\u00f9 compatto V6 3,0 litri \"Sigma\" da 203 cavalli che garantiva dei costi di esercizio leggermente inferiori rispetto alle motorizzazioni pi\u00f9 grandi in listino. Il serbatoio di carburante possedeva una capacit\u00e0 pari a 80 litri.\nLa dotazione di serie standard prevedeva 4 airbag di cui frontali e laterali, il sistema anti bloccaggio delle ruote \"ABS\" a cui si aggiunse il controllo elettronico della stabilit\u00e0 e della trazione dal 2002, i sedili rivestiti in pelle, il climatizzatore automatico bizona (ma tra gli optional era disponibile anche il tri-zona per i passeggeri posteriori), i sedili anteriori regolabili elettricamente, l'impianto di navigazione satellitare abbinato all'autoradio in grado di supportare sia le cassette che i CD, i cerchi in lega e la verniciatura metallizzata. I principali optional erano la classica verniciatura per la carrozzeria bicolore in due distinte tonalit\u00e0.\nLa versione Limousine.\nLa Equus venne prodotta per il mercato coreano anche in versione limousine. Caratterizzata dal passo portato a 3,09 metri per una carrozzeria lunga 5,39 metri la \"Equus Limousine\" disponeva di un abitacolo con 4 poltrone reclinabili con funzione auto-massaggiante e possibilit\u00e0 di installare un frigo bar. L'impianto audio per i passeggeri posteriori era stato potenziato mentre tra la prima e la seconda fila era disponibile un divisorio in cristallo. La versione limousine venne offerta in Corea poco dopo il debutto ufficiale mentre in alcuni stati asiatici solo dopo il 2000.\nRestyling 2003.\nNel 2003 la Hyundai present\u00f2 un lieve restyling introducendo la denominazione \"New Equus\" sul mercato coreano. Le principali modifiche venivano riscontrate nel frontale che ora era caratterizzato dagli indicatore di direzioni a Led con sfondo bianco e dalla calandra con bande cromate dal disegno rinnovato. Nuovi cerchi in lega maggiorati, sensori di parcheggio anteriori e impianto allo xeno per la fanaleria arricchivano la dotazione di serie. Nel 2005 i motori V6 \"Sigma\" vennero sostituiti dai nuovi 3.3 e 3.8 V6 \"Lambda\" sviluppati dalla Hyundai mentre il grande motore 4.5 V8 Mitsubishi venne aggiornato dalla Hyundai per il funzionamento ad iniezione elettronica e per l'occasione venne rinominato V8 \"Omega\".\nLa Equus prima serie venne prodotta fino al novembre del 2008, sostituita nel 2009 dalla seconda generazione. Il modello \u00e8 stato molto apprezzato soprattutto in Corea dove divenne l'auto di molti personaggi della politica e dello spettacolo.\nMotorizzazioni.\nTutti i propulsori adottati dalla Equus sono alimentati a benzina; i motori V6 \"Sigma\" e \"Lambda\" sono stati prodotti dalla Hyundai Motors in Corea per essere adottati da tutti i modelli di grandi dimensioni del polo Hyundai-Kia Automotive. Il 3,0 litri DOHC della serie \"G6AT\" disponeva di 182 cavalli ed era il motore pi\u00f9 piccolo in listino capace di erogare una coppia motrice pari a 214 N\u00b7m disponibili a 4.500 giri al minuto. Accanto ad esso era disponibile una versione portata a 3,5 litri \"G6AU\" con potenza di 220 cavalli e coppia incrementata a 314 N\u00b7m. I due motori 3.0 e 3.5 \"Sigma\" rimasero in listino fino al 2005, sostituiti dalle nuove unit\u00e0 V6 \"Lambda\". I consumi dei motori \"Sigma\" si attestavano intorno agli 8\u00a0km/l nel ciclo combinato.\nI \"Lambda\" erano disponibili nelle cubature da 3,3 e 3,8 litri. Il pi\u00f9 compatto erogava i 235 cavalli a 6.000 giri/min per una coppia massima di 304 N\u00b7m a 3.500 giri/min mentre il 3.8 disponeva di una potenza di 267 cavalli. I Lambda sono realizzati totalmente in alluminio e possiedono una massa notevolmente inferiore rispetto ai precedenti \"Sigma\". La Hyundai al lancio dei nuovi V6 \"Lambda\" dichiarava dei consumi sensibilmente minori rispetto ai \"Sigma\".\nIl 4.5 V8 Mitsubishi era prodotto in Giappone fino al 2005 e disponeva dell'iniezione diretta; dal 2005 la produzione \u00e8 stata spostata in Corea e la Hyundai ne modific\u00f2 l'erogazione della potenza e l'iniezione che divenne elettronica.\nSeconda serie (dal 2009-2014).\nLa seconda generazione di Equus venne anticipata dall'omonimo prototipo del 2002 denominato \"Hyundai Equus HCD-7\" con il quale la casa coreana abbandon\u00f2 le linee spigolose della prima serie per mostrare al pubblico una concreta proposta di stile caratterizzata da una linea filante con molte curve senza trascurare la cura e la qualit\u00e0 tipica delle grandi ammiraglie.\nLa Equus concept del 2002 aveva come unico scopo annunciare alla stampa una seconda generazione dell'auto che avrebbe debuttato sul mercato solo tra il 2007 e il 2008 ma a causa di un cambio del pianale di base la \"Equus II\" entr\u00f2 in produzione solo nei primi mesi del 2009; inizialmente era previsto un telaio a trazione anteriore derivato dalla prima serie con i dovuti rimaneggiamenti tecnici ma la soluzione si rivel\u00f2 poco affidabile \u00e8 incapace di sopportare le elevate potenze dei grandi motori a 8 cilindri \"Tau\" previsti. Per il modello di produzione definitiva l'auto ha cos\u00ec mutuato la nuovissima piattaforma a trazione posteriore sviluppata dai tecnici Hyundai per i modelli dell'alto gamma della casa. Questo telaio con ruote motrici posteriori debutter\u00e0 nel 2008 per il modello Genesis e l'anno seguente sar\u00e0 utilizzato proprio dalla Equus seconda generazione oltre che dalla Genesis Coup\u00e9 in una versione dal passo ridotto. Sotto il profilo tecnico gli ingegneri hanno adottato delle sospensioni a ruote indipendenti, con schema Multilink a 5 bracci in alluminio, sia per l'avantreno che per il retrotreno, con possibilit\u00e0 di regolare la taratura degli ammortizzatori a seconda dello stile di guida. Il serbatoio possiede una capacit\u00e0 massima pari a 77 litri.\nPresentata da Chung Mong-Koo, amministratore delegato del gruppo Hyundai, nel marzo del 2009 durante un'importante manifestazione tenutasi all'hotel \"Grand Hyatt Seul\" a cui ha partecipato anche il primo ministro coreano Han Seung-soo, la seconda serie di Equus segue il corso stilistico \"Fluid Sculpture\" inaugurato dalla Genesis.\nLinee morbide e muscolose con una caratteristica bombatura nei passaruota laterali che movimenta la fiancata, il frontale presenta una calandra cromata di grandi dimensioni con la statuetta \"Hyundai Premium\" applicata sul cofano motore. La coda invece dispone di una fanaleria che si raccorda con i parafanghi laterali, oltre al doppio terminale di scarico e numerose cromature. Come la precedente serie anche questa nuova Equus possiede la fanaleria anteriore e posteriore con tecnologia luminosa LED pi\u00f9 i fari allo xeno e il nuovo sistema \"AFLS\" che ruota i proiettori anteriori seguendo i movimenti dello sterzo, allo scopo di garantire una maggiore visibilit\u00e0. Molto curata \u00e8 l'aerodinamica dell'autovettura infatti la \"Equus II\" possiede un coefficiente di resistenza aerodinamica contenuto nel valore di 0,27.\nTra le innovazioni tecnologiche spicca il nuovo radar con sensori esterni posti negli specchi retrovisori che segnalano al guidatore i veicoli intenzionati al sorpasso, il sistema di superamento involontario delle linee di margine di carreggiata e il radar frontale che in caso di ostacolo frena fino a fermare l'autovettura in modo da evitare incidenti. L'interno invece dispone di una plancia rivestita in legno o pelle che ospita nel mezzo il sistema di navigazione satellitare e il centro di informazioni multimediali. I diffusori del climatizzatore sono posti in posizione verticale accanto allo schermo del sistema multimediale, mentre nella zona pi\u00f9 bassa troviamo i principali comandi del climatizzatore automatico e l'orologio analogico con una cornice circolare in argento oppure in oro a seconda delle versioni.\nSul tunnel centrale \u00e8 stata posizionata la manopola del sistema \"DIS\" (Driver Information Display System) per la gestione dei principali comandi audio, telefono e video oltre al sistema per selezionare differenti stili di guida, dal pi\u00f9 sportivo al pi\u00f9 confortevole. La dotazione di serie si arricchisce del sistema di parcheggio automatico (\"Electronic Parking Brake\") con telecamera, 10 airbag (frontali, laterali, per le ginocchia dei passeggeri anteriori e gli airbag per i passeggeri posteriori), avviamento a pulsante, poggiatesta anteriori attivi, sedili anteriori regolabili elettricamente fino a dodici posizioni, chiusura automatica delle porte anteriori e posteriori e cerchi in lega da minimo 17 pollici. Tra gli optional sono disponibili le due poltrone singole posteriori con mobile centrale, frigo-bar, impianto televisivo e prese USB oltre i cerchi in lega oppure cromati di dimensioni maggiori.\nLa nuova Equus \u00e8 stata concepita per innalzare il marchio Hyundai verso una maggiore esclusivit\u00e0, proprio per questo risulta essere la pi\u00f9 avanzata e tecnologicamente pi\u00f9 evoluta autovettura prodotta dalla casa coreana. Come strategie di marketing la Hyundai ha optato per una produzione durante il 2009 pari a 13.000 esemplari, concentrando le vendite solo a pochi mercati asiatici, tra i quali spicca il Medio Oriente e la Cina ovviamente oltre la Corea.\nPer il 2010 sono state previste oltre 19.000 vetture con l'espansione verso il Giappone e il Nord America. Per l'Europa la Equus non sar\u00e0 commercializzata a causa dell'eccessiva concorrenza che l'auto subir\u00e0 dalle varie ammiraglie tedesche.\nLa nuova Equus Limousine.\nIl 29 settembre 2009 \u00e8 stata presentata in Corea la nuova serie di \"Equus Limousine\" con una lunghezza pari a 5,460 metri, grazie al passo di 3,345 metri. L'abitacolo molto pi\u00f9 spazioso dispone di due poltrone posteriori regolabili elettricamente con il frigo-bar centrale e il divisorio tra la prima e la seconda file in cristallo. La \"Equus Limousine\" rispetto alla versione normale possiede una calandra anteriore differente con un disegno leggermente pi\u00f9 spigoloso e sportivo. Una delle caratteristiche riservate alla Limousine \u00e8 il motore 5.0 V8 \"Tau\" che dispone di 400 cavalli, garantendo un consumo pari a 8,0\u00a0km/l nel ciclo combinato.\nNel dicembre del 2012 una versione blindata di questo modello \u00e8 stata consegnata al Segretario generale delle Nazioni Unite Ban Ki-Moon per spostarsi in territorio statunitense. Le modifiche, che prevedono l'installazione di vetri anti-proiettile e di scocca rinforzata, \u00e8 stata affidata alla ditta tedesca Stoof International. Questa configurazione, che ha portato il raggiungimento da parte del mezzo di 3,8 tonnellate, ha obbligato i tecnici a potenziare il motore per permettere un'andatura scorrevole."}
{"id": "2592442", "revid": "767487", "url": "https://it.wikipedia.org/wiki?curid=2592442", "title": "Singles (Travis)", "text": "Singles \u00e8 un album raccolta dei singoli della indie rock band scozzese Travis. L'album \u00e8 uscito il 1\u00ba novembre 2004 nel Regno Unito."}
{"id": "2592447", "revid": "6923", "url": "https://it.wikipedia.org/wiki?curid=2592447", "title": "Place des F\u00eates", "text": ""}
{"id": "2592453", "revid": "24443", "url": "https://it.wikipedia.org/wiki?curid=2592453", "title": "Fervall", "text": ""}
{"id": "2592455", "revid": "24443", "url": "https://it.wikipedia.org/wiki?curid=2592455", "title": "Gruppo del Ferwall", "text": ""}
{"id": "2592464", "revid": "1813508", "url": "https://it.wikipedia.org/wiki?curid=2592464", "title": "Terremoti in Italia nell'antichit\u00e0 e nel Medioevo", "text": "La seguente lista contiene la cronologia dei principali terremoti avvenuti nella regione geografica italiana nell'antichit\u00e0 e nel Medioevo."}
{"id": "2592465", "revid": "406204", "url": "https://it.wikipedia.org/wiki?curid=2592465", "title": "Scienza della politica", "text": ""}
{"id": "2592466", "revid": "1564499", "url": "https://it.wikipedia.org/wiki?curid=2592466", "title": "Lago Ariamacina", "text": "Il lago Ariamacina \u00e8 un lago artificiale situato in Sila nella provincia di Cosenza, a 1316 metri sul mare.\n\u00c8 il quarto invaso artificiale per ordine di grandezza, ad essere realizzato in Sila.\nMorfologia.\nFu creato tra il 1953 e il 1955, nei pressi del lago di Cecita e all'interno del Parco nazionale della Sila, dalla Societ\u00e0 Meridionale di Elettricit\u00e0 sbarrando il corso del fiume Neto allo scopo di creare un bacino idroelettrico."}
{"id": "2592467", "revid": "1310927", "url": "https://it.wikipedia.org/wiki?curid=2592467", "title": "Sociedad Deportiva Compostela", "text": "La Sociedad Deportiva Compostela, \u00e8 una societ\u00e0 calcistica spagnola con sede nella citt\u00e0 di Santiago di Compostela, in Galizia. \u00c8 stata fondata nel 1928 da Ramon Castromil con il nome di Compostela Football Club.\nGioca nella \"Segunda Divisi\u00f3n RFEF\", la quarta serie del campionato spagnolo. La storia del club ha avuto diversi alti e bassi sin dalla sua fondazione, ci sono stati diversi fallimenti e rinascite fino ad arrivare alla societ\u00e0 di oggi con il nome di Sociedad Deportiva Compostela, nome storico del club, che ritorn\u00f2 dopo l'ultima rinascita nel 2006.\nStadio.\nLo Stadio San L\u00e1zaro, ufficialmente Multiusos Estadio de San L\u00e1zaro, \u00e8 lo stadio di calcio di Santiago di Compostela, in Spagna.\nHa una capacit\u00e0 di 16.666 spettatori \u00e8 di forma ovale, ha il campo circondato da una pista di atletica.\nLa sua inaugurazione \u00e8 avvenuta il 24 giugno 1993, con la disputa di un quadrangolare a cui presero parte gli spagnoli del Deportivo La Coruna e del Tenerife, gli argentini del River Plate e i brasiliani del San Paolo. La prima partita tra Deportivo e River \u00e8 stata decisa dal gol di Bebeto, che \u00e8 cos\u00ec diventato il primo marcatore del nuovo stadio.\nRosa 2020-2021.\nAggiornata al 6 aprile 2021."}
{"id": "2592470", "revid": "59976", "url": "https://it.wikipedia.org/wiki?curid=2592470", "title": "Dassault Syst\u00e8mes SolidWorks Corporation", "text": ""}
{"id": "2592474", "revid": "2215618", "url": "https://it.wikipedia.org/wiki?curid=2592474", "title": "Claustro", "text": "Il claustro (dal Latino \"claustrum\": \"luogo chiuso\" o \"recinzione\") \u00e8 una sottile lamina di sostanza grigia che si connette alle regioni corticali (come la corteccia pre-frontale) o a quelle subcorticali (come il talamo). \nLateralmente \u00e8 separato dal lobo dell'insula mediante la capsula estrema e medialmente \u00e8 separato dal putamen con la capsula esterna.\nAntero-inferiormente si continua con la sostanza perforata anteriore, l'amigdala e la corteccia pre-piriforme. \u00c8 distinto in \"claustro insulare\" ed in un \"claustro temporale\" o pre-piriforme.\nRiceve il nutrimento dall'arteria cerebrale media. \n\u00c8 considerata la struttura pi\u00f9 inter-connessa all'interno del telencefalo che permette, quindi, di integrare molteplici stimoli corticali (come gli stimoli visivi, acustici e tattili) in un'unica esperienza. A causa del limitato numero di individui che soffrono di lesioni al claustro e a causa della scarsa risoluzione del neuroimaging, studiare questa struttura anatomica \u00e8 estremamente complesso.\nIl claustro \u00e8 composto da numerosi tipi cellulari che differiscono in forma, dimensione e composizione neurochimica. Sono stati individuati cinque esemplari (di forma piramidale, fusiforme o circolare) e la maggior parte di loro ricorda, per morfologia, i neuroni piramidali della corteccia telencefalica. Il tipo predominante \u00e8 il neurone di tipo 1, una grande cellula coperta da numerose spine dendritiche.\nIl claustro si connette alla corteccia in maniera ipsilaterale (senza decussare) e agisce da catalizzatore di input corticali. In questo modo, le informazioni che risiedono nella corteccia vanno a sincronizzarsi le une con le altre. Senza il claustro, un individuo non riuscirebbe a rispondere in maniera efficace a stimoli complessi. Uno dei ruoli che si pensa essere proprio del claustro riguarda la capacit\u00e0 di scegliere tra informazioni utili e non utili, in modo tale da poter ignorare queste ultime. \nLa componente corticale deputata alla coscienza \u00e8 composta dalla corteccia frontale, la corteccia parietale, la corteccia cingolata e il precuneo. Dal momento che il claustro risulta essere specialmente connesso con queste aree cerebrali, si pensa che possa giocare un ruolo nell'attenzione e nella coscienza. I circuiti neuronali che mediano l'attenzione e la coscienza implicano numerose aree corticali, molte delle quali si connettono ai neuroni del claustro.\nPrecedenti studi clinici suggeriscono che i processi che portano alla coscienza siano lateralizzati all'emisfero sinistro (nell'uomo).\nLa Struttura.\nIl claustro \u00e8 una struttura sottocorticale telencefalica. Si tratta di un sottile foglio di materia grigia sotto la parte interna della neocorteccia. \u00c8 su entrambi i lati del cervello e si trova sotto la corteccia insulare che profonda per i lobi temporali e parietali nel punto pi\u00f9 profondo della fessura laterale e sopra l'esterno del putamen, che \u00e8 una sub-struttura gangli basale. Il foglio \u00e8 di circa uno a pi\u00f9 millimetri di spessore, e pu\u00f2 coprire fino a un paio di centimetri a seconda dell'animale.\nUn aspetto interessante del claustro \u00e8 la scarsit\u00e0 di tipi di cellule. Nella maggior parte delle parti del cervello, soprattutto nelle regioni corticali, vi \u00e8 una notevole differenziazione dei tipi cellulari, dando modo a una serie di funzioni. Nel claustro, come il Dr. Crick e altri hanno sottolineato, ci sono tre tipi principali di cellule. Il primo, che si ritiene di tipo 1, \u00e8 grande e ricoperta di spine dendritiche. Queste cellule ricevono in ingresso, nonch\u00e9 al progetto di nuovo verso varie regioni, sia lateralmente che medialmente. Gli altri due tipi di cellule non hanno spine, ma possono essere distinguibili in base alla dimensione corpo cellulare. Tuttavia, entrambi sono limitate al claustro e, quindi, sono etichettati interneuroni.\nCi sono stati una serie di studi che hanno esaminato le proteine all'interno del claustro. In un esperimento condotto presso l'Universit\u00e0 di Carolina del Sud di J.R. Agostino i ricercatori hanno esaminato le proteine leganti il calcio nel claustro della scimmia rhesus, tra cui calbindina D28K, parvalbumina e calretinina. Dopo aver rimosso il cervello e adeguatamente preservati questi, il gruppo ha utilizzato vari anticorpi e antisieri per rilevare la presenza delle proteine. Le proteine calbindina si sono mostrate come elementi probabili nel circuito inibitorio del claustro, mentre il calretinina come buffer di calcio per mantenere l'omeostasi. Un altro studio ha esaminato l'innervazione serotoninergica nel claustro. La chiara conclusione era che, nel claustro ventrale gli assoni macchiati erano brevi e disposti in modo casuale. Tuttavia, nella dorsale, sezione non-visiva, del claustro, le fibre correvano costantemente in lunghezza lungo la direzione dorso-ventrale.\nLa coscienza.\nUn ricercatore statunitense dell'Allen Institute for Brain Science di Seattle, Christof Koch, in un recente annuncio riportato dalla rivista scientifica Nature, dichiara che potrebbe aver trovato delle prove che confermano l'ipotesi secondo cui la coscienza avrebbe sede nel claustro.\nGrazie a una nuova tecnica, messa a punto dal team di Koch, che permette di ricostruire in 3D le cellule cerebrali, si \u00e8 riusciti a ricostruire tre neuroni del claustro. I neuroni si ramificano producendo 'germogli' in cerca di zone cui connettersi. Tutti e tre i neuroni ricostruiti tridimensionalmente si ramificano in entrambi gli emisferi cerebrali, ma solo uno avvolge l'intero cervello. Un gigantesco neurone che, secondo lo scienziato, avrebbe dunque la funzione di coordinare i segnali che giungono dalle diverse zone del cervello, d\u00e0 in tal modo forma alla coscienza, anche se tali evidenze sono state studiate nell'encefalo di un ratto.\nUlteriori ricerche in questa direzione, confermano l'ipotesi proposta da Koch in merito al ruolo precipuo svolto dal claustro nell'attivit\u00e0 di coscienza."}
{"id": "2592475", "revid": "486946", "url": "https://it.wikipedia.org/wiki?curid=2592475", "title": "Dassault Systemes SolidWorks Corporation", "text": ""}
{"id": "2592477", "revid": "1305772", "url": "https://it.wikipedia.org/wiki?curid=2592477", "title": "The Man Who Came to Dinner", "text": ""}
{"id": "2592479", "revid": "110157", "url": "https://it.wikipedia.org/wiki?curid=2592479", "title": "Sovremennik", "text": "Sovremennik (, \"Il Contemporaneo\"), \u00e8 stata una rivista letteraria russa, fondata nel 1836 da Pu\u0161kin. Per l'intero ventennio a cavallo della met\u00e0 dell'Ottocento \u00e8 stata la pi\u00f9 importante rivista del panorama della critica letteraria russa.\nDopo vari tentativi di portare alle stampe una rivista che, nell'idea del poeta, si contrapponesse alla cultura al ribasso strettamente collegata al successo di pubblicazioni quali \u00ab Severnaja P\u010dela \u00bb (L'ape del Nord), diretta da Faddei Bulgarin, Pu\u0161kin riusc\u00ec nell'impresa con Sovremennik. Con l'intenzione di realizzare una rivista di buon livello letterario, il fondatore riusc\u00ec ad ospitare sul periodico le firme di Gogol', Odoevskij, Vjazemskij, Baratynskij, Kol'cov e riusc\u00ec a portare all'attenzione del pubblico le prime liriche di Tjut\u010dev; ci\u00f2 nonostante il progetto non ebbe la fortuna sperata, arrivando ad avere non pi\u00f9 di settecento abbonati.\nA seguito della morte di Pu\u0161kin, la rivista pass\u00f2 sotto la direzione di Pletn\u00ebv, amico personale e agente letterario del poeta. L'attivit\u00e0 della rivista non ebbe grandissimo rilievo all'interno della cultura russa fino a quando, alla fine di un lento declino, nel 1846, fu acquisita da Nikolaj Nekrasov e Ivan Panaev. Nekrasov ne divenne l'editore e nel periodo in cui la diresse, a partire dal primo numero pubblicato il 1\u00ba gennaio 1847, la rivista raggiunse la sua maggior diffusione e influenza all'interno del dibattito non solo letterario, ma anche e soprattutto politico e culturale della Russia dell'epoca.\nAlla sua redazione parteciparono anche Turgenev, Gon\u010darov, che nel 1847 vi pubblic\u00f2 il suo primo romanzo, \"Obyknovennaja istoria\" (Una storia comune), e Tolstoj, che vi esord\u00ec nel 1852, riscuotendo un ampio successo, con \"Detstvo\" (Infanzia). Nel tempo si affiancarono intellettuali di spicco come Belinskij, Dobroljubov, \u010cerny\u0161evskij e Pisarev.\nNella dinamica delle collaborazioni Sovremennik sub\u00ec una sempre maggiore influenza dell'ala radicale rappresentata da \u010cerny\u0161evskij e Dobroljubov, a scapito di quella liberale, che port\u00f2, nel 1858, all'allontanamento dei membri di quest'ultima dalla redazione, perdendo collaboratori quali Turgenev, Lev e Aleksej Tolstoj, Grigorovi\u010d e Ostrovskij. Nel fisiologico ricambio delle firme, a questi ultimi si sostituirono scrittori di minor fama, tra cui Pypin, Pomjalovskij, e il pi\u00f9 noto Saltykov-\u0160\u010dedrin. Con i rimanenti redattori impostarono la linea politico-letteraria della rivista, abbracciando in toto le istanze socialiste rivoluzionarie.\nLa pubblicazione ospitava una rubrica, \"Obli\u010ditel'naja literatura\" (Letteratura d'accusa), che divenne il fulcro della strategia editoriale della stessa. In quel periodo divenne la rivista letteraria pi\u00f9 diffusa, e di riflesso attir\u00f2 continuamente le attenzioni della censura, col sospetto di creare diffidenza rispetto alla politica di riforme volute dal governo dell'epoca.\nNel 1863, contestualmente alla pubblicazione del romanzo \"Che fare?\" di \u010cerny\u0161evskij (all'epoca agli arresti, con l'accusa di essere l'organizzatore di un partito rivoluzionario) iniziarono i veri problemi con la censura. Una serie di articoli pubblicati l'anno successivo e aventi come tema le miserie della classe contadina, fecero infine scattare una diffida ufficiale.\nA seguito dell'attentato allo zar, nel 1866, l'attivit\u00e0 antisovversiva del governo si inaspr\u00ec, e Sovremennik entr\u00f2 nel mirino della strategia di contenimento e soppressione delle voci critiche. Nel tentativo di accattivarsi la benevolenza della classe dirigente, Nekrasov, vista la minaccia incombente sulla sua rivista, compose una lirica dedicata al potente ministro Murav'\u00ebv-Vilenskij, che per\u00f2 non sort\u00ec l'effetto sperato, cos\u00ec la rivista fu soppressa nell'estate del 1866.\nNeanche la morte di Nekrasov, avvenuta nel 1878, rese possibile una nuova vita per la pubblicazione, che fu realizzata solo pi\u00f9 di trenta anni dopo, nel 1911, ma senza i successi del periodo precedente, cos\u00ec da essere definitivamente chiusa nel 1915."}
{"id": "2592481", "revid": "110157", "url": "https://it.wikipedia.org/wiki?curid=2592481", "title": "Alejandr\u00eda", "text": "Alejandr\u00eda \u00e8 un comune della Colombia facente parte del dipartimento di Antioquia.\nIl centro abitato venne fondato da Alejandro Osorio e Procesa Delgado nel 1886, mentre l'istituzione del comune \u00e8 del 1907."}
{"id": "2592484", "revid": "1226", "url": "https://it.wikipedia.org/wiki?curid=2592484", "title": "Invasion USA", "text": ""}
{"id": "2592485", "revid": "287204", "url": "https://it.wikipedia.org/wiki?curid=2592485", "title": "Bikar karla 2004", "text": "La VISA-bikar 2004 fu la quarantacinquesima edizione della coppa nazionale islandese.\nCollegamenti esterni.\nRSSSF Pagina ufficiale"}
{"id": "2592491", "revid": "108418628", "url": "https://it.wikipedia.org/wiki?curid=2592491", "title": "Jean Antoine Th\u00e9odore de Gudin", "text": "Biografia.\nEgli dipingeva soprattutto scene con navi e fu allievo di Anne-Louis Girodet de Roussy-Trioson. Gudin, altres\u00ec, fu, assieme a Louis-Philippe Cr\u00e9pin, uno dei primi \"Peintres de la Marine\", alla corte di Luigi Filippo di Francia e Napoleone III.\nFu il maestro del pittore di marine Fran\u00e7ois Pierre Barry (1813-1905)."}
{"id": "2592492", "revid": "712828", "url": "https://it.wikipedia.org/wiki?curid=2592492", "title": "Edward Newgate", "text": ""}
{"id": "2592502", "revid": "36426", "url": "https://it.wikipedia.org/wiki?curid=2592502", "title": "Federazione italiana associazioni fotografiche", "text": "La FIAF (Federazione italiana associazioni fotografiche) \u00e8 un'associazione nata con lo scopo di divulgare e sostenere la fotografia amatoriale, con sede a Torino.\nRiunisce circoli fotografici e sodalizi culturali con pi\u00f9 sezioni tematiche, i loro associati, come pure singoli fotografi, ponendosi alla loro attenzione attraverso un ventaglio di attivit\u00e0 come: mostre, concorsi, didattica e numerosi eventi con cui gli stessi club, con le proprie proposte settimanali d'incontro, coinvolgono tutte le fasce di et\u00e0 ed i livelli d'interesse sul tema della fotografia.\nOltre a ci\u00f2 va specificato che le opportunit\u00e0 culturali e didattiche, condotte da relatori e docenti preparati, sono strutturate e coordinate dal \"DAC\" (Dipartimento attivit\u00e0 culturali), mentre altri dipartimenti specializzati mettono in atto le proposte emerse dal consiglio nazionale.\nOgni giorno fotografi non professionisti, italiani e non solo, sono in contatto con la FIAF anche attraverso il sito web. Molte sono le occasioni che pongono la FIAF all'attenzione dell'ambiente fotografico sul territorio nazionale per il vivace fermento innovativo sia verso i fenomeni culturali che nei confronti degli sviluppi tecnologici, quelli che \u2013 con le tecniche digitali \u2013 hanno fatto irruzione nel mondo dell'immagine fotografica.\nStruttura.\nLa FIAF \u00e8 stata fondata il 19 dicembre 1948, ed al termine del 2009 conta oltre 520 circoli ed un numero di soci vicino alle 6.000 unit\u00e0, con una rete di delegati regionali e provinciali che favoriscono gli scambi tra circoli e partecipano agli eventi di pi\u00f9 ampio respiro, spesso realizzati con istituzioni pubbliche quali biblioteche, spazi espositivi e scuole.\nLa FIAF appartiene a pieno titolo alla FIAP (F\u00e9d\u00e9ration internationale de l'art photographique), nel cui ambito ricopre un ruolo di rilievo negli avvicendamenti delle cariche istituzionali ma anche negli esiti delle classifiche internazionali dei concorsi tematici.\nNel 2005, assieme al Comune di Bibbiena (AR), fonda il Centro italiano della fotografia d'autore con l'obiettivo di evitare la dispersione della produzione pi\u00f9 significativa degli autori italiani.\nLe riviste \"Il fotoamatore\" e \"FotoIT\".\nIl fotoamatore \u00e8 stato l'organo ufficiale della FIAF, creato nel 1973, sotto la direzione di Guido Lombardo; nel 1978 diventa trimestrale sempre sotto la direzione di Guido Lombardo ma con il contributo redazionale di Giorgio Tani, Wanda Tucci Caselli, Giorgio Rigon, Luciano Ongaro. Nel 1980 Giorgio Tani diventa il direttore responsabile. Nel 1984 diventa bimestrale. Nel 1989 la rivista diventa un mensile. Nel 1993 Roberto Rossi diventa il nuovo direttore responsabile.\nDal 2003 la testata ha cambiato il nome diventando FotoIT."}
{"id": "2592504", "revid": "256896", "url": "https://it.wikipedia.org/wiki?curid=2592504", "title": "Atyopsis moluccensis", "text": "Atyopsis moluccensis, conosciuto comunemente come gambero radar, gambero del ventaglio e gambero delle Molucche \u00e8 un gambero d'acqua dolce.\nCaratteristiche.\nIl carapace \u00e8 allungato, bruno striato di rosso. Sul dorso una fascia pi\u00f9 chiara. Gli occhi neri, la testa \u00e8 munita di sei paia di antenne, un paio delle quali molto lunghe (quasi 2/3 della lunghezza totale). Le prime quattro zampe (chelipedi) presentano una terminazione a pinza con estremit\u00e0 fornite di numerose setole, formanti un ventaglio. Questi ventagli vengono allargati in prossimit\u00e0 di una turbolenza nell'acqua e usati come raccoglitori per le particelle di cibo (infusori, naupli e altro). Quando l'animale sente la presenza di una preda sul ventaglio, lo chiude e lo porta alla bocca. Il maschio presenta la prima coppia di chelipedi pi\u00f9 sviluppati, nonch\u00e9 alcuni piccoli uncini, per ancorarsi alla femmina durante l'accoppiamento.\nLe dimensioni si attestano sui 6 cm per la femmina e 10 cm per il maschio.\nAcquariofilia.\nDa qualche anno questo gambero \u00e8 oggetto di allevamento e riproduzione negli acquari occidentali, forti dell'esperienza acquisita con il gambero \"Caridina japonica\", appartenente alla stessa famiglia. L'allevamento avviene in condizioni d'acqua ideali (24-26\u00a0\u00b0C) e con pesci pacifici. Si \u00e8 notato che l\"'A. moluccensis\" ricerca autonomamente il cibo, senza bisogno di essere nutrito come i pesci, piazzandosi vicino all'acqua di uscita del filtro oppure setacciando la sabbia con il suo apparato di ricerca del cibo, riesce comunque anche ad afferrare il mangime secco che affonda lentamente in acqua. Trascorre buona parte del suo tempo sotto il getto di rientro dell'acqua del filtro. Bisogna ospitarlo in vasche da minimo 25 litri in un gruppo di una decina di esemplari, l'acquario pu\u00f2 essere di qualsiasi tipologia purch\u00e9 provvisto di un buon filtraggio e con acqua sufficientemente mossa e ossigenata. Non gradisce la presenza di pesci aggressivi o turbolenti come Barbi e grossi Ciclidi che possono disturbarlo o ferirlo soprattutto durante il delicato periodo della muta. Richiede un arredamento simile a quello in natura.\nStato di conservazione.\nRisente dell'inquinamento dell'acqua da parte di industrie e scarichi fognari, non che della pesca per scopo culinario e per il mercato acquariofilo.\nSpecie simili.\nL'aspetto di questo gambero \u00e8 facilmente confondibile con alcune altre specie, appartenenti alla stessa famiglia:"}
{"id": "2592517", "revid": "767487", "url": "https://it.wikipedia.org/wiki?curid=2592517", "title": "Donna... cosa si fa per te", "text": "Donna... cosa si fa per te \u00e8 un film del 1976, diretto da Giuliano Biagetti.\nTrama.\nUn ricco aristocratico toscano si lascia irretire da una bella ragazza a cui da un passaggio per Roma. La ragazza cerca di commuoverlo con fasulle e patetiche storie familiari: in realt\u00e0 \u00e8 una prostituta che \"esercita\" abitualmente sulle autostrade.\nProduzione.\nCast.\nDel cast fanno parte Renzo Montagnani e Jenny Tamburi.\nDoppiaggio.\nIl doppiaggio in italiano \u00e8 stato eseguito presso la Fonolimpia con la collaborazione della C.D.\nDivieto.\nIl film usc\u00ec col divieto ai minori di 18 anni."}
{"id": "2592519", "revid": "287204", "url": "https://it.wikipedia.org/wiki?curid=2592519", "title": "Amaga", "text": ""}
{"id": "2592520", "revid": "287204", "url": "https://it.wikipedia.org/wiki?curid=2592520", "title": "Amag\u00e0", "text": ""}
{"id": "2592523", "revid": "2056951", "url": "https://it.wikipedia.org/wiki?curid=2592523", "title": "Batteri Gram-negativi", "text": "Si definiscono Gram-negativi quei batteri che rimangono colorati di rosa dopo aver subito la colorazione di Gram. Si contrappongono ai batteri Gram-positivi, che invece rimangono colorati in blu-violetto all'inizio del procedimento di Gram.\nQuesta distinzione \u00e8 utile per distinguere i batteri in base alla loro minore o maggiore resistenza agli antibiotici.\nColorazione di Gram.\nSuddividere i batteri in funzione della colorazione che presentano dopo essere stati soggetti al metodo di Gram \u00e8 il modo pi\u00f9 utilizzato per distinguere i batteri, anche se ci\u00f2 non comporta alcun grado di parentela tra le diverse specie batteriche.\nI Gram-negativi si contraddistinguono, come detto, perch\u00e9 non mantengono la colorazione dopo il trattamento con il metodo di Gram. Dapprima trattate con cristalvioletto, le colture batteriche vengono lavate con un mordenzante, il liquido di Lugol. Poi si utilizza un decolorante, per esempio alcol etilico. Se i batteri, dapprima colorati di viola o blu, dopo trattamento con decolorante perdono la colorazione, allora vengono definiti Gram-negativi. Ci\u00f2 \u00e8 dovuto al fatto che i Gram-negativi possiedono una sottile parete cellulare, costituita da non pi\u00f9 del 5% da peptidoglicano (a differenza dei Gram-positivi dove il peptidoglicano rappresenta circa il 50-90% della parete stessa) che permette al colorante di penetrare e colorare la cellula, permettendo di seguito anche al decolorante di penetrare e decolorare la cellula. \u00c8 questa sostanzialmente la differenza pi\u00f9 grande che caratterizza e differenzia i Gram-positivi dai Gram-negativi.\nParete cellulare.\nLa parete cellulare dei Gram-negativi \u00e8 pi\u00f9 complessa di quella dei Gram-positivi. Il peptidoglicano rappresenta solo il 5% della totalit\u00e0 della parete, mentre la parte pi\u00f9 consistente \u00e8 formata dalla membrana esterna.\nOsservando come in generale i batteri Gram-negativi siano maggiormente resistenti alle sostanze antibiotiche, \u00e8 stato ipotizzato che la parete cellulare dei Gram-positivi si sia evoluta in quella dei Gram-negativi come meccanismo protettivo favorito dalla selezione naturale. \nPeptidoglicano.\n\u00c8 composto da due derivati polisaccaridici, la N-acetilglucosamina e l'acido N-acetilmuramico, e da un tetrapeptide. La struttura \u00e8 simile a quella dei Gram-positivi, con la differenza che il peptidoglicano dei Gram-negativi \u00e8 monostratificato, poich\u00e9 i legami crociati tra i tetrapeptidi sono di numero inferiore. Il peptidoglicano \u00e8 ancorato alla membrana esterna tramite le lipoproteine.\nMembrana esterna.\nLa membrana esterna (ME) \u00e8 formata da un doppio strato asimmetrico composto da fosfolipidi sul versante interno e lipopolisaccaridi sul versante esterno. La membrana esterna rappresenta la prima barriera per il passaggio delle sostanze, compresi i farmaci. Alla membrana si ancorano altre strutture come il lipopolisaccaride, e le proteine di membrana, come le porine, che hanno un ruolo fondamentale nella secrezione-assorbimento delle sostanze. Lo spazio fra membrana interna e membrana esterna \u00e8 detto spazio periplasmatico.\nLipopolisaccaride.\nIl lipopolisaccaride \u00e8 l'endotossina batterica, ed \u00e8 composto da tre parti fondamentali: il lipide A, il core e l'antigene O. Il lipide A \u00e8 la parte tossica del lipopolisaccaride, ed \u00e8 costituito da acidi grassi uniti a un disaccaride di glucosamina. La parte lipidica si collega alla parte saccaridica tramite il core, costituito da KDO (acido 2-keto-3-deossiottonico) e zuccheri. La parte pi\u00f9 esterna \u00e8 l'antigene O, costituito da catene di zuccheri ripetuti specifiche per ogni specie batterica."}
{"id": "2592527", "revid": "1123126", "url": "https://it.wikipedia.org/wiki?curid=2592527", "title": "Pontificia Universit\u00e0 Antonianum", "text": "La Pontificia Universit\u00e0 Antonianum \u00e8 un'istituzione didattica e scientifica promossa dall'Ordine dei Frati minori francescani, con sede a Roma in Via Merulana.\nStoria.\nLa creazione dell'ateneo fu promossa dall'Ordine dei frati minori e cominci\u00f2 a delinearsi gi\u00e0 nel 1887 grazie all'opera del ministro generale Bernardino dal Vago da Portogruaro, che volle creare uno \"studio generale\" per l'ordine. Dopo la benedizione di papa Leone XIII della sede edificata al Laterano, il 20 novembre 1890 ebbe inizio il percorso del \"Collegium S. Antonii Patavini in Urbe\".\nIl 17 maggio 1933 papa Pio XI ufficializz\u00f2 con un decreto l'erezione dell\"'Athenaeum Antonianum de Urbe\" disponendo la qualifica a conferire i diplomi di baccellierato, di licenza e di dottorato. Il 14 giugno 1938 lo stesso papa Pio XI concesse il grado di \"Ateneo Pontificio\" e ne approv\u00f2 gli statuti il 15 agosto 1938. L'11 gennaio 2005 papa Giovanni Paolo II concesse il grado di \"Universit\u00e0 Pontificia\" e i nuovi statuti furono approvati il 4 ottobre 2008 dalla Congregazione per l'Educazione Cattolica e promulgati il 16 aprile 2009.\nLa festa dell\u2019Universit\u00e0 e del Gran Cancelliere si celebra il 16 gennaio, giorno anniversario della proclamazione di sant'Antonio dottore della Chiesa con la lettera apostolica \"Exulta, Lusitana felix\" da parte di papa Pio XII, che scelse tale data in memoria dei Protomartiri francescani, la cui testimonianza fu causa della vocazione minoritica del santo patavino.\nStruttura.\nL'universit\u00e0 \u00e8 articolata in quattro facolt\u00e0:\nIstituti.\nDipendono dall'Antonianum anche altri istituti:\nBiblioteca.\nLa Biblioteca dell'Antonianum, quale biblioteca centrale dell'Ordine dei frati Minori, ha un patrimonio di pi\u00f9 di cinquecentomila volumi. La sede attuale, iniziata nella festa di sant'Antonio, ossia il 13 giugno 1947, fu inaugurata il 4 maggio 1957.\nImportanti i fondi: Sinica Franciscana; Gino Concetti, Mario Mondello, Pietro Chiminelli, Nello Casalini e Sante Sciubba, su argomenti di attualit\u00e0 e cultura religiosa; Penitenzieri lateranensi, che raccoglie testi del XVII e XVIII secolo; Carlo Bali\u0107 e Pontificia accademia mariana internazionale; C.I.L. - Centro Italiano di Lullismo.\nVi sono conservati anche 253 manoscritti, di cui circa 60 di epoca medioevale, i restanti moderna, dal XVI al XX secolo; il fondo antico consiste in un centinaio di edizioni del secolo XVI.\nCasa editrice.\nLa casa editrice \"Edizioni Antonianum\" ha quattro collane, ossia:\nRivista.\nLa rivista pubblicata dall'universit\u00e0 \u00e8 il trimestrale \"Antonianum\" fondato nel 1926.\nI contributi \u2013 scritti in francese, inglese, italiano, latino, spagnolo e tedesco \u2013 riguardano diritto canonico, esegesi, filosofia, scienze umane, studi medievali e francescani, storia morale, pastorale, storia della chiesa, spiritualit\u00e0, teologia, teologia dogmatica.\nStemma.\nAl centro vi \u00e8 un libro, simbolo della sapienza, sormontato dal fuoco della carit\u00e0; entrambi sono simboli presenti nell'iconografia di Antonio di Padova, dottore della Chiesa, santo a cui \u00e8 intitolata l'Universit\u00e0. Essi illustrano il motto della medesima universit\u00e0, ossia \"In doctrina et sanctitate\".\nA sinistra vi \u00e8 lo \"stemma pontificio\" (senza la tiara sovrastante), ossia le chiavi incrociate - decussate - dalle cui impugnature pendono due cordoni con fiocchi. Le chiavi con i congegni posti in alto, rivolti a destra e a sinistra, sono insegna ufficiale della Santa Sede. I congegni sono in alto, ovvero verso il cielo, e le impugnature in basso, ovvero nelle mani del Vicario di Cristo. Il cordone con fiocchi che unisce le impugnature allude al potere di sciogliere e legare.\nA destra vi \u00e8 lo \"stemma francescano\", ossia la \"conformit\u00e0\", in cui appare il braccio di Cristo incrociato con il braccio manicato in marrone di san Francesco, entrambi con le mani mostranti le stimmate, che mostra l\"'inscindibile patto\" tra san Francesco e il Salvatore con l'unico chiodo che fissa le due mani per affermare visivamente l'appartenenza della Pontificia Universit\u00e0 Antonianum all'Ordine dei frati Minori.\nL'insieme \u00e8 racchiuso da due rami di alloro che rinserrano lo stemma dal basso."}
{"id": "2592532", "revid": "716642", "url": "https://it.wikipedia.org/wiki?curid=2592532", "title": "John Sheridan", "text": "Carriera.\nUn centrocampista, ha iniziato la sua carriera da giocatore con il Manchester City per poi trasferirsi al Leeds United, dove ha segnato 47 gol in campionato in 230 presenze. Ha giocato brevemente per il Nottingham Forest, sotto la direzione di Brian Clough, e poi si \u00e8 unito allo Sheffield Wednesday, per il quale ha segnato il gol della vittoria nella finale della Coppa di Lega inglese del 1991 allo stadio di Wembley. Verso la fine del suo tempo con il club, ha giocato per Birmingham City e Bolton Wanderers in prestito prima di unirsi a quest'ultimo in modo permanente. Sheridan ha collezionato 199 presenze in campionato per il Wednesday e ha segnato 25 gol. Ha vinto il titolo di First Division con il Bolton nel 1997. Sheridan ha poi giocato per il Doncaster Rovers dopo aver lasciato il Bolton e poi si \u00e8 unito all'Oldham Athletic, dove ha trascorso gli ultimi sei anni della sua carriera da giocatore, segnando 14 gol in campionato in 144 presenze.\nHa giocato a calcio internazionale per la Repubblica d'Irlanda, per la quale ha vinto 34 presenze e segnato cinque gol in sette anni. Essendo stato incluso nella rosa della Repubblica per UEFA Euro 1988, Sheridan ha giocato una partita alla Coppa del Mondo FIFA 1990 e quattro nel torneo del 1994.\n\u00c8 diventato il manager di Oldham nel 2006, dopo aver servito due volte come caretaker durante il suo periodo come giocatore di Oldham. Sheridan ha lasciato il club nel 2009, dopo aver trascorso pi\u00f9 di dieci anni l\u00ec come giocatore e allenatore. \u00c8 entrato a far parte del Chesterfield nello stesso anno, dove ha ottenuto il successo in campionato e coppa. Sheridan \u00e8 stato poi il manager del Plymouth Argyle dal 2013 al 2015, e poi ha avuto una serie di posizioni manageriali di breve durata, inclusi periodi al Newport County, Oldham (altre due volte), Notts County, Fleetwood Town, Carlisle United, Chesterfield (di nuovo), Waterford, Wigan Athletic e attualmente Swindon Town.\nStatistiche.\nStatistiche da allenatore.\n\"Statistiche aggiornate al 8 agosto 2021.\""}
{"id": "2592534", "revid": "767487", "url": "https://it.wikipedia.org/wiki?curid=2592534", "title": "Tony Galvin", "text": "Caratteristiche tecniche.\nAla sinistra dalle non eccelse doti realizzative, si distingueva per i traversoni molto precisi.\nCarriera.\nTony Galvin crebbe nel \"Goole AFC\", club semiprofessionistico della cittadina inglese di Goole.\nVenne acquistato nel 1978 dal Tottenham Hotspur per 30,000 sterline su consiglio di Bill Nicholson; con gli \"Spurs\" vinse 3 trofei e collezion\u00f2 un totale di 273 gettoni e 31 reti.\nCon l' vanta 29 presenze ed una rete, segnata contro il nelle qualificazioni al il 9 settembre 1987."}
{"id": "2592535", "revid": "1124164", "url": "https://it.wikipedia.org/wiki?curid=2592535", "title": "Another One Rides the Bus (EP)", "text": "Another One Rides the Bus \u00e8 stato il primo EP del cantante statunitense \"Weird Al\" Yankovic, registrato nel 1981.\nTracce.\nTutte queste canzoni verranno messe anche nel suo primo album studio nel 1983."}
{"id": "2592539", "revid": "163662", "url": "https://it.wikipedia.org/wiki?curid=2592539", "title": "Kim Myers", "text": "Biografia.\nNon molto tempo dopo avere completato il suo ruolo d'esordio in un lungometraggio in \"Nightmare 2 - La rivincita\" di Jack Sholder, la diciannovenne Kim Myers fu molto sorpresa nel trovare una sua foto nelle pagine di Newsweek (2/09/85) in un articolo che affrontava la sua somiglianza con Meryl Streep. La gente glielo ha fatto notare \"una milionata di volte\", afferma Kim ma lei non se n'\u00e9 mai preoccupata pi\u00f9 di tanto. Ammette per\u00f2 che il suo aspetto pu\u00f2 essere stato un fattore determinante nell'essere scelta per Nightmare, cosa che \u00e8 accaduta piuttosto all'improvviso dopo che torn\u00f2 alla natia Los Angeles dopo il suo primo anno alla Syracuse University.\nKim era apparsa precedentemente solo in un altro film, una regia di una studentessa della USC intitolata \"One Southern Summer\" nel quale interpretava una giovane ragazza in una piccola citt\u00e0 della Louisiana degli anni sessanta. Il film era diretto da Juliette Jager che ha lavorato con Norman Jewison e che \u00e8 stata sua assistente di produzione sul set di \"Agnese di Dio\". Dopo il secondo anno alla Syracuse University, Kim decise di continuare la sua carriera cinematografica compatibilmente con i suoi impegni di studio. Sui ruoli che vorrebbe interpretare dichiara: \"Voglio interpretare un ruolo da cattiva; Sarebbe una cosa molto carina da fare per cambiare un po'\"."}
{"id": "2592540", "revid": "287204", "url": "https://it.wikipedia.org/wiki?curid=2592540", "title": "Angelopolis", "text": ""}
{"id": "2592542", "revid": "1566286", "url": "https://it.wikipedia.org/wiki?curid=2592542", "title": "Maria Grazia Francia", "text": "Biografia.\nNasce da una famiglia di attori che la fece partecipare sin da bambina a spettacoli, soprattutto di prosa dialettale toscana, sino alla met\u00e0 degli anni quaranta, quando si trasferisce a Roma per seguire i corsi di recitazione del Centro sperimentale di cinematografia. Non riesce a diplomarsi, poich\u00e9 comincia a lavorare nel cinema, scoperta da Gennaro Righelli, che la fa debuttare nella pellicola \"Abbasso la ricchezza!\" accanto alla Magnani.\nSeguono film altrettanto importanti, diretta da registi come Zampa, De Santis, Bonnard, Cottafavi e Vergano, ma col passare degli anni le proposte di lavoro riguarderanno solo film di scarso impegno sino alla fine della sua attivit\u00e0 di attrice cinematografica nel 1966.\nTenter\u00e1 anche la via del ritorno al teatro senza notevoli successi, e la partecipazione alla prosa televisiva in alcune commedie e sceneggiati tipici del periodo.\nSi ritira insieme al compagno di una vita, Franco Balducci, a Bettona in Provincia di Perugia."}
{"id": "2592543", "revid": "44210", "url": "https://it.wikipedia.org/wiki?curid=2592543", "title": "Emmanuel von Ketteler", "text": ""}
{"id": "2592544", "revid": "174925", "url": "https://it.wikipedia.org/wiki?curid=2592544", "title": "Fotorecettori", "text": ""}
{"id": "2592550", "revid": "287204", "url": "https://it.wikipedia.org/wiki?curid=2592550", "title": "Montagna di Sainte Victoire", "text": "La Montagna di Sainte Victoire \u00e8 un massiccio montuoso del sud della Francia nella regione Provenza-Alpi-Costa Azzurra.\nCaratteristiche.\nIl massiccio \u00e8 situato ad est di Aix-en-Provence ed ha conosciuto fama internazionale grazie a diverse opere pittoriche di Paul C\u00e9zanne. \u00c8 stata anche dipinta da altri pittori, tra cui Maggie Siner.\nIl massiccio ha una lunghezza di 18 chilometri tra i dipartimenti delle Bocche del Rodano e del Var. Si sviluppa per una larghezza di 5 chilometri.\nLa montagna pi\u00f9 alta del massiccio \u00e8 il Pic des Mouches che raggiunge i 1.011\u00a0m.\nClassificazione.\nLa Partizione delle Alpi del 1926 includeva il massiccio nel sistema alpino e lo legava alla sezione alpina Prealpi di Provenza.\nSecondo la pi\u00f9 moderna letteratura il massiccio, per la sua conformazione geologica, non fa parte del sistema alpino. Conseguentemente la SOIUSA lo esclude dalle Alpi e lo inserisce nei cosiddetti \"Massicci di Bassa Provenza\"."}
{"id": "2592553", "revid": "767487", "url": "https://it.wikipedia.org/wiki?curid=2592553", "title": "Giovanni Battista Melzi", "text": "Si trasfer\u00ec in giovent\u00f9 a Parigi, dove collabor\u00f2 con Pierre Larousse alla stesura del \"Grand Dictionnaire Universel du XIXe si\u00e8cle\". Insegn\u00f2 lingua italiana alla \u00c9cole normale sup\u00e9rieure di Parigi.\nNel 1881 fece stampare dall'editore Garnier Freres di Parigi l'opera \"\"Nuovo Dizionario Universale della Lingua Italiana, Storico, Geografico, Scientifico, Biografico, Mitologico, Ec.\", di 964 pagine. Torn\u00f2 poi in Italia e nel 1884 vide la luce la prima edizione stampata in Italia dell'opera, da parte dell'editore Riccardo Margeri di Napoli.\nNel 1890 l'opera fu stampata a Milano da Vallardi col titolo \"Il Novissimo Melzi\"\", in due volumi. Questa piccola enciclopedia divenne in breve tempo popolare e nel 1910 si raggiunsero gi\u00e0 le 320.000 copie.\nAttualmente l'opera, totalmente rivista e aggiornata, \u00e8 edita sempre da Vallardi in un solo volume col titolo Dizionario enciclopedico Melzi, il nuovissimo."}
{"id": "2592555", "revid": "203463", "url": "https://it.wikipedia.org/wiki?curid=2592555", "title": "Gian Battista Melzi", "text": ""}
{"id": "2592561", "revid": "24443", "url": "https://it.wikipedia.org/wiki?curid=2592561", "title": "Sainte-Victoire", "text": ""}
{"id": "2592563", "revid": "446353", "url": "https://it.wikipedia.org/wiki?curid=2592563", "title": "HMS Seahorse (98S)", "text": "L'HMS \"Seahorse\" \u00e8 stato un sommergibile classe S, primo gruppo, della Royal Navy. Venne impostato il 14 settembre 1931, varato il 15 novembre 1932 ed entr\u00f2 in servizio il 2 ottobre 1933.\nServizio.\nAllo scoppio della seconda guerra mondiale si trovava inquadrato nella Seconda Flottiglia sottomarini della \"Home Fleet\". Il 17 settembre 1939 dopo aver individuato il sommergibile tedesco U-36 nel Mare del Nord lanci\u00f2 quattro siluri, senza che nessuno di questi raggiungesse il bersaglio.\nIl 26 dicembre seguente salp\u00f2 da Rosyth per una missione di pattuglia al largo delle coste occidentali della Danimarca. Dopo quattro giorni era previsto che si spostasse alla foce dell'Elba per poi tornare alla base il 9 gennaio 1940.\nUna prima ipotesi sull'affondamento del sommergibile \u00e8 che sia stato affondato dalla Prima Flottiglia di posamine tedesca che fece rapporto riguardo ad un forte attacco con bombe di profondit\u00e0 effettuato il 7 gennaio su un sommergibile non identificato. \u00c8 anche possibile che il \"Seahorse\" sia stato affondato dal dragamine tedesco \"Sperrbrecher IV/Oakland\" a sud est di Helgoland il 29 dicembre precedente."}
{"id": "2592566", "revid": "24443", "url": "https://it.wikipedia.org/wiki?curid=2592566", "title": "Sainte-Victoire (montagna)", "text": ""}
{"id": "2592571", "revid": "721282", "url": "https://it.wikipedia.org/wiki?curid=2592571", "title": "Trisitors", "text": "Trisitors \u00e8 stato un programma televisivo italiano trasmesso da Italia 1 nell'estate 1989, dal 4 giugno al 3 settembre, la domenica in prima serata per dodici puntate. Era condotto dal gruppo comico dei Trettr\u00e9.\nIl programma.\n\"Trisitors\" \u00e8 stato condotto dai Trettr\u00e9 (Mirko Setaro, Edoardo Romano e Gino Cogliandro), nato da un'idea del membro Setaro. Il trio interpretava tre alieni (il titolo \u00e8 una parodia di \"V - Visitors\", telefilm di grande successo trasmesso in Italia da Canale 5) provenienti dal pianeta Sanmarziano, che aveva bandito la tv in quanto superata, e scesi sulla terra per carpire i segreti della televisione italiana per reintrodurla. In seguito ad un accordo con Silvio Berlusconi, che garantiva loro questo \"apprendistato\" in cambio dell'esclusiva pubblicitaria sul loro pianeta, gli alieni sono dunque sbarcati a Cologno Monzese venendo accolti da una delegazione nominata dallo stesso Berlusconi e composta da Tin\u00ec Cansino e tre \"hostess\": Sabrina Cadini, che rappresentava Canale 5, Annamaria Dell'Atte, attribuita a Italia 1, e Michele Klippstein per Rete 4.\nI tre conduttori/alieni venivano cos\u00ec ospitati in un appartamento da un maggiordomo, Ambrogio (Luigi Uzzo) e la Cansino, dove vengono loro mostrati filmati di repertorio provenienti dagli archivi delle tre reti Fininvest di trasmissioni di diverso genere, anteprime e contenuti inediti (\"dietro le quinte\") di trasmissioni in produzione in quel periodo e incontri con i protagonisti della televisione commerciale. Si trattava di uno dei primi show metatelevisivi, volti alla valorizzazione degli archivi e del repertorio dei canali Fininvest attraverso dei filmati introdotti dalle gag dei conduttori.\nAl termine delle dodici puntate, i tre alieni si trasformarono in esseri umani dopo aver assimilato cos\u00ec tante nozioni riguardanti la televisione \"terrestre\".\nLa sigla del programma, \"I Marziani\", era interpretata dagli stessi Trettr\u00e9, mentre quella finale era intitolata \"Dynamite\" e cantata da Angela Cavagna, showgirl emergente e poco tempo dopo \"infermiera\" di \"Striscia la notizia\", inclusa nel suo disco \"Io vi curo\" ma uscita anche come 45 giri.\nAccoglienza e critica.\nLa trasmissione \u00e8 andata in onda nell'estate successiva alla sitcom dei Trettr\u00e9 \"I-taliani\", trasmessa con successo da Italia 1 nella stagione appena conclusa, e data anche la collocazione (sulla seconda rete del gruppo Fininvest) era prevalentemente dedicata ad un pubblico giovane. Il programma ottenne un ottimo successo di pubblico soprattutto nel pubblico dei giovanissimi pur essendo stato prodotto a basso budget. Negli anni successivi il programma \u00e8 stato riproposto in replica prima dal canale satellitare Happy Channel e successivamente da Mediaset Extra nel periodo delle feste natalizie del 2016."}
{"id": "2592579", "revid": "599013", "url": "https://it.wikipedia.org/wiki?curid=2592579", "title": "Square", "text": ""}
{"id": "2592588", "revid": "1564499", "url": "https://it.wikipedia.org/wiki?curid=2592588", "title": "Ridolfi", "text": ""}
{"id": "2592589", "revid": "339392", "url": "https://it.wikipedia.org/wiki?curid=2592589", "title": "La Regina Margherita di Brabante sollevata al cielo da due angeli", "text": ""}
{"id": "2592594", "revid": "174925", "url": "https://it.wikipedia.org/wiki?curid=2592594", "title": "Epiro (regione)", "text": ""}
{"id": "2592595", "revid": "46291", "url": "https://it.wikipedia.org/wiki?curid=2592595", "title": "Calea ternifolia", "text": "Calea ternifolia, conosciuta anche come erba dei sogni, erba amara o foglia di Dio, \u00e8 una pianta della famiglia delle Asteraceae, usata dagli indigeni Chontal dello stato messicano di Oaxaca per oniromanzia (tecnica divinatoria basata sui sogni).\nDistribuzione e habitat.\nLa pianta cresce naturalmente dal Messico al nord della Costa Rica.\nAma i terreni incolti; colonizza rapidamente i terreni accidentati e le zone in cui \u00e8 passato un incendio.\nNella cultura popolare.\nIl compositore americano David Woodard, che ha coltivato \"Calea ternifolia\" nella sua tenuta di San Francisco, ha composto un mottetto intitolato \"Calea Zacatechichi\", che ha registrato con un coro ispanico."}
{"id": "2592600", "revid": "174925", "url": "https://it.wikipedia.org/wiki?curid=2592600", "title": "Orestis", "text": ""}
{"id": "2592604", "revid": "124123", "url": "https://it.wikipedia.org/wiki?curid=2592604", "title": "Guido Pancaldi", "text": "Carriera.\nSport.\nIn Svizzera arbitr\u00f2 pi\u00f9 di 200 tornei nazionali di hockey.\nTelevisione.\n\u00c8 noto al grande pubblico per essere stato giudice di gara del celebre programma televisivo \"Giochi senza frontiere\" dal 1965 al 1982 (e delle sue versioni invernali \"Giochi sotto l'albero\" e \"Questa pazza pazza neve\") affiancando l'amico e collega Gennaro Olivieri a partire dal 1966."}
{"id": "2592606", "revid": "767487", "url": "https://it.wikipedia.org/wiki?curid=2592606", "title": "Un piccolo monastero in Toscana", "text": "Un piccolo monastero in Toscana \u00e8 un documentario del 1988 diretto da Otar Iosseliani.\n\u00c8 stato girato a Castelnuovo dell'Abate, frazione del comune di Montalcino (Siena)."}
{"id": "2592607", "revid": "287204", "url": "https://it.wikipedia.org/wiki?curid=2592607", "title": "Louis Niedermeyer", "text": "Compositore svizzero, studi\u00f2 pianoforte e composizione da prima a Vienna, poi a Roma con Vincenzo Fioravanti e a Napoli con Nicola Antonio Zingarelli. Da giovane riusc\u00ec a far rappresentare, con l'aiuto del suo amico Gioacchino Rossini, al Th\u00e9\u00e2tre des Italiens e ad altri teatri di Parigi alcune sue opere, tra cui le pi\u00f9 importanti \"Stradella\" (1837) e \"Marie Stuart\" (1844).\nAbbandonato il teatro, si dedic\u00f2 alla composizione di musica sacra (mottetti e messe), dirigendo una scuola di musica a cui diede il proprio nome.\nSuo allievo fu Claude Antoine Terrasse\nMusic\u00f2 anche alcuni brani per pianoforte di carattere brillante e liriche su testi di Alphonse de Lamartine e Victor Hugo.\nComposizioni operistiche.\nInoltre:"}
{"id": "2592619", "revid": "1214442", "url": "https://it.wikipedia.org/wiki?curid=2592619", "title": "Square (luogo)", "text": "Uno square \u00e8 un piccolo spazio urbano occupato da un giardino pubblico. La parola \u00e8 francese, mutuata dalla lingua inglese; nel XIX secolo in francese veniva utilizzata la traduzione letterale di \"square\", \"carr\u00e9\". Gli square . Compongono, con i giardini pubblici, i parchi ed i viali alberati, uno degli elementi del verde cittadino.\nEsempi di square si possono trovare in Francia a Parigi e nel Qu\u00e9bec a Montr\u00e9al."}
{"id": "2592621", "revid": "90002385", "url": "https://it.wikipedia.org/wiki?curid=2592621", "title": "Stephan Braunfels", "text": "Biografia.\nStephan Braunfels, nipote del compositore Walter Braunfels, studi\u00f2 architettura dal 1970 al 1975 presso la Technische Universit\u00e4t di Monaco di Baviera. Nel 1978 fond\u00f2 a Monaco un proprio studio architettonico e nel 1996 ne apr\u00ec un altro a Berlino. Nel 2004 vinse la cattedra di professore alla Technische Fachhochschule di Berlino (TFH Berlin).\nOpere.\nUna delle sue pi\u00f9 celebri costruzioni \u00e8 la Pinacoteca dell'Arte Moderna a Monaco di Baviera, progettata nel 1992 e inaugurata dieci anni dopo. Nel 1994 si aggiudic\u00f2 il progetto della \"Paul-L\u00f6be-Haus\" presso la sede del parlamento tedesco a Berlino, aperta nel 2001. Un altro edificio dello stesso complesso, la \"Marie-Elisabeth-L\u00fcders-Haus\", fu progettato da Braunfels nel 1996 e inaugurato nel 2003."}
{"id": "2592626", "revid": "22475", "url": "https://it.wikipedia.org/wiki?curid=2592626", "title": "Il professor Layton e lo scrigno di Pandora", "text": "Il professor Layton e lo scrigno di Pandora, conosciuto negli Stati Uniti come , \u00e8 il secondo capitolo della saga, uscito in Giappone nel 2007 e solo nel 2009 negli Stati Uniti, in Europa e in Australia. Il 5 dicembre 2018 viene rilasciata in Giappone una versione HD per Android e iOS. Il 20 giugno 2019 quest'ultima viene rilasciata anche per il resto del mondo.\nIl gioco parla del viaggio intrapreso dal professor Layton e dal suo apprendista Luke nel tentativo di risolvere il mistero di uno scrigno che porterebbe alla morte di chiunque lo apra. Questo gioco \u00e8 il primo a ricevere il doppiaggio italiano dei personaggi, a differenza del primo che aveva il doppiaggio esclusivamente in giapponese e inglese.\nModalit\u00e0 di gioco.\nIn \"Il professor Layton e lo scrigno di Pandora\", il giocatore seguir\u00e0 i movimenti del professor Layton, e il suo giovane assistente Luke, attraverso diverse localit\u00e0, a differenza del primo episodio, la cui unica localit\u00e0 presente nel gioco era Saint-Myst\u00e8re. Il giocatore, oltre ad avere il compito di risolvere enigmi, dovr\u00e0 anche esplorare diversi luoghi, per aiutare il professor Layton, nella sua avventura.\nGli enigmi di questo gioco, sono molto simili a quelli del precedente, \"Il professor Layton e il paese dei misteri\". Gli enigmi possiedono Picarati, e un tempo illimitato, nel quale il giocatore pu\u00f2 risolverli. Ogni enigma ha a disposizione tre \u201caiuti\u201d, ma il giocatore per poterli leggere, deve consumare una \u201cmoneta aiuto\u201d. Il giocatore partir\u00e0 con dieci \u201cmonete aiuto\u201d, e ne potr\u00e0 trovare altre nel corso del gioco. Quando il giocatore eseguir\u00e0 esattamente un enigma, il punteggio dei picarati verr\u00e0 aggiunto a quelli gi\u00e0 in possesso, cos\u00ec che il giocatore possa consumarli, in contenuti extra. Se il giocatore sbaglier\u00e0 un enigma, potr\u00e0 riprovarlo, ma per penitenza, nei primi due tentativi sbagliati, il giocatore perder\u00e0 circa il 10% dei picarati iniziali. Il giocatore pu\u00f2 anche abbandonare un enigma, senza perdere picarati. La cosa non \u00e8 possibile, in alcuni enigmi obbligatori, ad esempio quelli che devono essere assolutamente risolti per poter continuare la storia. Una volta completato un enigma, il giocatore potr\u00e0 riprovarlo, nel men\u00f9 di gioco.\nSono disponibili altri minigiochi, che se completati, vi permetteranno di conquistare altri enigmi. Nel primo minigioco Luke, deve tentare di far dimagrire un criceto, all'apparenza obeso. Il secondo minigioco, prevede che il giocatore rimonti una macchina fotografica in frantumi. Inoltre il giocatore in possesso di un servizio da t\u00e8, ha l'opportunit\u00e0 di servire t\u00e8 a tutte le persone incontrate. Completati tutti i minigiochi, e tutti i 138 enigmi nella modalit\u00e0 storia, il giocatore avr\u00e0 accesso a altri quindici enigmi extra, per un totale di 153 enigmi (esclusi ulteriori enigmi scaricabili). Il gioco \u00e8 compatibile con la modalit\u00e0 Nintendo Wi-Fi, permettendo ai giocatori, di collegarsi a Internet, e scaricare ulteriori enigmi settimanali.\nTrama.\nIl professor Layton e Luke, dopo aver ricevuto una lettera del mentore del professore, il dottor Schrader, in cui diceva di essere entrato in possesso di un magico scrigno, chiamato Scrigno degli Elisi, e soprannominato Scrigno di Pandora, poich\u00e9 si presuppone uccida chiunque lo apra, decidono di fargli visita per scoprire qualcosa di pi\u00f9 su questo scrigno. Arrivati nella casa di Schrader, trovano il suo corpo senza vita, per terra, senza lo scrigno; Layton e Luke notano che la stanza del dottore si trova tutta a soqquadro, segno che qualcuno ha tentato di rubare l'oggetto e gli unici indizi che trovano sono solo un biglietto senza destinazione del Molentary Express, un grand'hotel su rotaie, e dei frammenti di una foto, che per\u00f2 vengono ritirati dall'ispettore Chelmey (che a differenza del precedente episodio si rivela essere il vero ispettore, e non Don Pablo travestito). Presto Luke e il professore, seguiti da Chelmey e dal suo fedele connestabile l'agente Barton, decidono di prendere il Molentary Express per indagare meglio sul caso e scoprire soprattutto dove porta il biglietto rinvenuto sulla scena del delitto, che non possiede neanche una destinazione. \nSul treno, Layton e Luke fanno la conoscenza del proprietario della ferrovia il signor Friederich Beluga, e di suo nipote il capotreno Sammy Thunder, aspirante cantante. I due si ritrovano inoltre coinvolti nel caso di un cucciolo scomparso quando devono trovare Tom, il cane di Babette, una facoltosa passeggera, e nel ritrovarlo si accorgono di essere seguiti e trovano Flora. La ragazza, per paura di ritornare a stare da sola, ha deciso di andare con loro sul treno, con un piccolo travestimento, per non farsi notare. Per problemi di manutenzione il treno effettua una prima fermata in un piccolo paese di nome Dropstone, che proprio in quella giornata sta festeggiando il cinquantesimo anniversario dalla sua fondazione. Layton, Luke e Flora decidono di visitare il villaggio, e l\u00ec scoprono che lo scrigno degli Elisi \u00e8 stranamente collegato con il signor Beluga, proprietario del Molentary Express. Scoprono inoltre che Katia la figlia del Signor Anderson, sindaco del villaggio, all'insaputa del padre, sta pianificando di lasciare il villaggio con la complicit\u00e0 di tutti i suoi concittadini, che la aiutano in onore di sua nonna, la fondatrice di Dropstone, morta da pochi anni, a cui Katia era molto legata\nMentre i tre stanno tornando al treno, Flora rimane indietro e dopo essere stata apparentemente vittima di un tentato rapimento, si ricongiunge di nuovo con Luke e Layton. Mentre stanno salendo in carrozza, i tre vedono una ragazza dai capelli viola salire sul treno, circondata da alcuni abitanti del villaggio che la salutano: si tratta proprio di Katia. Il treno riparte, e Luke, Layton e Flora decidono di imbarcarsi sulla carrozza di lusso del Molentary Express: a Dropstone infatti un esploratore ha rivelato l'esistenza di una citt\u00e0 fantasma che si pu\u00f2 raggiungere solo usando il treno; infatti mentre si trovano in uno degli scompartimenti di lusso, i tre dove vengono addormentati con un gas, mentre la carrozza di lusso cambia rotta e si dirige alla citt\u00e0 fantasma di Folsense. I tre iniziano a visitare il paese e in un primo momento notano che la stazione \u00e8 abbandonata, ma successivamente, vengono sommersi da uno strano gas, e notano che tutto il villaggio \u00e8 illuminato da una misteriosa luce e pieno di vita. Flora, non sentendosi molto bene, decide di rimanere nell'hotel, mentre Luke e Layton decidono di visitare la citt\u00e0. Le loro indagini sullo scrigno non portano buoni frutti ma scoprono che un tempo la citt\u00e0 era sotto il governo del duca Herzen, il cui castello si trova sommerso in una foresta ai confini della citt\u00e0 e si dice sia ora la dimora di un vampiro. Scoprono anche che molti altri loro compagni di viaggio li hanno seguiti a Folsense: a cominciare dal Signor Beluga, che sembra visitare la citt\u00e0 frequentemente alla ricerca disperata di qualcosa (anche se tutto il lavoro sporco lo lascia fare a Sammy), oltre a Chelmy, Barton e anche Katia. \nLayton e Luke chiedono all'ispettore di poter vedere la foto ritrovata nell'appartamento di Schreder, ma essa \u00e8 andata perduta. Ripercorrendo i passi di Chelmy i due trovano tutti i frammenti e scoprono che la foto raffigura il coperchio dello Scrigno degli Elisi con un rilievo dorato a forma di ariete; tuttavia il pezzo centrale della foto vola via e con i pezzi rimasti sembra che il coperchio raffiguri invece una rana. Successivamente Chelmey, credendo di aver scoperto chi sia l'assassino di Schrader, riunisce tutti nell'hotel e dichiara che il colpevole sarebbe Sammy, ma l\u00ec Layton lo anticipa, scoprendo che in realt\u00e0 il colpevole \u00e8 Flora, che si \u00e8 tradita quando vedendo la foto dello scrigno a subito osservato come raffigurasse un capretto, e con stupore dei presenti ella si smaschera, rivelando la sua vera identit\u00e0: Don Pablo, il quale si era sostituito a Flora a Dropstone, lasciandola al villaggio. Nel tentare di fuggire da Chelmy, Don Pablo lascia cadere a terra lo Scrigno degli Elisi, cos\u00ec Luke e Layton decidono di aprirlo, scoprendo per\u00f2, che in realt\u00e0 lo scrigno non contiene nulla. Luke e Layton visitano quindi il museo degli Herzen dove scoprono che il Duca possedeva una miniera fuori citt\u00e0 e che era il padre di Beluga e di un altro figlio maggiore di nome Anton. I due decidono quindi di visitare la miniera di Folsense, e l\u00ec, grazie ai manoscritti dei vecchi minatori, scoprono che la citt\u00e0 cinquant'anni prima era stata colpita da una terribile epidemia a seguito del ritrovamento di un particolare minerale prezioso. \nLuke e Layton decidono allora di fare visita al castello degli Herzen, e lo raggiungono addentrandosi nel buio della foresta dopo aver seguito una carrozza che ogni sera si dirige al castello. Qui Layton e Luke a incontrare il fratello di Beluga, Anton Herzen, che anche dopo cinquant'anni, sembra non essere invecchiato. Quella sera i due vengono catturati da Anton e rinchiusi nelle segrete: da come il figlio del duca Herzen si esprime sembra proprio che egli possa essere un vampiro ma per il momento Layton non ci fa caso e riesce a liberarsi. Mentre fuggono dal castello i due incontrano Katia, e insieme a lei cercano di scappare verso l'uscita, ma vengono fermati da Anton, che scambia Katia per la sua amata Sofia e sfida Layton a duello ma il professore, recuperata una spada riesce a tenergli testa. Lo scontro viene interrotto da Katia, che finalmente rivela a tutti la verit\u00e0. Cinquant'anni prima i minatori avevano causato un danno alla miniera, liberando un gas allucinogeno; cos\u00ec facendo, molti abitanti si ammalarono, altri fuggirono dalla citt\u00e0, cosa che fecero anche Beluga e Sofia. Sofia, proprio nel periodo in cui abbandon\u00f2 Folsense, era incinta della madre di Katia, ma non disse nulla ad Anton, per risparmiare il suo dolore nel vedere la sua amata e sua figlia andarsene via; lasci\u00f2 ad Anton una lettera in cui diceva di dover fuggire per pensare all'incolumit\u00e0 di un'altra persona cosa che il giovane Herzen fraintese credendo che Sofia amasse un altro. \nLuke e Layton, una volta arrivati a Folsense, avendo respirato il gas, avevano immaginato tutta la citt\u00e0, a partire da delle foto che erano esposte nella stazione diroccata. Anton fuori dal castello, torna il vero uomo anziano che \u00e8 sempre stato. Egli rivela di essere l'ideatore della scatola, e che essa possedeva un altro scompartimento speciale, che solo lui e Sofia sapevano aprire, dove lui aveva nascosto una lettera alla sua amata. Anton, riaprendo la scatola scopre commosso che nello scompartimento si trova una lettera di risposta scritta da Sofia, prima della sua morte. Anton allora giura di passare gli ultimi anni della sua vita con sua nipote Katia. Nella scena dopo i titoli di coda Luke, Layton e Flora (nel frattempo recuperata illesa a Dropstone), sono sul treno per tornare a Londra, quando il professore legge su un articolo di giornale che in realt\u00e0 il dr. Schrader, dopo essere miracolosamente sopravvissuto all'esposizione del gas presente nello scrigno, si \u00e8 risvegliato dal coma; Layton pertanto decide di andare a far visita al suo mentore. Viene poi mostrata un'immagine con Layton e Luke davanti a un orologio gigante.\nPersonaggi principali.\nProfessor Hershel Layton: Il protagonista di questa serie di videogiochi, famoso risolutore di enigmi e professore di archeologia alla Gressenheller University di Londra. Nel suo tempo libero studia i fossili e si allena con la scherma.\nLuke Triton: Questo giovane ragazzo \u00e8 l'assistente di Layton; per riuscire a diventare come il suo mentore lo segue ovunque.\nFlora: Flora \u00e8 una ragazza molto dolce che cerca sempre di aiutare Layton e Luke; la sua passione \u00e8 la cucina, pur essendone una frana.\nIspettore Chelmey: Ispettore di Scotland Yard, anche se un po' burbero, aiuter\u00e0 Layton a risolvere questo caso.\nConnestabile Barton: Assistente dell'ispettore Chelmey. Cerca spesso di camuffare gli errori del superiore.\nFriederich Herzen Beluga: fratello minore di Anton Herzen. In rapporti molto freddi col padre, a soli vent'anni decise di andarsene da Folsense con una parte del patrimonio e cambiando il cognome in Beluga, per poter costruire lo sfarzoso Molentary Express, diventando ricco. Nel gioco appare come un personaggio molto iroso e cerca lo scrigno degli Elisi per impadronirsi della fortuna degli Herzen.\nKatia Anderson: Una misteriosa ragazza che aiuter\u00e0 Layton e Luke a risolvere il mistero di Folsense, nonch\u00e9 figlia di Sir Anderson e nipote di Sofia e Anton. \u00c8 anche la \"narratrice\" della vicenda, unico gioco della serie ad avere un personaggio secondario che fa da narratore.\nAnton Herzen: Il duca di Folsense, ritenuto un vampiro immortale. Innamorato da sempre di Sofia, dalla quale si \u00e8 dovuto dividere anni prima a causa del padre, il duca Herzen.\nDon Pablo: Genio della meccanica, autoproclamatosi nemesi di Layton per motivi sconosciuti.\nSofia: La ragazza di cui era innamorato Anton.\nDuca Herzen: Padre di Anton. Uomo, da quanto raccontato, arrogante e avido morto anni prima degli eventi del gioco. Ha aperto la miniera di Folsense, condannando lui e la citt\u00e0 alla decadenza.\nRiconoscimenti.\nDal 9 luglio 2008 il gioco ha venduto 815369 copie in Giappone secondo Famits\u016b. Il magazine ufficiale della Nintendo nel Regno Unito, ha aggiudicato al gioco un punteggio del 92% (e di conseguenza la Gold Medal Award), lodando il maggior numero di Enigmi, scene animate, e la voce di qualit\u00e0. L'unica critica ricevuta da questo magazine, era il fatto che il gioco era parso molto ripetitivo. IGN ha considerato il gioco in un punteggio pari a 8,5. \u00c8 stato poi rivelato il guadagno ufficiale del gioco in Europa, con vendite superiori a un milione e ventiseimila copie, entro settembre 2009.\nTop Secret.\nNella schermata degli Extra, per accedere ai segreti dello scrigno di Pandora bisogna inserire il codice trovato ne \"Il professor Layton e il paese dei misteri\", nella stessa schermata. Guadagnando un certo numero di Picarati, si potr\u00e0 accedere a diverse opzioni.\nProfili.\nUna breve descrizione dei personaggi incontrati nel corso dell'avventura, dal professor Layton fino al famoso treno del signor Beluga, il Molentary Express.\nArte.\nUna rappresentazione di dieci immagini incontrate durante l'avventura. Sono davvero delle bellissime immagini..\nVoci.\nLe principali battute pronunciate dai personaggi pi\u00f9 importanti dell'avventura. Alcuni personaggi ne hanno molte, mentre altri soltanto una o due.\nFilmati.\nTutti i filmati incontrati nel corso dell'avventura. Meglio rinfrescarsi un pochino la memoria!\nLa porta segreta.\nBisogna inserire la password contenuta nel primo capitolo."}
{"id": "2592631", "revid": "599013", "url": "https://it.wikipedia.org/wiki?curid=2592631", "title": "Giuseppe Antonio Bernabei", "text": "Biografia.\nFiglio di Ercole Bernabei, nel 1665 succedette al padre come organista di San Luigi dei Francesi. Si rec\u00f2 a Monaco insieme al padre e nel 1677 fu nominato vicemaestro della cappella di corte. Nel 1688 subentr\u00f2 al padre nel posto di maestro di cappella della Corte bavarese. \nQuindici delle sue opere si sono in gran parte conservate. Inoltre scrisse musica sacra in stile tradizionale. Ebbe come allievo Meinrad Spie\u00df."}
{"id": "2592639", "revid": "1513836", "url": "https://it.wikipedia.org/wiki?curid=2592639", "title": "Junior Eurovision Song Contest 2005", "text": "La terza edizione del Junior Eurovision Song Contest si \u00e8 svolta il 26 novembre 2005 presso l'Ethias Arena di Hasselt, in Belgio.\nIl concorso si \u00e8 articolato in un'unica finale condotta da Marcel Vanthilt e Maureen Louys, ed \u00e8 stato trasmesso in 18 (inclusa l'Australia) e visto da 25 milioni di spettatori circa. La durata totale del concorso \u00e8 stata di 2 ore e 15 minuti.\nIn questa edizione hanno debuttato la Russia e la Serbia e Montenegro, unica partecipazione dello stato prima del referendum sull'indipendenza del Montenegro.\nIn questa edizione si sono anche visti i primi ritiri della manifestazione, quelli della Francia, Polonia e Svizzera. Inizialmente anche Cipro doveva prendere parte alla manifestazione, ma a causa dei problemi di plagio del brano selezionato, ha annunciato il suo ritiro in extremis, mantenendo tuttavia il diritto di voto.\nLa vincitrice \u00e8 stata Ksenija Sitnik per la Bielorussia con \"My vmeste\".\nOrganizzazione.\nA seguito dei problemi d'organizzazione avvenuti durante l'edizione precedente, l'Unione europea di radiodiffusione (UER), ha annunciato che sarebbero state l'emittenti interessate a presentare una candidatura per organizzare la manifestazione. Il primo paese a presentare una candidatura con successo per ospitare la manifestazione nel 2005 \u00e8 stato il Belgio.\nNel novembre 2003, sono state pubblicate informazioni secondo cui il concorso si sarebbe svolto nei Paesi Bassi. Nello stesso mese, il coordinatore dell'evento Jeroen Depraetere, ha annunciato che cinque paesi hanno espresso la volont\u00e0 e l'interesse di organizzare il concorso.\nIl 4 marzo 2004, \u00e8 stato annunciato che il Belgio con le due emittenti nazionali VRT e RTBF avrebbero avuto l'onore di organizzare la manifestazione, battendo altre quattro candidature tra cui quella della Croazia (HRT) e quella dei Paesi Bassi (AVRO).\nScelta della sede.\nNel novembre 2004, \u00e8 stato annunciato che la citt\u00e0 fiamminga di Hasselt avrebbe ospitato l'evento all'interno della Ethias Arena, mentre la data dell'evento \u00e8 stato annunciata poco dopo la fine dell'edizione precedente, svoltasi a Lillehammer.\nSistema di voto.\nIl sistema di voto rimane invariato rispetto a quello dell'Eurovision Song Contest, con ogni paese che vota per le proprie 10 canzoni preferite, con punteggi da 1 a 8, 10 e 12. Inoltre, per la prima volta i punti da 1 a 5 apparivano automaticamente sul tabellone, con i portavoce che annunciavano solo i punti da 6 a 8, 10 e 12. I presentatori hanno iniziato assegnando 12 punti a tutti i paesi partecipanti, per evitare un possibile \"nul points\".\nPresentatori.\nIl 13 ottobre 2005 sono stati annunciati i presentatori di questa edizione: Maureen Louys e Marcel Vanthilt.\nFinale.\nLa finale si \u00e8 svolta il 20 novembre 2004 alle 18:00 CEST; vi hanno gareggiato 17 paesi. In questa edizione, il Cipro pur non essendo un paese partecipante, ha mantenuto il diritto di voto.\nL'ordine d'esibizione \u00e8 stato condotto in due fasi; nella prima, svoltasi presso il municipio di Hasselt, sono state attuate tre estrazioni: una per selezionare i paesi che si sarebbero esibiti per primo ed ultimo; una seconda per decidere sulla posizione del paese ospitante; ed una terza per dividere i restanti 14 paesi in due gruppi di cinque (per le posizioni dal 2-6 e 7-11) e uno di quattro (per le posizioni 13-15).\nLa seconda fase della selezione dell'ordine d'esibizione \u00e8 stata condotta dal gruppo direttivo del JESC. Il gruppo ha deciso le posizioni esatte dei paesi all'interno dei tre gruppi, tenendo conto, ad esempio, che nella manifestazione non possono essere eseguite consecutivamente tre brani con un genere musicale simile oppure tre canzoni provenienti da paesi dalla medesima regione geografica europea. Questo sistema era gi\u00e0 stato utilizzato nell'edizione precedente di Lillehammer.\nNell\"Interval Act\" si sono esibiti: Vladik Mjagkostupov del Cirque du Soleil, che si \u00e8 esibito con un numero circense, e Mar\u00eda Isabel che si \u00e8 esibita con un medley di \"Antes muerta que sencilla\" e \"Pues va a ser que no\".\n12 punti"}
{"id": "2592640", "revid": "228587", "url": "https://it.wikipedia.org/wiki?curid=2592640", "title": "Fasce fluviali", "text": ""}
{"id": "2592642", "revid": "1573940", "url": "https://it.wikipedia.org/wiki?curid=2592642", "title": "Barca di Amon", "text": "La Barca di Amon era la barca usata dal clero nelle cerimonie religiose e nelle processioni delle sacre festivit\u00e0 dedicate alla divinit\u00e0 suprema e della quale si conoscono almeno tre tipi.\nBarca fluviale di Amon.\nLa barca fluviale di Amon era il battello usato nelle cerimonie sul Nilo chiamato \"Userhat (Amon)\",\nF12-S29-F4:X1*Z1-P3\n\"wsr\u1e253t\", ossia \"Forte di prua \u00e8 Amon\".\nEra di imponente bellezza, lungo 70 metri, allestito in maniera sontuosa e decorato con simboli quali il djed e il Nodo di Iside.\nLa Userhat trasportava, durante la Festa di Opet, la barca processionale di Amon quale simulacro del dio e seppure fornita di remi sovente veniva trainata durante la navigazione dalla barca del sovrano.\nBarca processionale di Amon.\nLa barca processionale di Amon era una barca non atta alla navigazione, portata a spalla dai sacerdoti durante le ricorrenze religiose quando il dio, nel suo simulacro, usciva dal tempio per essere adorato dal suo popolo e per recarsi in visita alle altre divinit\u00e0 nei propri santuari.\nGi\u00e0 in uso durante la XII dinastia, era pi\u00f9 importante della barca fluviale anche se di dimensioni minori ed \u00e8 da considerarsi il prototipo dell'Arca dell'Alleanza.\nSi modific\u00f2 nel tempo pur restando comunque sempre molto preziosa con lo scafo in legno di cedro dorato, le insegne regali e con i remi-timone anch'essi d'oro. Era guarnita a prua ed a poppa con auree teste di ariete scolpite, animale ipostasi di Amon, adornate con \"usekh\", \"(wsh)\", ossia le larghe collane e con le corone \"atef\".\nInizialmente sul ponte vi era un naos circondato da statue dorate di divinit\u00e0 che nascondevano il dio supremo ma successivamente i naos divennero due coperti da un tetto e da tendaggi drappeggiati.\nBarca del Giustiziere.\nLa barca del Giustiziere era chiamata \"Wia-En-Maaty\", \"(wi3 n m3\u02c1ty)\", risulta attribuita ad Amon ma le notizie pervenuteci sono veramente scarse."}
{"id": "2592645", "revid": "1442080", "url": "https://it.wikipedia.org/wiki?curid=2592645", "title": "Renato Giunti", "text": "Biografia.\nNel 1935, appena trentenne, fu scelto come direttore generale della R. Bemporad &amp; figlio in un periodo di difficolt\u00e0 della casa editrice, dopo che Enrico Bemporad era uscito dalla presidenza e dalla direzione dell'azienda (1\u00ba gennaio 1935).\nCon Giunti inizi\u00f2 il nuovo corso della Bemporad, che in seguito alle leggi razziali dovette cambiare nome: dal 17 ottobre 1938 divenne \u00abMarzocco\u00bb. Giunti ristruttur\u00f2 e potenzi\u00f2 l'azienda: una delle nuove iniziative fu la pubblicazione di libri di testo, apparsi nella \"Collezione Scolastica Marzocco\". \nNegli anni del fascismo Renato Giunti si schier\u00f2 a fianco dei perseguitati politici. Prima dell'occupazione tedesca di Firenze, costitu\u00ec il primo Comitato di Liberazione Nazionale, insieme a Enrico Bocci, Gaetano Pieraccini, Vittorio Fossombroni e Augusto Martini. Le autorit\u00e0 comunali di Firenze gli assegnarono la medaglia d'oro nel Trentennale della Resistenza. L'editore fece parte della giunta di liberazione di Firenze (11 agosto 1944 - 10 novembre 1946) dal 29 agosto 1944.\nNella sua \"Premessa\" al libro intitolato \"Enrico Bocci. Una vita per la libert\u00e0\", Renato Giunti ricorda Enrico Bocci in occasione della prima riunione del Comitato interpartitico per la libert\u00e0, che dar\u00e0 poi vita al Comitato Toscano di Liberazione. Giunti scrive: \"Eravamo i delegati dei cinque partiti (Gaetano Pieraccini, Augusto M. Martini, Vittorio Fossombroni, Lui ed io). Egli parl\u00f2 pochissimo, quasi presagisse un che di tragico, ma avvertimmo la calma determinazione di chi preferiva i fatti ai discorsi\".\nNel secondo dopoguerra Renato Giunti riprese l'attivit\u00e0 editoriale alla Marzocco. Allarg\u00f2 la produzione a nuovi settori, come la psicologia infantile, la psicoanalisi, le scienze, i documenti d' arte.\nNel 1956 divenne proprietario e amministratore delegato della Marzocco. \nNel 1965 riun\u00ec tutte le case editrici acquisite nel Consorzio editoriale Giunti. Nel 1975 nomin\u00f2 il figlio Sergio come suo successore alla guida del Consorzio. \nMor\u00ec a Firenze il 12 aprile 1983."}
{"id": "2592651", "revid": "149727", "url": "https://it.wikipedia.org/wiki?curid=2592651", "title": "Bargebur", "text": ""}
{"id": "2592654", "revid": "149727", "url": "https://it.wikipedia.org/wiki?curid=2592654", "title": "Leybuchtpolder", "text": ""}
{"id": "2592655", "revid": "149727", "url": "https://it.wikipedia.org/wiki?curid=2592655", "title": "Neuwesteel", "text": ""}
{"id": "2592656", "revid": "110157", "url": "https://it.wikipedia.org/wiki?curid=2592656", "title": "Norddeich", "text": "Norddeich \u00e8 un comune di 427 abitanti dello Schleswig-Holstein, in Germania.\nAppartiene al circondario (\"Kreis\") del Dithmarschen ed alla comunit\u00e0 amministrativa (\"Amt\") di B\u00fcsum-Wesselburen."}
{"id": "2592663", "revid": "117425537", "url": "https://it.wikipedia.org/wiki?curid=2592663", "title": "Woodland Hills (Los Angeles)", "text": "Woodland Hills \u00e8 un sobborgo di Los Angeles, in California.\nSituato nella parte sud-occidentale della San Fernando Valley, \u00e8 attraversato dalla celebre Mulholland Drive ed \u00e8 conosciuto per essere il luogo in cui hanno abitato e vi sono morti numerosi personaggi pubblici, prettamente del mondo della cultura e dello spettacolo, come ad esempio, l'attore H.B. Warner (1876-1958), l'attore Buster Keaton (1895-1966), l'attore Pinto Colvig (1892-1967), l'attrice cinematografica e teatrale Elisabeth Fraser (1920-2005), l'attore Arthur O'Connell (1908-1981), l'attore Harold J. Stone (1911-2005), il direttore della fotografia Joseph MacDonald (1906-1968), l'attore cinematografico Gino Corrado (1893-1982) sua moglie, l'attrice Anna Lina Alberti (1909), il cantante dei Warrant Jani Lane (1964-2011) e l'attrice Olivia Brown (1957) nota per la sua partecipazione alla serie televisiva Miami Vice. \u00c8 il paese natale del cestista Spencer Dinwiddie.\nUbicazione ed abitanti.\nWoodland Hills \u00e8 posizionato a nord-est di Calabasas e a ovest di Tarzana. A nord confina con West Hills, Canoga Park e Winnetka.\nDa est ad ovest l'abitato \u00e8 attraversato dalla U.S. Route 101 (Ventura Freeway) e dal Ventura Boulevard, che inizia qui ed interseca il Valley Circle Boulevard. La popolazione del sobborgo \u00e8 di circa settantamila abitanti. L'area che circonda \"The Valley\" \u00e8 conosciuta per essere una delle localit\u00e0 pi\u00f9 calde ed afose della citt\u00e0 di Los Angeles.\nStoria.\nPoco si sa delle popolazioni dei nativi americani Chumash che furono i primi abitanti della comunit\u00e0 che anim\u00f2 questa zona della California. Quando, nel 1769, i primi esploratori giunsero in queste valli con la spedizione Portol\u00e1 rimasero particolarmente colpiti dalla bellezza del paesaggio delle dolci colline che si alternavano ad avvallamenti. Incontrarono le popolazioni indigene e chiamarono la zona Valley of the Oaks.\nIn tempi ben pi\u00f9 recenti, nel 1922, Victor Girard Kleinberger compr\u00f2 nel territorio acri () fondando la town of Girard.\nCon l'impiego di una campagna pubblicitaria via stampa, riusc\u00ec a persuadere residenti ed investitori a sviluppare ogni infrastruttura necessaria per una crescita omogenea della zona, che fu sottoposta a rimboscamento con la messa a dimora di centoventimila alberi.\nSebbene i suoi sforzi fossero stati inizialmente criticati con la sottintesa accusa di volere in tal modo coprire attivit\u00e0 economiche personali (l'allestimento di finti negozi sul Ventura Boulevard gli cost\u00f2 anche una detenzione in prigione), Girard riusc\u00ec a mandare avanti il suo progetto completando nel 1925 il Girard Golf Course, tuttora operante come Woodland Hills Country Club.\nL'attuale nome di Woodland Hills \u00e8 stato dato al sobborgo solo nel 1941. Richiama appropriatamente, nel nome inglese che indicala presenza di colline boscose, gli alberi e la vegetazione che lo popolano e che Girard volle fortissimamente impiantare nei primi anni di esistenza del borgo.\nNegli anni quaranta, Harry Warner della Warner Bros. compr\u00f2 acri () destinati ad ospitare un \"ranch\". Il moderno Warner Center che sorge nella zona commerciale \u00e8 dedicato a lui ed evidenzia alte costruzioni che ospitano alberghi e negozi."}
{"id": "2592664", "revid": "149727", "url": "https://it.wikipedia.org/wiki?curid=2592664", "title": "Ostermarsch", "text": ""}
{"id": "2592665", "revid": "149727", "url": "https://it.wikipedia.org/wiki?curid=2592665", "title": "S\u00fcderneuland I", "text": ""}
{"id": "2592666", "revid": "149727", "url": "https://it.wikipedia.org/wiki?curid=2592666", "title": "S\u00fcderneuland", "text": ""}
{"id": "2592668", "revid": "149727", "url": "https://it.wikipedia.org/wiki?curid=2592668", "title": "S\u00fcderneuland II", "text": ""}
{"id": "2592669", "revid": "149727", "url": "https://it.wikipedia.org/wiki?curid=2592669", "title": "Tidofeld", "text": ""}
{"id": "2592670", "revid": "149727", "url": "https://it.wikipedia.org/wiki?curid=2592670", "title": "Westermarsch", "text": ""}
{"id": "2592671", "revid": "79454", "url": "https://it.wikipedia.org/wiki?curid=2592671", "title": "Klyment Jefremovy\u010d Voro\u0161ylov", "text": ""}
{"id": "2592672", "revid": "149727", "url": "https://it.wikipedia.org/wiki?curid=2592672", "title": "Westermarsch I", "text": ""}
{"id": "2592673", "revid": "149727", "url": "https://it.wikipedia.org/wiki?curid=2592673", "title": "Westermarsch II", "text": ""}
{"id": "2592674", "revid": "7", "url": "https://it.wikipedia.org/wiki?curid=2592674", "title": "Woodland Hills, Los Angeles", "text": ""}
{"id": "2592676", "revid": "21880", "url": "https://it.wikipedia.org/wiki?curid=2592676", "title": "Albumares", "text": ""}
{"id": "2592677", "revid": "21880", "url": "https://it.wikipedia.org/wiki?curid=2592677", "title": "Bangiomorpha", "text": ""}
{"id": "2592678", "revid": "21880", "url": "https://it.wikipedia.org/wiki?curid=2592678", "title": "Funisia", "text": ""}
{"id": "2592681", "revid": "21880", "url": "https://it.wikipedia.org/wiki?curid=2592681", "title": "Rotadiscus", "text": ""}
{"id": "2592682", "revid": "21880", "url": "https://it.wikipedia.org/wiki?curid=2592682", "title": "Ramphastosula", "text": ""}
{"id": "2592686", "revid": "1725819", "url": "https://it.wikipedia.org/wiki?curid=2592686", "title": "RAI Mux 5", "text": "RAI Mux 5 \u00e8 uno dei multiplex della televisione digitale terrestre presenti nel sistema DVB-T2 italiano. Appartiene a Rai Way, societ\u00e0 controllata da Rai.\nFrequenze.\nIl RAI Mux 5 trasmette in DVB-T2 sulla frequenza UHF 53 in Valle d'Aosta e sulla frequenza VHF 11 in Piemonte a Torino da Eremo - Monte Capra. Fino al 15 settembre 2009 l'unico impianto attivo \u00e8 stato quello della postazione di Punta Badde Urbara, in provincia di Oristano; fino al 10 settembre 2009 questo multiplex era identificato come RAI Mux 6. Dal 18 settembre 2013 il Rai Mux 5A trasmetteva sulla frequenza VHF 11."}
{"id": "2592687", "revid": "21880", "url": "https://it.wikipedia.org/wiki?curid=2592687", "title": "Pseudoiulia", "text": ""}
{"id": "2592688", "revid": "21880", "url": "https://it.wikipedia.org/wiki?curid=2592688", "title": "Miraluolishania", "text": ""}
{"id": "2592693", "revid": "95049", "url": "https://it.wikipedia.org/wiki?curid=2592693", "title": "Pantan Monastero", "text": "Pantan Monastero \u00e8 una frazione di Roma Capitale (zona \"O\" 66), situata a cavallo di via di Casal Selce, sulle zone Z. XLV Castel di Guido sul lato ovest e Z. XLVIII Casalotti sul lato est, nel territorio del Municipio Roma XIII (ex Municipio Roma XVIII).\nLa zona prende nome dalla tenuta omonima, mentre la dorsale via di Casal Selce prende nome da un'antica cava di selce ivi presente.\nStoria.\nLe prime tracce di insediamenti umani nella zona attualmente occupata da Pantan Monastero risalgono alla fine dell'ultima Glaciazione, all'incirca 15.000 anni fa, con i ritrovamenti alla Torre di Pagliaccetto ed a Torrimpietra. Con l'ascesa di Roma la zona, come la vicina Casalotti, era inclusa nel vasto Agro Romano e veniva sfruttata per la legna nei boschi di bosso, lauro e quercia. Qui anticamente sono registrati i Fondi Gratinianus e Rosarius, il nome di quest\u2019ultimo dovuto al ricordo della antica coltivazione delle rose nella regione.\nLa zona, praticamente disabitata, era lambita dall'antica via Cornelia che assicurava i collegamenti con l'area urbana. Dopo la caduta dell'Impero romano tutta la zona venne abbandonata a causa delle scorribande dei barbari. All'abbandono contribu\u00ec anche la malaria che infestava tutte le aree dell'Agro Romano.\nA partire dai primi anni del XX secolo la zona vede svilupparsi i primi insediamenti moderni. Negli anni \u201920 da Treviso la \u201cCooperativa agricola ex combattenti Piave\u201d trasfer\u00ec dei coloni veneti nelle vallate ampie dell'Agro Romano ed avvia la bonifica delle aree malsane. Vengono create delle piccole borgate ma dopo la Seconda guerra mondiale la cooperativa, a causa di una cattiva amministrazione, viene dichiarata fallita ed i coloni devono acquistare di nuovo le terre. \nIn questo frangente viene deciso che ciascun acquirente doni \"un metro di terra per edificare la Chiesa\u201d, la quale si colloca tra le due zone allora abitate: il \u201cmonte dei bogui\u201d (monte delle lumache, oggi via Casale delle Pantanelle) e \u201cborgo furo\u201d (da via della Riserva del Fontanile a via Quarto di S. Lucia). Intorno al 1931 viene costruita la scuola per fornire l\u2019istruzione ai ragazzi che vi abitano. Negli anni 60 la popolazione cresce con l'arrivo di immigrati provenienti da altre parti d'Italia. \nA partire da met\u00e0 anni 90 la zona si sviluppa ulteriormente con un boom edilizio (proseguito anche negli anni 2000) che praticamente fa congiungere la zona con la vicina Casalotti e la rende un abitato meno agricolo e pi\u00f9 residenziale."}
{"id": "2592694", "revid": "162719", "url": "https://it.wikipedia.org/wiki?curid=2592694", "title": "Classe Ognevoy", "text": ""}
{"id": "2592697", "revid": "2056951", "url": "https://it.wikipedia.org/wiki?curid=2592697", "title": "Woodland Hills", "text": ""}
{"id": "2592699", "revid": "21880", "url": "https://it.wikipedia.org/wiki?curid=2592699", "title": "Metaspriggina", "text": ""}
{"id": "2592700", "revid": "21880", "url": "https://it.wikipedia.org/wiki?curid=2592700", "title": "Maanshania", "text": ""}
{"id": "2592707", "revid": "21880", "url": "https://it.wikipedia.org/wiki?curid=2592707", "title": "Echmatocrinus", "text": ""}
{"id": "2592708", "revid": "21880", "url": "https://it.wikipedia.org/wiki?curid=2592708", "title": "Zalambdalestes", "text": ""}
{"id": "2592709", "revid": "36426", "url": "https://it.wikipedia.org/wiki?curid=2592709", "title": "Chiesa di San Miniato fra le Torri", "text": ""}
{"id": "2592710", "revid": "287204", "url": "https://it.wikipedia.org/wiki?curid=2592710", "title": "Cincinnati Royals 1960-1961", "text": "La stagione 1960-61 dei Cincinnati Royals fu la 13\u00aa nella NBA per la franchigia.\nI Cincinnati Royals arrivarono quarti nella \"Western Division\" con un record di 33-46, non qualificandosi per i play-off."}
{"id": "2592711", "revid": "21880", "url": "https://it.wikipedia.org/wiki?curid=2592711", "title": "Feilongus", "text": ""}
{"id": "2592713", "revid": "287204", "url": "https://it.wikipedia.org/wiki?curid=2592713", "title": "Cincinnati Royals 1961-1962", "text": "La stagione 1961-62 dei Cincinnati Royals fu la 14\u00aa nella NBA per la franchigia.\nI Cincinnati Royals arrivarono secondi nella \"Western Division\" con un record di 43-37. Nei play-off persero la semifinale di division con i Detroit Pistons (3-1)."}
{"id": "2592714", "revid": "7", "url": "https://it.wikipedia.org/wiki?curid=2592714", "title": "CBS television", "text": ""}
{"id": "2592715", "revid": "110157", "url": "https://it.wikipedia.org/wiki?curid=2592715", "title": "Comitato Olimpico e Interfederale Belga", "text": "Il Comitato Olimpico e Interfederale Belga (francese \"Comit\u00e9 Olympique et Interf\u00e9d\u00e9ral Belge\"; fiammingo \"Belgisch Olympisch en Interfederaal Comite\" ) \u00e8 il comitato olimpico di coordinamento dello sport in Belgio. Venne fondato nel 1906 da Edouard de Laveleye, che ne fu il primo presidente, ed ha sede a Bruxelles.\nRappresenta questa nazione presso il Comitato Olimpico Internazionale (CIO) dal 1906 ed ha lo scopo di curare l'organizzazione ed il potenziamento dello sport in Belgio e, in particolare, la preparazione degli atleti belgi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Pierre-Olivier Beckers, mentre la carica di segretario generale \u00e8 occupata da Guido de Bondt."}
{"id": "2592717", "revid": "7", "url": "https://it.wikipedia.org/wiki?curid=2592717", "title": "Woodland Hills (California)", "text": ""}
{"id": "2592719", "revid": "37401", "url": "https://it.wikipedia.org/wiki?curid=2592719", "title": "Atti aventi forza di legge", "text": ""}
{"id": "2592720", "revid": "110157", "url": "https://it.wikipedia.org/wiki?curid=2592720", "title": "Comitato Olimpico di Bosnia ed Erzegovina", "text": "Il Comitato Olimpico di Bosnia ed Erzegovina (in bosniaco: \"Olimpijski komitet Bosne i Hercegovine\") \u00e8 un'organizzazione sportiva nata nel 1992 a Sarajevo, capitale della Bosnia ed Erzegovina.\nRappresenta questa nazione presso il Comitato Olimpico Internazionale (CIO) dal 1993 e ha lo scopo di curare l'organizzazione e il potenziamento dello sport in Bosnia ed Erzegovina e, in particolare, la preparazione degli atleti bosniaci-erzegovini, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 il dr Izet Ra\u0111o, mentre la carica di segretario generale \u00e8 occupata da Rhizelaine Diouri-Joksimovi\u0107."}
{"id": "2592722", "revid": "7", "url": "https://it.wikipedia.org/wiki?curid=2592722", "title": "Woodland Hills, California", "text": ""}
{"id": "2592729", "revid": "2020678", "url": "https://it.wikipedia.org/wiki?curid=2592729", "title": "Comitato Olimpico Bulgaro", "text": "Il Comitato Olimpico Bulgaro (noto anche come \"\u0411\u044a\u043b\u0433\u0430\u0440\u0441\u043a\u0438 \u043e\u043b\u0438\u043c\u043f\u0438\u0439\u0441\u043a\u0438 \u043a\u043e\u043c\u0438\u0442\u0435\u0442\" in bulgaro) \u00e8 un'organizzazione sportiva bulgara, nata il 30 marzo 1923 a Sofia, Bulgaria.\nRappresenta questa nazione presso il Comitato Olimpico Internazionale (CIO) dal 1924 ed ha lo scopo di curare l'organizzazione ed il potenziamento dello sport in Bulgaria e, in particolare, la preparazione degli atleti bulgari, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Stefka Kostadinova, mentre la carica di segretario generale \u00e8 occupata da Belcho Goranov.\nPartecip\u00f2 alle Olimpiadi fin dai primi giochi olimpici di Atene del 1896; prese parte a tutte le manifestazioni olimpici, eccezion fatta per il periodo tra il 1944 al 1952."}
{"id": "2592730", "revid": "446353", "url": "https://it.wikipedia.org/wiki?curid=2592730", "title": "Murmansk (incrociatore 1944)", "text": ""}
{"id": "2592731", "revid": "1226", "url": "https://it.wikipedia.org/wiki?curid=2592731", "title": "Trilogia dell'alba della notte", "text": ""}
{"id": "2592735", "revid": "921573", "url": "https://it.wikipedia.org/wiki?curid=2592735", "title": "Francesco Bonazzi", "text": "Biografia.\nTorinese, maturit\u00e0 classica al Collegio San Giuseppe nel 1986, laureato in giurisprudenza all'Universit\u00e0 di Pavia, ha iniziato all'Ansa nel 1992. Quattro anni dopo viene assunto a Milano alla redazione economica. \u00c8 giornalista professionista dal 1998.\nNel 1997, Giulio Anselmi lo nomina corrispondente da Washington. Lascia l'Ansa per L'Espresso nel 1999. Firma diverse inchieste di copertina, tra le quali \"Ecco come ha fatto i soldi Berlusconi\", con Peter Gomez, l'intervista al famoso \"palo cieco\" dell'omicidio D'Antona (poi scagionato dopo l'arresto della Lioce), \"Carnevale Telecom\" sugli affari brasiliani della Telecom gestione Colaninno, l'intervista ai tre latitanti del caso Telekom Serbia che ha smascherato i bluff di Igor Marini, il racconto esclusivo della detenzione al 41 bis di Bernardo Provenzano e Tot\u00f2 Riina.\nDurante lo scandalo Tavaroli-Mancini, nel 2006, ha messo a segno una serie di scoop sulla rete di intelligence che faceva capo a Pio Pompa e sul sistema Pollari. Nel 2008 ha anticipato l'inchiesta della Procura di Milano sull'elusione fiscale delle banche italiane, pubblicando materiale inedito uscito dalle principali banche d'affari internazionali che operano in Italia nel campo dei derivati. \nA giugno del 2008 si \u00e8 dimesso dall'Espresso, del quale \u00e8 rimasto collaboratore fisso, per diventare freelance. Ha collaborato con la Stampa - direzione Anselmi - e con il sito Dagospia. \u00c8 tra i fondatori del Fatto Quotidiano. A gennaio 2010 lascia il giornale per approdare al Secolo XIX, per il quale fa l'inviato speciale. Dal primo gennaio 2014 al 31 dicembre 2015 \u00e8 stato vicedirettore del sito Dagospia. Attualmente collabora con il Fatto Quotidiano e La Verit\u00e0 di Maurizio Belpietro. A gennaio del 2016, sul Fatto Quotidiano, ha rivelato il piano di Matteo Renzi per nominare Marco Carrai a capo degli 007 contro il cyber crime.\nHa pubblicato due libri-inchiesta: \"Telekom Serbia, l'affare di cui nessuno sapeva\" (Sperling &amp;Kupfer, 2004) e \"Prendo i soldi e scappo\" (Il Saggiatore, 2009), scritto con un banchiere che si firma Bankomat.\nNel 2005 ha vinto il premio \"Maria Grazia Cutuli\" della citt\u00e0 di Gela per una serie di inchieste sul regime del carcere duro per i mafiosi."}
{"id": "2592736", "revid": "287204", "url": "https://it.wikipedia.org/wiki?curid=2592736", "title": "Pian d'Alma", "text": "Pian d'Alma \u00e8 una frazione dei comuni italiani di Castiglione della Pescaia e Scarlino, nella provincia di Grosseto, in Toscana.\nGeografia fisica.\nLa frazione \u00e8 situata nella piana del fiume Alma, che da Poggio Ballone scende verso il mare fino a sfociare nel Tirreno. Da Pian d'Alma si possono inoltre raggiungere facilmente tre note e suggestive calette del comune di Scarlino: Cala Civette, Cala Violina e Cala Martina. La piana \u00e8 un'area naturale protetta denominata padule Pian d'Alma.\nStoria.\nIl casale dell'Alma, con corte e castello, oggi scomparso, sorse nel primo Medioevo nei poggi presso il torrente omonimo, e vi ebbero giurisdizione i vescovi di Roselle e i conti Della Gherardesca. Nel 1118, uno dei vescovi vendette la villa della corte ai monaci dell'abbazia di San Bartolomeo a Sestinga, mentre il conte Ugo Della Gherardesca e sua moglie Ermengarda avevano venduto nel 1075 la met\u00e0 del castello, con il porto presso la foce del fosso Alma, e i terreni che dalla foce vanno a Punta Troia, per 1040 soldi. Il castello cadde in rovina e gi\u00e0 nel 1183 risultava diroccato e privo di abitanti, come rinvenuto in un documento redatto presso l'Ospedale di San Leonardo di Stagno, che lo aveva acquistato l'anno precedente. L'antico insediamento, dalle descrizioni dei vari atti notarili, risultava essere situato nei monti di Tirli tra il torrente e l'eremo di Malavalle; alcuni identificano il vecchio castello e relativo borgo di Pian d'Alma con il Castello di Maus, fortificazione risalente all'XI secolo che venne misteriosamente abbandonato.\nNel corso dei secoli, l'abitato ha poi continuato a svilupparsi nei pressi della Torre d'Alma, torre di avvistamento costruita nel X secolo come possedimento dell'abbazia di Sestinga. Il territorio nel corso del XIV secolo pass\u00f2 alla Repubblica di Siena e, dal 1398 in poi, si ritrov\u00f2 proprio ai confini tra il Principato di Piombino e il Granducato di Toscana. Vista la variabilit\u00e0 nelle varie epoche dei limiti dei due stati, l'intero abitato passava spesso da una giurisdizione all'altra, fino alla sua definitiva annessione al Granducato di Toscana avvenuta nel 1815.\nNegli anni cinquanta del XX secolo, il vescovo di Grosseto monsignor Paolo Galeazzi, intu\u00ec l'esigenza degli abitanti di Pian d'Alma di possedere una propria parrocchia indipendente e fece costruire un complesso parrocchiale all'interno della frazione.\nSociet\u00e0.\nEvoluzione demografica.\nQuella che segue \u00e8 l'evoluzione demografica del centro abitato di Pian d'Alma.\nInfrastrutture e trasporti.\nLa frazione \u00e8 posta in un punto stradario nodale, poich\u00e9 si trova sulla strada provinciale 158 delle Collacchie su un quadrivio che porta verso Punta Ala ad ovest, verso Tirli e Vetulonia ad est, verso Follonica a nord e verso Castiglione e Grosseto a sud.\nPian d'Alma possiede inoltre una delle principali aviosuperfici della provincia di Grosseto."}
{"id": "2592740", "revid": "1784492", "url": "https://it.wikipedia.org/wiki?curid=2592740", "title": "Comitato Olimpico Croato", "text": "Il Comitato Olimpico Croato (noto anche come \"Hrvatski olimpijski odbor\" in croato) \u00e8 un'organizzazione sportiva croata, nata nel 1991 a Zagabria.\nRappresenta questa nazione presso il Comitato Olimpico Internazionale (CIO) dal 1993 e ha lo scopo di curare l'organizzazione e il potenziamento dello sport in Croazia e, in particolare, la preparazione degli atleti croati, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Zlatko Mate\u0161a, mentre la carica di segretario generale \u00e8 occupata da Josip \u010cop."}
{"id": "2592742", "revid": "110157", "url": "https://it.wikipedia.org/wiki?curid=2592742", "title": "Comitato Olimpico Cipriota", "text": "Il Comitato Olimpico Cipriota (noto anche come \"\u039a\u03c5\u03c0\u03c1\u03b9\u03b1\u03ba\u03ae \u039f\u03bb\u03c5\u03bc\u03c0\u03b9\u03b1\u03ba\u03ae \u0395\u03c0\u03b9\u03c4\u03c1\u03bf\u03c0\u03ae\" in greco) \u00e8 un'organizzazione sportiva cipriota, nata nel 1974 a Nicosia, Cipro.\nRappresenta questa nazione presso il Comitato Olimpico Internazionale (CIO) dal 1979 ed ha lo scopo di curare l'organizzazione ed il potenziamento dello sport in Cipro e, in particolare, la preparazione degli atleti ciprioti, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Ouranios Ioannides, mentre la carica di segretario generale \u00e8 occupata da Charalambos Lottas."}
{"id": "2592743", "revid": "1905965", "url": "https://it.wikipedia.org/wiki?curid=2592743", "title": "Universo espanso", "text": "L'espressione universo espanso (a volte chiamato anche universo esteso) si usa generalmente per definire l'\u00abestensione\u00bb di un \"media franchise\" (cio\u00e8 uno spettacolo televisivo, una serie di film, ecc.) attraverso altri media (di solito fumetti e romanzi originali). Tale operazione implica tipicamente la semplice creazione di nuove avventure per personaggi esistenti gi\u00e0 sviluppati all'interno del \"franchise\"; tuttavia in alcuni casi sono sviluppati personaggi completamente nuovi ed una \u00abmitologia\u00bb complessa. Non si tratta di un'operazione simile ad un adattamento, che \u00e8 una rinarrazione della stessa storia, di solito su un diverso mezzo di comunicazione di massa. Quasi ogni \"media franchise\" che pu\u00f2 vantare una base di ammiratori appassionati ha una qualche forma di universo espanso.\nEsempi.\nDue notevoli esempi di \"media franchises\" con un universo esteso sono \"Guerre stellari\" e \"Star Trek\": entrambi hanno un'ampia gamma di romanzi originali, di fumetti, di videogiochi e di altri media che accrescono in modi diversi la mitologia di ciascun universo. In entrambi i casi sono stati sviluppati nuovi personaggi e situazioni che esistono solo nei media dell'universo espanso.\nCanonicit\u00e0.\nAnche se vi sono alcune eccezioni, le opere dell'universo espanso non sono generalmente accettate come canone, o parte della linea narrativa \u00abufficiale\u00bb, ma sono viste piuttosto come creazioni \u00abapocrife\u00bb. In alcuni (rari) casi, i personaggi creati per un universo espanso possono essere \u00abadottati\u00bb dalle opere canoniche associate a quel \"franchise\" - un esempio essendo \"Guerre stellari\"."}
{"id": "2592746", "revid": "580", "url": "https://it.wikipedia.org/wiki?curid=2592746", "title": "Palazzo di Hampton Court", "text": ""}
{"id": "2592756", "revid": "1543377", "url": "https://it.wikipedia.org/wiki?curid=2592756", "title": "Roccamare", "text": "Roccamare \u00e8 una localit\u00e0 balneare del comune di Castiglione della Pescaia, in provincia di Grosseto.\nGeografia fisica.\nRoccamare dista dal capoluogo comunale circa 5\u00a0km e circa 24\u00a0km da Grosseto ed \u00e8 situata a nord di Castiglione all'interno di una fitta pineta, lungo il corso del fosso Tonfone, breve corso d'acqua lungo appena 4\u00a0km che nasce nelle vicinanze di Pian di Rocca e sfocia nel mar Tirreno presso la spiaggia di Roccamare.\nPineta di Roccamare.\nLa localit\u00e0 \u00e8 situata all'interno della pineta di Roccamare, un'ampia pineta che si estende per pi\u00f9 di 8\u00a0km nel territorio di Castiglione della Pescaia, lungo il litorale tirrenico tra la frazione di Riva del Sole a sud e quella di Rocchette a nord. All'estremit\u00e0 sud della pineta sorge il promontorio definito Capezzolo, mentre all'estremit\u00e0 nord \u00e8 delimitata dal promontorio di Punta Ala, dove si trova la frazione di Rocchette. La pineta \u00e8 caratterizzata per la presenza di pini marittimi e pini domestici, con i primi che risultano pi\u00f9 presenti in prossimit\u00e0 del litorale ed i secondi verso il retroterra. Si ritrovano anche specie endemiche di macchia mediterranea. Nell'antichit\u00e0 la pineta era una zona paludosa che faceva da margine all'ormai scomparso lago Prile, e nel corso del Settecento, a seguito delle opere di bonifica effettuate dai Lorena, e successivamente dal fascismo, la pineta assunse l'aspetto che ha adesso, cos\u00ec come successe per la pineta del Tombolo, che invece collega Castiglione della Pescaia a nord con Marina di Grosseto a sud.\nStoria.\nRoccamare \u00e8 un insediamento moderno andatosi a sviluppare nel corso del XX secolo insieme alla frazione di Riva del Sole, alla quale \u00e8 adiacente, dopo le ultime bonifiche della Maremma.\nLa localit\u00e0 nasce da un progetto di utilizzare l'ampia pineta per costruirvi al suo interno una lottizzazione o \"gated community\" con strade e moderne abitazioni, specialmente ville e ampi caseggiati a poca distanza dalla spiaggia. Le circa duecento ville furono realizzate in gran parte a partire dal 1963, per proseguire nel corso degli anni settanta e ottanta, dall'architetto Ugo Miglietta, con il nome progettuale di \"Villa in pineta\", caratterizzate da rivestimenti in pietra e tetti piatti aggettanti che sembrano attingere alla matrice wrightiana, o dall'architetto Antonio Canali, di stile etnico-tradizionale, con tetti a padiglione ed ampi patio.\nMonumenti e luoghi d'interesse.\nNata nel secolo scorso come frazione balneare a vocazione turistico-residenziale, Roccamare non possiede monumenti storici all'interno del suo perimetro, ma \u00e8 possibile segnalare alcune strutture di interesse artistico-architettonico realizzate a partire dalla fine degli anni cinquanta, che hanno suscitato apprezzamenti nel campo dell'architettura contemporanea. Sono qui elencate le principali ville che hanno ricevuto recensioni su diverse pubblicazioni specialistiche:\nNel 1970 \u00e8 stata realizzata una cappella, su progetto di Ugo Miglietta, riservata agli abitanti del comprensorio ed officiata nel periodo estivo.\nSociet\u00e0.\nEvoluzione demografica.\nQuella che segue \u00e8 l'evoluzione demografica del centro abitato di Roccamare.\nInfrastrutture e trasporti.\nLa frazione \u00e8 attraversata dalla strada provinciale 158 delle Collacchie, che la collega a nord con Follonica e a sud con Grosseto. La pineta di Roccamare \u00e8 inoltre attraversata interamente dalla pista ciclabile Castiglione della Pescaia-Bivio di Rocchette, che partendo dal centro del capoluogo comunale, attraversa la frazione stessa di Roccamare fino al bivio che porta in direzione della frazione di Rocchette.\nEconomia.\nTurismo.\nRoccamare \u00e8 l'abituale meta estiva del politico Romano Prodi ed \u00e8 stata in passato anche rifugio estivo dello scrittore Italo Calvino, che vi trascorreva tutte le estati, a partire dagli anni settanta fino al settembre del 1985, quando fu qui colpito dall'ictus che lo port\u00f2 alla morte. La stessa pineta di Roccamare e le sue spiagge sono servite allo scrittore come ispirazione nella sua opera \"Palomar\". Il suo corpo, come da indicazioni da lui lasciate, \u00e8 sepolto al cimitero di Castiglione della Pescaia. La moglie, Esther Calvino, in estate risiede tuttora a Roccamare. Altro illustre residente della frazione \u00e8 lo scrittore Pietro Citati, e fu proprio lui a far conoscere Roccamare a Calvino, quando nel 1972 lo invit\u00f2 a trascorrere dei giorni nella sua villa. Un'altra delle ville \u00e8 stata la residenza dello scrittore ed editor Carlo Fruttero. L'atmosfera delle ville nella pineta e del paese balneare durante l'inverno sono protagoniste del suo giallo \"Enigma in luogo di mare\". Fruttero si \u00e8 spento a Roccamare il 15 gennaio 2012 ed \u00e8 stato sepolto nel cimitero di Castiglione della Pescaia.\nA Roccamare hanno risieduto anche il direttore d\u00b4orchestra Georg Solti, le attrici Sophia Loren e Claudia Cardinale, l'attore Roger Moore, il produttore Carlo Ponti, l'esploratore e navigatore Ambrogio Fogar, il re di Spagna Juan Carlos di Borbone, che tutti gli anni raggiunge la localit\u00e0 per andare a fare vela a Punta Ala, i politici Alberto Michelini e Stefano Passigli, il banchiere Siegmund Warburg, l'attore Francesco Nuti e il regista Giovanni Veronesi, il quale, durante il corso delle riprese per il film \"Manuale d'amore 3\", ha ospitato nella sua villa gli attori Robert De Niro e Monica Bellucci."}
{"id": "2592759", "revid": "154893", "url": "https://it.wikipedia.org/wiki?curid=2592759", "title": "Accoppiamento spin-orbita", "text": ""}
{"id": "2592761", "revid": "729019", "url": "https://it.wikipedia.org/wiki?curid=2592761", "title": "Accoppiamento jj", "text": "L'accoppiamento jj \u00e8 uno schema di accoppiamento spin-orbita valido quando si considerano atomi pesanti: in tali atomi l'interazione spin-orbita diventa tanto grande quanto l'interazione spin-spin o tra momenti angolari orbitali, ed ogni momento angolare orbitale tende ad accoppiarsi con ogni proprio spin individuale, originando un momento angolare totale dato da\nda cui il nome \"accoppiamento jj\"."}
{"id": "2592763", "revid": "91533", "url": "https://it.wikipedia.org/wiki?curid=2592763", "title": "Fiume Sabato", "text": ""}
{"id": "2592766", "revid": "124054380", "url": "https://it.wikipedia.org/wiki?curid=2592766", "title": "Mirz\u0259 X\u0259z\u0259r", "text": "Era inoltre conosciuto come Mirza Michaeli. Mirz\u0259 X\u0259z\u0259r visse a Monaco di Baviera, Germania fino alla morte avvenuta nel 2020 all'et\u00e0 di 73 anni.\nGli anni della giovinezza.\nNel luglio 1973, Mirz\u0259 X\u0259z\u0259r si laurea alla facolt\u00e0 di legge presso l'universit\u00e0 pubblica dell'Azerbaigian. Dall'agosto 1973 al gennaio 1974, lavora come avvocato a Sumgait. Nel giugno 1974, immigra in Israele e segue dei corsi specializzati per avvocati provenienti dall'URSS presso l'universit\u00e0 di Tel Aviv. Dal giugno 1975 al gennaio 1976, \u00e8 a servizio delle Forze di Difesa di Israeliane.\nTraduzione della Bibbia.\nSu richiesta dell'Istituto di Stoccolma per la Traduzione della Bibbia, Mirz\u0259 X\u0259z\u0259r tradusse la bibbia - il Nuovo Testamento e il Vecchio Testamento - in lingua azera. Nel 1982, l'istituto per la Traduzione della Bibbia di Stoccolma, Svezia, rilasci\u00f2 la nuova traduzione di Mirz\u0259 X\u0259z\u0259r in lingua moderna azera del Nuovo Testamento, che \u00e8 attualmente utilizzata in Azerbaigian. La traduzione dell'intera Bibbia fu completata nel 1984.\nLa prima edizione venne stampata a Zagabria, Croazia. La traduzione di Mirz\u0259 X\u0259z\u0259r del Nuovo Testamento viene ristampata cinque volte durante gli anni successivi. Mirz\u0259 X\u0259z\u0259r complet\u00f2 la traduzione del Vecchio Testamento nel 1984, ma la traduzione non \u00e8 stata ancora stampata. \nLavoro.\nDall'agosto 1976 all'ottobre 1985, Mirz\u0259 X\u0259z\u0259r lavor\u00f2 come vice redattore capo del servizio azero Radio Europa Libera / Radio Libert\u00e0 a Monaco di Baviera, Germania. Nell'ottobre 1985, venne invitato a Washington, DC, ad essere il redattore capo del servizio radio azero Voce dell'America. Nel febbraio 1987, Mirz\u0259 X\u0259z\u0259r ritorn\u00f2 a Monaco per condurre il servizio radio azero Radio Europa Libera / Radio Libert\u00e0 e lui lavora l\u00ec fino a settembre 2003. Nel gennaio 2004, fond\u00f2 il giornale \"Mirz\u0259 X\u0259z\u0259rin S\u0259si\" a Baku.\nMirz\u0259 X\u0259z\u0259r diresse il giornale online \"La Voce di Mirz\u0259 X\u0259z\u0259r\" in tre lingue: azero, inglese e russo. Da settembre ad ottobre 2005, Mirz\u0259 X\u0259z\u0259r fu conduttore della TV Azadlig (TV libert\u00e0), la prima stazione indipendente a trasmettere da un paese straniero in Azerbaigian. Nel dicembre 2005, lanci\u00f2 un programma radio su Internet, \"La Voce di Mirz\u0259 X\u0259z\u0259r\", dove gli ospiti potevano ascoltare i programmi audio preregistrati.\nPubblicazioni.\nGli articoli di Mirza Kazar legati alla situazione economica e politica e dell'Azerbaigian e di altri precedenti stati sovietici sono stati pubblicati in Azerbaigian, Turchia, Repubblica Ceca e altri paesi. The Formation of the Popular Front in Azerbaijan (La Formazione del Fronte Popolare in Azerbaijan) di Mirz\u0259 X\u0259z\u0259r (28 dicembre 1988) \u00e8 stata la prima pubblicazione di ricerca circa i tentativi degli intellettuali e dei patrioti locali di lanciare un movimento nazionaldemocratico in Azerbaigian. Il Fronte Popolare Azero \u00e8 stato creato ufficialmente nel 1989. Nell'agosto 1989, \u00e8 stata pubblicata la sua Birlik Society in the Azerbaijani Democratic Movement (Societ\u00e0 Birlik nel Movimento Democratico Azero).\nIl \"gennaio nero\" del 1990.\nDurante lo scoppio del gennaio nero, i sovietici riescono a sopprimere tutti gli sforzi di diffondere notizie dall'Azerbaijan alla popolazione locale e alla comunit\u00e0 internazionale. Alla vigilia dell'invasione militare sovietica a Baku, una fonte di rifornimento di energia per la TV Azerbaijani e la radio statale viene fatta esplodere dai funzionari dell'intelligence per tagliare la popolazione da ogni fonte di informazione. La TV e la radio diventano mute e tutta la stampa viene vietata. Ma Mirz\u0259 X\u0259z\u0259r ed il suo personale riescono presso Radio Europa Libera / Radio Libert\u00e0 a trasmettere notiziari giornalieri da Baku, rendendola l'unica fonte delle notizie agli Azeri all'interno ed all'esterno del paese per parecchi giorni. La direzione del Cremlino cerca a lungo di mantenere il mondo esterno e la popolazione all'interno dell'Azerbaijan, ignara dell'invasione militare, ma Mirz\u0259 X\u0259z\u0259r ed il suo personale sventano questo tentativo. Grazie a Mirz\u0259 X\u0259z\u0259r ed al suo personale a Radio Europa Libera / Radio Libert\u00e0, gli Azeri dentro e fuori dall'Azerbaijan, cosiccome la comunit\u00e0 internazionale, apprendono dell'invasione sovietica e guadagnano una possibilit\u00e0 di organizzare azioni di protesta. Scosso da questo \"sorprendente\" sviluppo, il governo dell'URSS sporge ufficialmente querela nei confronti degli Stati Uniti circa il reportage di Radio Europa Libera / Radio Libert\u00e0 sull'invasione militare dell'Azerbaijan. Le trasmissioni del 20 gennaio 1990 rendono Mirz\u0259 X\u0259z\u0259r una leggenda fra gli Azeri all'interno e all'esterno dell'Azerbaijan. Melahet Agacankizi, una ben nota poetessa e scrittrice azera, descrive la comparsa di Mirz\u0259 X\u0259z\u0259r sulla radio ai tempi dell'invasione militare sovietica come segue: \"Il 20 gennaio, Mirz\u0259 X\u0259z\u0259r con la sua voce divina \"donata da Dio\", ha dato la speranza alla morente popolazione azera\". La sua voce distintiva ed il suo nome sono familiari per gli Azeri all'interno e all'esterno dell'Azerbaijan.\nPremi.\nIl nome di Mirz\u0259 X\u0259z\u0259r \u00e8 stato incluso del libro \u201c100 grandi Azeri, \" redatto dal celebre ricercatore e scrittore azero Alisa Nijat e pubblicato a Baku nel 1999. Nel 1990, il fronte popolare dell'Azerbaijan assegna a Mirz\u0259 X\u0259z\u0259r il premio di Memmed Emin Resulzade per il suo ruolo nel movimento nazionaldemocratico nell'Azerbaijan. Memmed Emin Resulzade \u00e8 stato uno dei fondatori della prima Repubblica indipendente dell'Azerbaijan nel 1918.\nSabir Rustamkhanly, un eminente scrittore e politico azero, ha definito Mirz\u0259 X\u0259z\u0259r \u201cun simbolo del nostro sforzo nazionale\u201d nella sua intervista con il del giornale \u201cCumhuriyet\u201d a settembre 2003. Il suo nome \u00e8 comparso nell'enciclopedia degli Ebrei della montagna, pubblicata in Israele, nel 2006."}
{"id": "2592772", "revid": "1305772", "url": "https://it.wikipedia.org/wiki?curid=2592772", "title": "Bischoff", "text": ""}
{"id": "2592775", "revid": "175425", "url": "https://it.wikipedia.org/wiki?curid=2592775", "title": "Persepolis F.C.", "text": ""}
{"id": "2592779", "revid": "767487", "url": "https://it.wikipedia.org/wiki?curid=2592779", "title": "Canzone di primavera", "text": "Canzone di primavera \u00e8 un film del 1951 diretto da Mario Costa.\nTrama.\nRosetta, nipote di Pippo, proprietario della trattoria sull'isolotto del Tevere, \u00e8 innamorata di Mario, un giovane compositore. Ma lo zio Pippo vuole che Rosetta si fidanzi col figlio di un armatore genovese. L'amore fra Rosetta e Mario \u00e8 difeso da un'altra coppia di fidanzati, Nino, amico di lui, e Maria, amica di lei. Nino, che fa il cicerone, presenta a Mario due attrici cinematografiche americane, venute in Italia per girare un film. Evi, una delle attrici, nutre simpatia per il musicista e vorrebbe aiutarlo a farsi strada. Rosetta, ingelosita, reagisce lasciandosi corteggiare, durante una festa, dal figlio dell'armatore.\nMario credendosi tradito, decide di partire con Evi per l'America. Rosetta, Nino e Maria, cercano di convincere Mario che l'interesse di Evi per lui \u00e8 un capriccio passeggero; ma lui si ribella e tratta male Rosetta che disperata, si getta nel Tevere, ma viene salvata. Mario, vista l'inconsistenza dei sentimenti di Evi e commosso dal gesto di Rosetta, torna da lei a chiedere perdono.\nProduzione.\nIl film \u00e8 ascrivibile al filone dei melodrammi sentimentali comunemente detto \"strappalacrime\", molto in voga tra il pubblico italiano in quel periodo (poi ribattezzato dalla critica con il termine \"neorealismo d'appendice\").\nDistribuzione.\nIl film venne distribuito nel circuito cinematografico italiano il 13 marzo del 1951."}
{"id": "2592795", "revid": "288031", "url": "https://it.wikipedia.org/wiki?curid=2592795", "title": "Ivan Gon\u010darov", "text": ""}
{"id": "2592796", "revid": "149732", "url": "https://it.wikipedia.org/wiki?curid=2592796", "title": "Muscolo rotatore", "text": ""}
{"id": "2592805", "revid": "30909", "url": "https://it.wikipedia.org/wiki?curid=2592805", "title": "Xerxes (Fullmetal Alchemist)", "text": ""}
{"id": "2592806", "revid": "287204", "url": "https://it.wikipedia.org/wiki?curid=2592806", "title": "Middot", "text": ""}
{"id": "2592808", "revid": "486946", "url": "https://it.wikipedia.org/wiki?curid=2592808", "title": "T.W. Adorno", "text": ""}
{"id": "2592815", "revid": "217432", "url": "https://it.wikipedia.org/wiki?curid=2592815", "title": "Nevrosi ossessiva", "text": ""}
{"id": "2592816", "revid": "116421162", "url": "https://it.wikipedia.org/wiki?curid=2592816", "title": "Plaza de Cibeles", "text": "La plaza de Cibeles si trova nella citt\u00e0 spagnola di Madrid, all'intersezione di Calle de Alcal\u00e1 (che l'attraversa da ovest a est) con il paseo de Recoletos (a nord) e il paseo del Prado (a sud). Questo luogo, uno dei pi\u00f9 simbolici della capitale, segna il limite dei distretti Centro, Retiro e Salamanca.\nAl centro, la celebre fuente de Cibeles, scolpita nell'anno 1782, a partire da un progetto di Ventura Rodr\u00edguez. Ognuno dei quattro angoli della piazza \u00e8 sovrastato da edifici emblematici, costruiti tra la fine del XVIII e l'inizio del XX secolo.\nIl Palacio de Buenavista o Quartier General dell'Esercito, datato 1777, \u00e8 il pi\u00f9 antico di tutti loro. Si trova nell'angolo nordoccidentale, di fronte al Palacio de Linares o \"Casa de Am\u00e9rica\", che si alza sull'angolo nordorientale. Il Palacio de Comunicaciones, sede del comune di Madrid dall'anno 2007, si trova all'estremo sudest il Banco de Espa\u00f1a all'estremo sudovest.\nToponimia.\nLa plaza de Cibeles prende il nome dalla fontana omonima, dedicata alla dea greca Cibele, sposa del titano Crono e madre di Attis. Il luogo venne chiamato inizialmente \"plaza de Madrid\", ma nell'anno 1900, il comune di Madrid la battezz\u00f2 come \"plaza de Castelar\", nome che fu infine sostituito dall'attuale.\nStoria.\nIl luogo occupato oggi dalla \"plaza de Cibeles\" formava parte di un asse longitudinale costituito da un viale alberato, che nel rinascimento separava la zona urbana madrilena dai differenti complessi religiosi e reali. Contava con tre tratti principali, conosciuti come il \"Prado de los Recoletos Agustinos\" (attuale paseo de Recoletos), il \"Prado de los Jer\u00f3nimos\" (a cui corrisponde il paseo del Prado) e il \"Prado de Atocha\" (scomparso).\nLa prima importante riforma di quest'asse viario si port\u00f2 a termine sotto Felipe II, nell'anno 1570. Nel XVIII secolo, durante il regno di Carlos III, si intraprese una nuova riforma. Il progetto, che ricevette il nome di Sal\u00f3n del Prado, fu eseguito dagli architetti Ventura Rodr\u00edguez e Jos\u00e9 de Hermosilla. Consisteva nel creare una grande zona ornamentale di giardini e fontane a est di Madrid, fiancheggiata ai lati da diversi spazi dedicati alla divulgazione scientifica e culturale. \nFrutto di questa iniziativa urbanistica fu l'installazione nel 1782 della fuente de Cibeles assieme al Palacio de Buenavista, nel paseo de Recoletos, guardando verso la vicina fuente de Neptuno. Nel 1895 venne presa la decisione di trasportare il complesso scultorico all'incrocio del citato \"paseo\" con la calle de Alcal\u00e1, sua attuale ubicazione. La confluenza di ambo le vie fu sfruttata per creare attorno alla fontana una rotonda di distribuzione del traffico di carrozze, alla piazza.\nQuattro anni prima del trasferimento della fontana aveva ufficialmente aperto le sue porte l'edificio del Banco de Espa\u00f1a, cosicch\u00e9 gli angoli occidentali della piazza furono chiusi (questa costruzione si trova all'angolo sudovest), di fronte al Palacio de Buenavista, all'angolo nordovest).\nNei primi anni del XX secolo, il contorno orientale rimase definitivamente stabilito, con l'inaugurazione nel 1900 del Palacio de Linares, dopo 23 anni di progetti e lavori in corso; e nel 1917 del Palacio de Comunicaciones, l'edificio di maggiore altezza della piazza e che, assieme alla fontana, meglio definisce l'identit\u00e0 della stessa.\nCon lo sviluppo urbanistico di Madrid, la plaza de Cibeles si convert\u00ec in un luogo nevralgico della citt\u00e0 e, data la sua posizione tra due delle principali arterie della citt\u00e0 (la calle de Alcal\u00e1 e l'asse Recoletos-Prado), in un importante nodo del traffico su ruote. \u00c8 stata il palcoscenico di diversi avvenimenti storici e sociali, tra cui gli ultimi festeggiamenti sportivi dei tifosi del .\nDescrizione.\nLa plaza de Cibeles ha la pianta circolare. La sua disposizione en la confluenza di varie vie di comunicazione di considerevole larghezza fanno s\u00ec che assomigli pi\u00f9 a una grande rotonda che ad una piazza propriamente detta. Nonostante ci\u00f2, presenta importanti valori storico-artistici, grazie ai quattro edifici che chiudono il suo contorno e al complesso scultoreo che occupa la parte centrale.\nFuente de Cibeles.\nLa fuente de Cibeles venne installata nel 1782 nel Paseo del Prado, assieme al Palacio de Buenavista, di fronte alla fontana di Nettuno (attualmente nel centro della plaza de C\u00e1novas del Castillo). Comprende la dea Cibele (\"Cibeles\" in spagnolo), simbolo della terra, dell'agricoltura e della fecondit\u00e0, su di un carro tirato da leoni.\nGli incaricati della realizzazione furono Francisco Guti\u00e9rrez (figura della dea e il carro), Roberto Michel (i leoni) e il decoratore Miguel Xim\u00e9nez, d'accordo con il progetto di Ventura Rodr\u00edguez. La dea e i leoni furono scolpiti in marmo, e il resto in pietra.\nIl fatto che si trovi in un luogo cos\u00ec centrale, la sua movimentata storia, e perfino tradizioni recenti come luogo di celebrazioni sportive hanno contribuito a far s\u00ec che sia uno dei pi\u00f9 conosciuti simboli di Madrid.\nPalacio de Buenavista.\nIl Palacio de Buenavista, sede attuale del Quartier Generale dell'Esercito, venne edificato nel 1777 nel terreno reale conosciuto come Altillo de Buenavista, comprato nel 1769 dal dodicesimo duca di Alba, che incaric\u00f2 nel 1770 un progetto di sistemazione del giardino allo stile francese a Ventura Rodr\u00edguez che non arriv\u00f2 a realizzarsi. \u00c8 situato su un promontorio, circondato da una zona alberata, cosicch\u00e9 risulta difficile da vedere dalla plaza de Cibeles.\nL'edificio fu ristrutturato nell'anno 1939. In quest'occasione, si costru\u00ec un piano supplementare e si incorpor\u00f2 un frontespizio alla facciata principale, che d\u00e0 sulla calle de Alcal\u00e1, opera dello scultore Aniceto Marinas.\nBanco de Espa\u00f1a.\nL'angolo sudoccidentale della piazza \u00e8 presieduto dalla sede centrale del Banco de Espa\u00f1a, inaugurata nel 1891, nove anni dopo che il re Alfonso XII di Spagna collocasse la prima pietra. L'edificio fu progettato da Eduardo Adaro e Severiano Sainz de la Lastra, che contarono su di un budget a disposizione di circa 15.300.000 pesetas. Parteciparono ai lavori anche An\u00edbal \u00c1lvarez Bouquel, Alejandro Herrero e Bernardo Asins, tra gli altri. Quest'ultimo fu l'autore della porta di ferro. \nDurante il XX secolo, vennero effettuati tre ampliamenti. Il primo de essi avvenne tra il 1930 e il 1934 e il secondo tra il 1969 e il 1975. Il pi\u00f9 recente, terminato nell'anno 2006, fu progettato da Rafael Moneo. Tutti questi interventi hanno rispettato i confini originali dell'edificio.\nPalacio de Linares.\nIl Palacio de Linares deve il suo nome a Mateo Murga Michelena, marchese di Linares, che ordin\u00f2 la sua costruzione nel 1877 all'architetto Carlos Colub\u00ed. L'edificio, che occupa uno spiazzo di 3.064\u00a0m\u00b2, fu completato nel 1900. \nNegli interni spicca la sontuosa decorazione delle diverse sale, opera di artisti come Casto Plasencia, Jer\u00f3nimo Su\u00f1ol, Francisco Pradilla, Manuel Dom\u00ednguez, Francisco Am\u00e9rigo e Alejandro Ferrant, tra gli altri, che combinarono diversi stili, come il neogotico, il neobarocco o il romantico. Il vestibolo ovale e la scala a doppio scivolo, realizzata dall'architetto Manuel An\u00edbal \u00c1lvarez Amoroso, sono due degli elementi pi\u00f9 significativi dell'interno.\nPalacio de Comunicaciones.\nIl Palacio de Comunicaciones fu l'ultimo dei quattro edifici del contorno della piazza ad essere costruito. Pu\u00f2 essere considerato come quello che meglio identifica la piazza, disponendosi incurvato sull'angolo sudorientale e propiziando la definizione circolare della stessa. Inoltre, il suo aspetto istituzionale e la sua considerevole altezza massima (la torre centrale \u00e8 alta pi\u00f9 di 60\u00a0m) rinforzano la sensazione di chiusura dell'ampio spiazzo nel quale confluiscono la calle de Alcal\u00e1 e i viali di Recoletos e del Prado.\nIl palazzo, che occupa una superficie totale di 12.207\u00a0m\u00b2, venne costruito sopra terreni integrati originariamente nel Parco del Retiro. Cominci\u00f2 ad essere edificato nell'anno 1904, a partire da un progetto degli architetti Antonio Palacios e Juli\u00e1n Otamendi e dell'ingegnere \u00c1ngel Chueca. Il costo totale giunse ai 10.311.860 pesetas. I lavori ebbero termine tre anni dopo, nel 1907. \nL'edificio, concepito con criteri di razionalit\u00e0 e funzionalit\u00e0, \u00e8 una mescola di differenti stili ed influenze. La monumentalit\u00e0 dei suoi volumi emula i modelli architettonici statunitensi vigenti all'epoca e le sue composizioni volumetriche denotano un certo tocco francese. Riguardo agli elementi decorativi esterni, questi rimandano all'architettura medievale spagnola, presente anche nella lavorazione della pietre.\nIl Palacio de Comunicaciones ospit\u00f2 fino all'anno 2007 i servizi generali delle poste, telegrafi e telefonia. A partire da quell'anno e dopo diversi lavori di rinnovamento tuttora in corso, \u00e8 sede del Comune di Madrid.\nViste panoramiche.\nLa sua ubicazione in un piccolo avvallamento, sul letto dello scomparso \"arroyo de Valnegral\", tra due lievi declivi ai lati orientale ed occidentale, permette di osservare diverse prospettive urbane, tra le pi\u00f9 caratteristiche dello \"skyline\" madrile\u00f1o."}
{"id": "2592822", "revid": "1226", "url": "https://it.wikipedia.org/wiki?curid=2592822", "title": "Alba della notte", "text": ""}
{"id": "2592830", "revid": "732240", "url": "https://it.wikipedia.org/wiki?curid=2592830", "title": "Lo scudo dei Kleomenidi", "text": ""}
{"id": "2592843", "revid": "729019", "url": "https://it.wikipedia.org/wiki?curid=2592843", "title": "James FitzJames, II duca di Berwick", "text": "Eredit\u00f2 i propri titoli dalla sua discendenza giacobita alla morte del padre in battaglia nel 1734 durante l'assedio di Filisburgo, nel corso della guerra di successione polacca. Fu anche Duca-Consorte di Veragua e de la Vega e Marchese-Consorte di quattro importanti titoli per matrimonio dal 1716. La sua titolatura completa era quella di II Duca di Berwick, II Conte di Tinmouth, II Barone Bosworth, II Duca di Liria e Xerica, Grande di Spagna di I Classe (dal 1716), Cavaliere dell'Ordine del Toson d'Oro (dal 29 settembre 1714).\nBiografia.\nInfanzia.\nSua madre era Lady Honora Burke (1675 - 1698), seconda figlia dell'irlandese William Burke, VII conte di Clanricarde, (d. 1687) (Honora era un nome comune nelle famiglie Burke e Walshingam). Il suo primo matrimonio fu con il II conte di Lucan, figlio del giacobita irlandese Patrick Sarsfield (c 1650 - 1693). Dopo aver dato con questi alla luce un figlio, il marito mor\u00ec e Honora si rispos\u00f2 con James FitzJames, I duca di Berwick il 26 marzo 1695 nella Cappella Reale di Saint-Germain-en-Laye, in Francia.\nSfortunatamente ella mor\u00ec a Pezenas, in Linguadoca, nella Francia del Sud il 16 gennaio 1698 quando suo figlio aveva meno di 18 mesi. Il I duca di Berwick era il figlio illegittimo di re Giacomo II d'Inghilterra e di Arabella Churchill, sorella di John Churchill, I duca di Marlborough, la quale era stata l'amante del monarca per lungo tempo. Il padre del piccolo James successivamente si rispos\u00f2.\nMatrimonio.\nIl 31 dicembre 1716, il II duca di Berwick divenne secondo marito della vedova Catalina Ventura Col\u00f3n de Portugal y Ayala-Toledo, VIII duchessa di Veragua e VIII duchessa de la Vega (14 luglio 1690 - 3 ottobre 1739). Ella era la figlia orfana di Pedro Manuel Col\u00f3n de Portugal y de la Cueva, (25 dicembre 1651 - 9 settembre 1710), nonch\u00e9 sorella di Pedro Nu\u00f1o Col\u00f3n de Portugal y Ayala-Toledo, (17 ottobre 1676 - 4 luglio 1733), VIII duca di Veragua e IX Marchese di Giamaica. Nel 1733 ella eredit\u00f2 il titolo del fratello dal momento che anche tutti gli eredi del fratello gli erano premorti e pertanto il duca di Berwick divenne anche consorte di tali titoli. A ogni modo questo non manc\u00f2 di sollevare delle contestazioni nella corte spagnola in quanto altre importanti famiglie si contendevano questi titoli, incluso il Ducato \"de la Vega de Santo Domingo\", passato ai Col\u00f3n de Larreategui nel 1787.\nCarriera militare.\nL'anglo-franco-spagnolo James Fitz-James Stuart entr\u00f2 al servizio di Filippo V di Spagna ed Elisabetta Farnese combattendo battaglie terrestri e navali tra il 1717 e il 1719 al fine di togliere Napoli agli austriaci e la Sicilia ai Savoia per riportare entrambi i regni sotto lo scettro spagnolo. Fu nominato colonnello nel reggimento irlandese spagnolo e poi luogotenente generale, per essere promosso a maresciallo di campo gi\u00e0 dal 1724.\nCarriera diplomatica.\nFu inoltre ambasciatore spagnolo presso l'Impero russo dal dicembre 1726 al 1730, durante il regno di Pietro II, venendo nominato cavaliere dell'Ordine di Sant'Andrea (28 marzo 1728) e dell'Ordine di Sant'Alexander Nevsky. Tra il personale diplomatico a Mosca vi era anche il suo connazionale irlandese Richard Wall (1694\u20131778), che divenne poi primo ministro di Spagna. Come appartenente alla famiglia Stuart, Berwick venne inoltre insignito dell'Ordine della Giarrettiera (3 aprile 1727).\nUltimi anni e morte.\nDal 1730 al 1733 fu ambasciatore a Vienna e dal 1734 \u2013 dopo la conquista borbonica delle Due Sicilie, a cui partecip\u00f2 in qualit\u00e0 di tenente generale \u2013 svolse il medesimo ruolo presso il Regno di Napoli, dove divenne molto influente, fino alla sua morte nel 1738. Malato di tisi, trascorse gli ultimi mesi di vita in isolamento. Il filosofo Giambattista Vico ne compose l'elegia funebre.\nScrisse un libro di memorie sulla campagna del 1734-1735 e gli anni trascorsi a Mosca, intitolato \"Conquista de N\u00e1poles y Sicilia y Relaci\u00f3n de Moscovia\", pubblicato nel 1890 dallo storico spagnolo Antonio Paz y Meli\u00e1.\nDiscendenza.\nDal matrimonio tra James e Catalina Ventura Col\u00f3n de Portugal y Ayala-Toledo nacquero sei figli, di cui quattro sopravvissuti in et\u00e0 adulta:"}
{"id": "2592844", "revid": "144796", "url": "https://it.wikipedia.org/wiki?curid=2592844", "title": "Richard Wall", "text": ""}
{"id": "2592845", "revid": "944090", "url": "https://it.wikipedia.org/wiki?curid=2592845", "title": "Terremoto delle Samoa del 2009", "text": "Il terremoto delle Samoa del 2009 \u00e8 stato un evento sismico di magnitudo 8,1 che ha avuto luogo nella regione delle isole Samoa alle ore 6:48:11 locali del 29 settembre 2009.\nTsunami.\nDato che il terremoto si \u00e8 verificato in mare, si \u00e8 venuto a creare un forte tsunami che ha investito le coste di diverse nazioni. Nelle Samoa Americane, in Samoa e in Tonga ci sono state vittime confermate. Grandi onde, ma senza che esse abbiano prodotto gravi danni, sono state registrate sulle coste delle isole Figi, della Nuova Zelanda e sulla costa ovest degli Stati Uniti d'America.\nSamoa Americane.\nNelle Samoa Americane lo tsunami ha colpito subito dopo il terremoto con quattro onde che hanno raggiunto un'altezza compresa tra i 4,6 e i 6,1 metri. L'acqua \u00e8 arrivata a circa 1,6\u00a0km dalla capitale Pago Pago, sull'isola di Tutuila.\nIn seguito alle onde un intero villaggio sulla spiaggia \u00e8 stato spazzato via, facendo 32 vittime tra la popolazione.\nSamoa.\nNelle isole Samoa la capitale Apia, sull'isola di Upolu, \u00e8 stata interamente evacuata dopo il terremoto.\nBen venti villaggi sono stati distrutti dallo tsunami, incluso Lepa dove risiede il Primo Ministro samoano.\nFonti ufficiali dichiarano che la conta \u00e8 arrivata a 123 morti.\nTonga.\nTonga \u00e8 stata investita da un'onda alta circa 4 metri. Il governo ufficializza che 9 persone sono morte.\nNuova Zelanda.\nL'onda dello tsunami, alta circa 1 metro, \u00e8 arrivata circa tre ore dopo il terremoto alle ore 9:45, e si \u00e8 infranta sulla costa nord. Nella Baia di Plenty \u00e8 stato interrotto il collegamento di battelli. Nessun danno rilevante \u00e8 stato registrato.\nScosse di assestamento.\nDi seguito sono riportate le scosse di assestamento superiori al grado 5,0 della scala Richter. Le scosse con grado superiore a 6,0 sono evidenziate in blu chiaro, mentre la scossa principale in blu."}
{"id": "2592848", "revid": "124123", "url": "https://it.wikipedia.org/wiki?curid=2592848", "title": "Felix Weltsch", "text": "Grande amico di Max Brod e Franz Kafka, fu uno dei pi\u00f9 importanti Sionisti della Boemia.\nBiografia.\nNato a Praga da una famiglia ebraica di lingua tedesca, Weltsch studi\u00f2 Legge e filosofia presso l'Universit\u00e0 Carolina. Egli visse e lavor\u00f2 a Praga fino al 15 marzo 1939, quando lasci\u00f2 la citt\u00e0 insieme a Max Brod e alla sua famiglia con l'ultimo treno che lasciava la Cecoslovacchia. Arrivato in Palestina, lavor\u00f2 come libraio a Gerusalemme fino alla sua morte avvenuta nel 1964.\nEgli ebbe una figlia, Ruth Weltsch (1920 - 1991), con sua moglie Irma Herz (1892-1969), sorella della pianista Alice Herz-Sommer. Suo cugino, Robert Weltsch, fu anche lui un importante giornalista, editore e sionista che pubblic\u00f2, sul giornale ebraico \"Juedische Rundschau\" a Berlino, delle pesanti critiche ad Adolf Hitler e alla sua politica anti-semita fin dall'inizio del 1930.\nInfluenza.\nI lavori di Weltsch gravitano intorno a temi di etica, politica e filosofia. Per le sue pubblicazioni di etica e politica egli ricevette un premio dalla citt\u00e0 di Haifa nel 1952. Il suo lavoro pi\u00f9 importante fu il giornale settimanale sionista \"Selbstwehr\" (auto difesa), che diresse dal 1919 fino al 1938. Grazie a questo lavoro e a centinaia di articoli egli divent\u00f2 una delle pi\u00f9 importanti personalit\u00e0 della comunit\u00e0 ebraica."}
{"id": "2592851", "revid": "436907", "url": "https://it.wikipedia.org/wiki?curid=2592851", "title": "Black Gives Way to Blue", "text": "Black Gives Way to Blue \u00e8 il quarto album in studio del gruppo Alice in Chains, pubblicato nel 2009, a ben quattordici anni di distanza dal terzo album, l'omonimo \"Alice in Chains\".\nL'album \u00e8 stato pubblicato il 25 settembre in Australia, il 28 in Europa e il 29 in Stati Uniti e Canada. \u00c8 il primo album della band con William DuVall, che ha rimpiazzato il defunto cantante Layne Staley.\nSono stati realizzati quattro videoclip: \"A Looking in View\", \"Check My Brain\", \"Your Decision\" e \"Lesson Learned\".\nIl disco si apre con \"All Secrets Known\", che parla di un nuovo inizio e della rinascita del gruppo. Segue \"Check My Brain\" che si apre con uno dei riff pi\u00f9 conosciuti di Jerry Cantrell. \"Last of my Kind\" \u00e8 l'unico brano cantato interamente dal nuovo cantante William Duvall. A Jerry Cantrell \u00e8 stato chiesto se \"Private Hell\" parlasse del compianto Layne Staley (come altri testi dell'album), ma il chitarrista ha detto che la canzone si riferisce ad una sua ex fidanzata. La title track, che chiude l'album, \u00e8 una dedica a Staley. Ospite nel brano Elton John, che suona il pianoforte."}
{"id": "2592852", "revid": "219110", "url": "https://it.wikipedia.org/wiki?curid=2592852", "title": "DeviceKit", "text": "DeviceKit era il nome di una serie di progetti di hardware abstraction layer tesi a sostituire l'attuale sistema monolitico HAL. I progetti derivati da DeviceKit sono UDisks, UPower e media-player-info.\nStoria.\nInizialmente DeviceKit consisteva in un demone molto simile ad HAL ed a due componenti per la gestione delle memorie di massa e per la gestione del risparmio energetico che si basavano sullo stesso demone, successivamente il team di sviluppo decise che tenere mantenere due livelli di astrazione era superfluo per cui le caratteristiche del demone principale vennero confluite nei due componenti principali DeviceKit-disks e DeviceKit-power. \nPer ricevere le informazioni dall'hardware \u00e8 stato utilizzato direttamente udev (tramite libudev), il quale veniva gi\u00e0 usato in precedenza da HAL e DeviceKit. I progetti nati da questa scissione sono stati UDisks derivato da Devicekit-disks e UPower derivato da DeviceKit-Power, entrambi hanno mantenuto inalterate le loro API esposte su D-Bus. Alcuni pezzi di codice rimasti, riguardanti soprattutto particolari categorie di hardware sono stati fusi con \"udev-extras\".\nLa prima distribuzione a includere DeviceKit e i suoi componenti \u00e8 stata Fedora 11, mentre Ubuntu ha sostituito HAL con DeviceKit e l'utilizzo diretto di udev nella versione 9.10 distribuita il 29 ottobre 2009.\nFunzionamento.\nEntrambi i componenti ottengono informazioni sull'hardware da udev e permettono di effettuare operazioni sull'hardware tramite diverse librerie predisposte per scopi specifici. Le applicazioni ottengono tali informazioni e comandano operazioni tramite il protocollo D-Bus.\nUDisks.\nUDisks \u00e8 il componente dedicato alla gestione delle memorie di massa, tramite esso \u00e8 possibile ottenere informazioni sulle partizioni e sullo stato di salute di ogni disco collegato al sistema, permette anche di effettuare piccole operazioni di partizionamento. Per la diagnostica dei dischi utilizza \"libatasmart\" il quale ottiene i dati dal sistema SMART, mentre per la gestione delle partizioni \"libparted\".\nUPower.\nUPower \u00e8 il componente dedicato alla gestione del risparmio energetico. Permette quindi di monitorare i livelli e la salute delle batterie in uso nel sistema (in particolare sui computer portatili o negli UPS) e la disattivazione dei componenti hardware non utilizzati, come un disco rigido rotativo o parte della CPU. UPower \u00e8 anche il componente responsabile della gestione della retroilluminazione nei computer portatili."}
{"id": "2592858", "revid": "1005847", "url": "https://it.wikipedia.org/wiki?curid=2592858", "title": "Domenico Modugno", "text": "\u00c8 considerato uno dei padri della musica leggera italiana e uno tra i pi\u00f9 prolifici artisti in generale. Ha scritto e inciso circa 230 canzoni, interpretato 38 film per il cinema e 7 per la televisione, nonch\u00e9 recitato in 13 spettacoli teatrali e condotto alcuni programmi televisivi. Ha inoltre vinto quattro Festival di Sanremo, il primo dei quali, nel 1958, con la canzone \"Nel blu dipinto di blu\" (di cui era anche autore, cosa che lo rende il primo cantautore in gara nella storia della manifestazione), universalmente nota anche come \"Volare\" e destinata a diventare una delle canzoni italiane pi\u00f9 conosciute, se non la pi\u00f9 conosciuta e dalla quale gli deriv\u00f2 il soprannome di Mr. Volare. Modugno \u00e8 anche uno dei due cantanti italiani, insieme a Renato Carosone, ad aver venduto dischi all'epoca negli Stati Uniti senza inciderli in inglese. Nei suoi ultimi anni fu anche deputato e dirigente del Partito Radicale. \u00c8 tra gli artisti italiani che hanno venduto pi\u00f9 dischi, con oltre 70 milioni di copie.\nSecondo i dati riportati dalla SIAE, \"Nel blu dipinto di blu\" \u00e8 stata la canzone italiana pi\u00f9 eseguita al mondo dal 1958 a oggi.\nBiografia.\nInfanzia e giovinezza.\nDomenico Modugno nacque il 9 gennaio 1928 a Polignano a Mare (dove poi gli venne dedicato un lungomare con annessa statua) in piazza Minerva 5 (oggi piazza Caduti di via Fani), in provincia di Bari, da Vito Cosimo Modugno, comandante della Polizia locale, e Pasqua Lorusso, del vicino paese di Conversano; ha due fratelli maggiori, Vito Antonio e Giovanni, e una sorella maggiore, Teresa, e sin da piccolo in famiglia viene chiamato \"Mim\u00ec\". Nel 1935, quando lui aveva sette anni, il padre viene trasferito per lavoro a San Pietro Vernotico, in provincia di Brindisi, dove comincia ad andare a scuola e impara il dialetto vernacolo sanpietrano (facente parte dell'area del dialetto salentino), che ricorda il siciliano; in questo dialetto scriver\u00e0 le sue prime canzoni. Durante l'adolescenza impara a suonare la chitarra, grazie agli insegnamenti del padre, e la fisarmonica, mentre nel 1945 compone le sue due prime canzoni, che non incider\u00e0 mai, \"E la luna fra le nubi che sorride al mio dolore\" e \"Il treno che fischia\"; scrive anche alcune poesie che fa stampare dal padre tipografo di un suo amico; successivamente le sue canzoni verranno scritte nel dialetto del paese di San Pietro Vernotico. Nel frattempo frequenta l'Istituto di Ragioneria a Manfredonia. Nel 1947 si trasferisce, all'insaputa del padre, a Torino per cercare fortuna e lavora prima come cameriere e poi come apprendista gommista alloggiando in una baracca in affitto. Nel 1949, dopo il servizio militare a Bologna, ritorna al paese e si lascia crescere i baffi e comincia a esibirsi come suonatore di fisarmonica nelle serenate alle ragazze con il suo gruppo di amici conquistandosi la fama di \"fimminaru\" (sciupafemmine) per via della sua prestanza e delle sue doti artistiche.\nGli anni cinquanta: dall'attivit\u00e0 teatrale al successo di \"Nel blu dipinto di blu\".\nNel paese inizia anche la sua attivit\u00e0 teatrale sotto la guida del Maestro Rolomir Piccinno, ma presto decide di tornare a Torino e poi di spostarsi a Roma, dove i primi tempi alloggia presso il convento dei monaci camaldolesi al Celio; vince un concorso per attori dilettanti che gli consente di iscriversi alla scuola per attori del Centro Sperimentale di Cinematografia, riuscendo anche a vincere una borsa di studio da cinquantamila lire al mese. Qui conosce una giovane aspirante attrice siciliana, Franca Gandolfi, figlia di un colonnello che diventer\u00e0 poi sua moglie il 26 giugno 1955. La sera comincia a esibirsi al Circolo Artistico di via Margutta, con un repertorio di canzoni in dialetto salentino di sua composizione e di brani popolari.\nLa sua prima parte come comparsa cinematografica risale al 1949 nel film \"I pompieri di Viggi\u00f9\"; poi nel 1951 appare in \"Filumena Marturano\". Nel 1952 \u00e8 attore giovane in teatro ne \"Il borghese gentiluomo\" di Moli\u00e8re con la Compagnia Tatiana Pavlova e prende parte ai film \"Cameriera bella presenza offresi...\" del 1951, \"Anni facili\" del 1953, e all'episodio \"La giara\" del film \"Questa \u00e8 la vita\" del 1954. Ottenuto l'attestato del Centro Sperimentale nel 1953, continua la sua attivit\u00e0 cinematografica e nel frattempo si esibisce come musicista e rumorista alla radio.\nNel film \"Carica eroica\" del 1952, dovendo interpretare il ruolo di un soldato siciliano che deve far dormire un bambino, Modugno canta una canzone popolare del suo paese, \"Ninna nanna\" meglio conosciuta come \"Ul\u00ece ci tene ul\u00ece\", grazie alla quale viene chiamato alla trasmissione \"Trampolino\" per presentarla; l'esibizione \u00e8 apprezzata dal direttore del secondo canale, Fulvio Palmieri, che gli propone di ideare e condurre una trasmissione musicale in quattro puntate. Modugno coinvolge la Gandolfi e cos\u00ec, all'inizio del 1953, conduce \"Amuri...amuri...\", trasmesso dal secondo programma radiofonico alle 22, in cui interpreta una canzone in ogni puntata, proponendo brani che incider\u00e0 in seguito, come \"La cicoria\" o \"La barchetta dell'amore\".\nNasce in quei giorni la leggenda del Modugno siciliano in quanto molti scambiano il dialetto salentino di questa e di altre canzoni come lingua siciliana, e il cantautore, almeno in quel periodo, non smentisce, attirandosi l'astio dei compaesani di San Pietro per aver sentito lo stesso Modugno dichiarare di essere siciliano: lui affermer\u00e0 poi di averlo fatto perch\u00e9 costretto dai dirigenti Rai e dai discografici. Si evince per\u00f2 facilmente che vi erano, soprattutto in seguito quando era gi\u00e0 famoso, interessi economici e di immagine, suoi e di chi gestiva i suoi affari e la sua immagine.\nNel maggio 1953 Frank Sinatra \u00e8 ospite di una puntata di \"Radioscrigno\", programma radiofonico condotto da Guido Notari, durante il quale Modugno esegue \"Ninna nanna. Sinatra\" espresse interesse per la canzone, che poi non incise mai. L'episodio per\u00f2 servir\u00e0 per raccogliere l'interesse dei dirigenti radiofonici della TV di Stato. L'ultima apparizione cinematografica prima del successo nel mondo della musica \u00e8 del 1955 ne \"Il Mantello Rosso\" di Giuseppe Maria Scotese. Continuer\u00e0 tuttavia a recitare anche successivamente.\nAlla fine del 1953 Modugno ottiene un contratto discografico con l'RCA Italiana, per la quale comincia a pubblicare i primi dischi a 78 giri e a 45 giri, con canzoni composte in dialetto salentino e siciliano, per i quali si ispira al folklore di queste due regioni cantando di minatori, personaggi pittoreschi come nella canzone \"Lu Frasulinu\", pescatori, storie d'amore di pesci spada innamorati, fedeli fino alla morte nel massacro della tonnara, di cavalli diventati ciechi e spinti a morire nel gran sole rovente dopo il buio delle miniere. Il primo disco pubblicato nel 1954 \u00e8 un 78 giri, \"La cicoria/Ninna nanna\" (la prima cantata con la Gandolfi); entrambi i brani erano stati presentati nella trasmissione condotta da Walter Chiari \"Controcorrente\".\nI genitori si separano in quello stesso anno poich\u00e9 il padre \u00e8 da tempo legato a un'altra persona. La madre si trasferisce a Roma con Vito Antonio, fratello di Domenico, il quale comincia a lavorare per lui in veste di manager; l'altro fratello resta al paese e avvia il primo autosalone del paese; a San Pietro risiedono ancora i nipoti del cantautore e il fratello maggiore Tonino, mentre il padre morir\u00e0 suicida il 30 dicembre 1964, provato da due anni di sofferenze dovute a gravi disturbi circolatori e a ripetuti attacchi d'asma che gli davano una continua sensazione di soffocamento.\nIn questo periodo pubblica altri dischi per la RCA con brani che verranno riscoperti in seguito, come \"La donna riccia\", \"La sveglietta\", \"Lu pisci spada\" e \"Vecchio frac\", una delle due canzoni in italiano di questo periodo che nel 1955 gli procurer\u00e0 il primo problema con la censura a causa del verso finale \u00abAd un attimo d'amore che mai pi\u00f9 ritorner\u00e0\u00bb, che gli viene fatto cambiare in \u00abAd un abito da sposa primo e ultimo suo amor\u00bb. Come egli stesso racconter\u00e0, questa canzone \u00e8 ispirata alla vicenda del principe siciliano Raimondo Lanza di Trabia (marito dell'attrice Olga Villi), che si era suicidato nel novembre del 1954, all'et\u00e0 di 39 anni, gettandosi dalla finestra del suo palazzo in via Sistina a Roma. Racconta peraltro un suo amico fraterno, il poeta e scrittore Giovanni Bruno, che la canzone ebbe anche una seconda fonte di ispirazione in un racconto di spettri che la madre fece al cantante quando era bambino: la leggenda di un fantasma che usciva di notte dagli spalti del Castello di Conversano (BA) e vagava per la citt\u00e0.\nIn quel periodo vengono pubblicati i primi LP: l'album di esordio \u00e8 \"I successi di Domenico Modugno I\" uscito nel 1955, che include alcuni brani gi\u00e0 editi come 78 giri, seguito da \"I successi di Domenico Modugno II\". Spesso le canzoni di questo periodo si rifanno alla tradizione popolare siciliana e dei cantastorie siciliani, che furono del resto la sua prima esperienza musicale, anche se poi ha dichiarato: \u00abUna notte, quando avevo tre anni, a Polignano a mare, fui svegliato da un suono bellissimo, che solo in seguito decifrai come il canto di un carrettiere; fu la mia prima esperienza musicale, quella per me fu la \"musica\" per molto tempo. Per questo ho iniziato a cantare con quelle canzoni; il cantastorie stava dentro di me, non era una scelta precisa\u00bb.\nAlcune di queste prime canzoni sono depositate alla Siae avendo altri autori come cofirmatari della musica, ad esempio Romagnoli per \"La donna riccia\", in quanto - come spieg\u00f2 Modugno in seguito - \u00abPer le mie primissime composizioni dovevo ricorrere alla firma di persone gi\u00e0 iscritte alla Siae come trascrittori, non potevo farlo io per via dei requisiti della legge vigente: io non sapevo scrivere la musica e suonavo vari strumenti a orecchio. Ero insomma un \"melodista\", come venivano definiti coloro che si trovavano nelle mie condizioni. Per depositare \"La donna riccia\" alla Siae, quindi, dovetti appoggiarmi a Romagnoli, che pur non avendo scritto nemmeno una nota incominci\u00f2 in questa maniera a intascare i diritti d'autore. Molto presto riuscii a modificare la situazione: si riun\u00ec appositamente per me una commissione che, dopo aver esaminato il caso, decise che il signor Modugno poteva tranquillamente depositare le sue opere pur non sapendo scrivere la musica.\u00bb Tuttavia uno dei suoi primi coautori, Franco Nebbia, gioc\u00f2 un ruolo importante proprio nel favorire gli inizi della carriera di Modugno.\nNel 1956, con il cambio di casa discografica e il passaggio alla Fonit Cetra, riesce a esordire come autore al Festival di Sanremo con \"Musetto\", gi\u00e0 incisa in precedenza, e venne presentata alla manifestazione da Gianni Marzocchi classificandosi all'ottavo posto. Nello stesso anno conduce le sette puntate della trasmissione televisiva \"Invito a Bordo\" insieme a Henri Salvador per la regia di Romolo Siena che si concluder\u00e0 nel maggio 1956. Sempre nel 1956 compone \"Io, mammeta e tu\", che contribuisce a far circolare il nome del cantautore e fece alcune tourn\u00e9e in Francia traducendo alcune sue canzoni come \"Vecchio Frac\" o \"Io, mammeta e tu\" in francese. Nello stesso tempo escono altri 33 giri come \"Domenico Modugno e la sua chitarra - Un poeta un pittore un musicista\" e \"Domenico Modugno e la sua chitarra n\u00ba 2 - Un poeta un pittore un musicista\", che raccolgono anche reincisioni di vecchie canzoni. Sempre in quel periodo comincia a scrivere canzoni in napoletano con testi scritti da Riccardo Pazzaglia che aveva conosciuto al Centro Sperimentale di Cinematografia.\nNel 1957 partecipa al Festival di Napoli in coppia con Aurelio Fierro, con \"Lazzarella\", scritta insieme con Pazzaglia, che riscuote un buon successo come del resto la canzone inserita sul retro del disco, \"Strada 'nfosa\", che gli viene ispirata da un venditore ambulante parigino in una giornata di pioggia. Alla fine dell'anno ha un altro problema con la censura a causa di alcuni versi di \"Resta cu' mme\" giudicati non adeguati, e li deve cambiare in \u00abNu' me 'mporta d\u00f4 passato, nu' me 'mporta 'e chi t'ha avuto\u00bb in \u00abNu' me 'mporta si 'o passato, sulo lagreme m'ha dato\u00bb.\nDiviene uno dei protagonisti della musica leggera italiana e internazionale quando, con la canzone \"Nel blu dipinto di blu\", trionfa al Festival di Sanremo 1958 insieme con Johnny Dorelli. Il testo di questa canzone fu scritto insieme con Franco Migliacci, con il quale cooper\u00f2 in molti momenti della carriera, giungendo ad altri risultati di successo come \"Addio... addio...\". Il brano tradotto successivamente in ben 13 lingue ha successo in tutto il mondo. I racconti sulla nascita del testo da parte degli autori sono contrastanti e variano a seconda della ricostruzione del momento: Gianni Borgna li ha raccolti, e cos\u00ec si scopre che i primi tempi Modugno sosteneva che l'idea del ritornello \"Volare, oh oh\" gli era venuta una mattina osservando il cielo azzurro dalla finestra della sua casa di piazza Consalvi a Roma, mentre Migliacci invece affermava che l'idea era venuta a lui, osservando il quadro \"Le coq rouge\" di Marc Chagall, e che solo in seguito ne aveva parlato al cantautore pugliese. In seguito, poi, Modugno afferm\u00f2 che, trovandosi a passeggiare nei pressi di Ponte Milvio, uno dei due avrebbe pronunciato il verso \u00abDi blu m'ero dipinto\u00bb e da l\u00ec si sarebbe poi sviluppato il resto del testo. Ultimamente, per\u00f2, Migliacci ha cambiato versione, sostenendo che la canzone sia nata dopo un incubo notturno. La storia era questa: \"Migliacci una giornata sarebbe dovuto andare al mare con Modugno, ma quest'ultimo non veniva a prenderlo; allora Migliacci disse addio alla giornata del mare, si richiude in casa, un po' per il caldo si addormenta, sognando lui che vola nel cielo e si dipinge di blu\". \u00c8 evidente che \u00e8 quasi impossibile capire quale sia la verit\u00e0 sulla nascita del testo, ma sulla musica, scritta dal solo Modugno, tutti sono d'accordo nel riconoscerne la carica innovativa e di novit\u00e0, almeno col senno di poi, visto che, subito dopo l'esibizione sanremese alcuni musicisti non esitarono a criticarne la melodia (Gorni Kramer, ad esempio, afferm\u00f2: \u00abMa che pazzia \u00e8 questa canzone? Non ha stile, non esiste!\u00bb).\nIn generale, per\u00f2 i pareri dei critici musicali sono unanimi: \u00abQuella di Modugno \u00e8 senza dubbio la canzone pi\u00f9 nuova, pi\u00f9 originale e pi\u00f9 estrosa di questo Festival: estrosa nella musica, dove la caratteristica vera e propria \u00e8 data dalla frase iniziale del ritornello, ed estrosa nel soggetto\u00bb; \u00abLa vittoria di Modugno pu\u00f2 significare finalmente una rottura di quel clima di artificio nel quale naviga, grazie agli interessi delle case discografiche ed editrici, e alla scarsa preparazione di buona parte di autori e cantanti, la canzone italiana: Modugno ha dimostrato che una bella canzone, cantata bene, pu\u00f2 essere apprezzata dal pubblico, e ha dimostrato che due cantanti seri e preparati come lui e il giovane Johnny Dorelli hanno la possibilit\u00e0 di imporsi sui \"divi\" costruiti e artificiosi, dai milioni in banca e dalle lacrime nel fazzoletto\u00bb.\nLa fortuna della canzone \u00e8 dovuta, comunque, anche ad altri aspetti, non solo al testo o alla melodia: in particolare \u00e8 da citare l'arrangiamento, opera di Alberto Semprini, e l'interpretazione di Modugno che, durante l'esibizione a Sanremo, accompagna con la mimica la sua voce per arrivare, nel celebre ritornello, a una liberatoria apertura delle braccia.\nDopo Sanremo, la canzone arriv\u00f2 terza all'Eurovision Song Contest e vinse nel 1958 tre Premi Grammy (fu per molti anni l'unico a vincere un tal premio per una canzone italiana), uno come disco dell'anno, uno come canzone dell'anno e uno come miglior interprete del 1958.Anche il Cash Box Billboard gli confer\u00ec l'Oscar per la migliore canzone dell'anno e ricevette in dono dalle industrie musicali tre dischi d'oro, uno per il migliore cantante, uno per la migliore canzone e uno per il disco pi\u00f9 venduto.\nEcco come il cantante racconta la nascita del suo successo negli Stati Uniti:\nSi esibisce all\"Ed Sullivan Show\", il programma televisivo pi\u00f9 popolare degli Stati Uniti, e poi comincia un lungo tour che tocca, tra le tante citt\u00e0, Boston, Buffalo, Los Angeles e New York dove, il 18 settembre, suona alla Carnegie Hall: \u00e8 proprio durante la tourn\u00e9e che la moglie d\u00e0 alla luce con qualche settimana di anticipo il suo primogenito, ma Modugno non pu\u00f2 ritornare in Italia a causa delle forti penali previste nel contratto (ben 100.000 dollari di danni).\n\u00c8 in questo periodo che gli americani lo soprannominano \"Mr. Volare\", e anche la sua canzone diventa nota con questo titolo, il 45 giri rimane primo nell'hit parade americana per ben tredici settimane consecutive, record tuttora ineguagliato per un disco italiano.\nL'eco di questi successi arriva anche in Italia: L'Espresso nell'agosto del 1958 pu\u00f2 cos\u00ec scrivere nei titoli in copertina: \"Modugno ha conquistato l'America\"; e a fine anno i dati di vendita sono esaltanti, battendo ogni record per un disco italiano fino a quel momento: ben 800.000 copie in Italia e oltre 22 milioni nel mondo.\nIl 1958 \u00e8 per il cantautore un anno frenetico: passa dal piccolo successo italiano alla grande popolarit\u00e0 internazionale, con tourn\u00e9e negli Stati Uniti e in America Latina, incisioni discografiche estere, apparizioni in vari programmi televisivi. Modugno ha attraversato l'atlantico circa 60 volte, tutti gli Stati del nord e sud America lo hanno sentito dalla viva voce, a Caracas durante uno spettacolo si tenne la massima presenza di 121.000 persone.\nTornato in Italia, cerca di coinvolgere Migliacci nella scrittura di una nuova canzone e, mentre era in attesa che il suo treno partisse, alla stazione di Pittsburgh, in Pennsylvania, in un giorno di pioggia, osservando l'addio di due fidanzati sotto la pioggia, si era annotato questi versi: \u00abCiao ciao bambina, un bacio ancora/e poi per sempre ti perder\u00f2;/vorrei trovare parole nuove/ma piove, piove sul nostro amor\u00bb. Poich\u00e9 il paroliere non \u00e8 interessato, Modugno coinvolge Dino Verde, con cui ha gi\u00e0 collaborato nella scrittura di \"Resta cu' mme\", e compone una musica che per certi versi ripete lo schema di \"Nel blu dipinto di blu\": un'introduzione lenta (accompagnata dall'organo hammond, suonato da Mario Migliardi), che poi si apre con un ritornello arioso. E vi \u00e8 un'altra cosa che accomuna i due brani: il primo \u00e8 conosciuto nel mondo con la parola del ritornello, \"Volare\", e non con il suo titolo, e lo stesso accade con il secondo, \"Piove\", molto pi\u00f9 conosciuto come \"Ciao ciao bambina\". E anche questa canzone ripete il trionfo della precedente, vincendo il Festival di Sanremo 1959 e diventando una delle canzoni pi\u00f9 note del cantautore (incisa anche da Caterina Valente, Xavier Cugat, Franck Pourcel, Fred Buscaglione e molti altri), anche se le vendite complessive non raggiungono quelle di \"Nel blu dipinto di blu\": 500.000 copie in Italia e quasi 15 milioni nel mondo.\nAnni sessanta.\nNel 1960 si classifica secondo assieme a Teddy Reno con \"Libero,\" che fu comunque un buon successo di vendita; vince nel 1962 in coppia con Claudio Villa con \"Addio... addio...\" e nel 1966 con \"Dio, come ti amo\" assieme a Gigliola Cinquetti. Pur con il successo come cantante, continua anche l'attivit\u00e0 di attore, partecipando a numerosi film, tra cui nel 1960 \"Appuntamento a Ischia\". Nel 1961, dopo qualche mese di inattivit\u00e0 dovuto a una frattura della gamba avuta durante le prove in teatro, esord\u00ec come protagonista nella commedia musicale \"Rinaldo in campo\" di Garinei e Giovannini, di cui compose anche le musiche pubblicate nell'album omonimo e che fu definito: \"Il pi\u00f9 grosso successo teatrale di tutti i tempi avvenuto in Italia\", registrando record d'incassi mai raggiunti in questo campo. Lo spettacolo esord\u00ec al teatro Alfieri di Torino il 12 settembre 1961 per celebrare i cent'anni dell'Unit\u00e0 nazionale e racconta le vicende del brigante siciliano \"Rinaldo Dragonera\", di cui si innamora Angelica, una nobildonna siciliana che sostiene la causa di Garibaldi e che alla fine lo convincer\u00e0 a unirsi ai garibaldini contro i Borboni. Venne anche trasmessa in televisione. Il successo porta la commedia a essere rappresentata in Francia e in Unione Sovietica ma senza Modugno perch\u00e9 occupato in altri progetti. Come attore teatrale recit\u00f2 anche in altri spettacoli come \"Tommaso d'Amalfi\" di Eduardo De Filippo, per cui scrisse anche le musiche; recit\u00f2 anche in \"Liol\u00e0\", componendo anche alcune musiche per lo spettacolo rimaste per\u00f2 inedite.\nNel 1961 il singolo \"La novia (brano musicale)\" arriva primo in classifica per sei settimane.\nPer il cinema realizz\u00f2 come autore-attore il film autobiografico \"Tutto \u00e8 musica\" (1963).\nPer la televisione recit\u00f2 nel 1965 nello sceneggiato Scaramouche di Daniele D'Anza, insieme con Carla Gravina, la sigla di questo telefilm, \"L'avventura\", divenne una delle sue canzoni pi\u00f9 celebri.\nCollabor\u00f2 anche con i poeti Salvatore Quasimodo, che dopo averlo conosciuto gli diede l'autorizzazione per mettere in musica le sue due poesie \"Ora che sale il giorno\" e \"Le morte chitarre\", e Pier Paolo Pasolini, che scrisse il testo della canzone \"Che cosa sono le nuvole\".Ecco come Modugno racconta l'esperienza con Quasimodo:\nVenne chiamato da Pasolini nel 1966 per cantare i titoli di testa del film Uccellacci e uccellini, su musica di Ennio Morricone; l'anno successivo reciter\u00e0 nel film Capriccio all'italiana (nell'episodio \"Che cosa sono le nuvole?\"), interpretando la canzone omonima:\nNel 1966 ha partecipato per la terza volta all'Eurovision Song Contest (dopo il 1958 e il 1959) classificandosi, con le stesse canzoni portate a Sanremo. Nel 1964 vinse il Festival di Napoli con Ornella Vanoni con la canzone \"Tu si' 'na cosa grande\"; nel 1965 ha partecipato a Un disco per l'estate con \"Come si fa a non volerti bene\".\nDopo il periodo trascorso alla Fonit pass\u00f2 alla Curci nel 1964; i dischi di questo periodo per\u00f2, esclusa qualche eccezione come \"L'avventura\" o \"Dio, come ti amo\", non ebbero un grande riscontro di pubblico. Nel 1968 ritorn\u00f2 alla RCA Italiana, la casa in cui aveva esordito, ma anche qui i nuovi dischi ebbero all'inizio scarso seguito; la situazione cominci\u00f2 a cambiare con l'incisione di \"Come hai fatto\", nel 1969, che segn\u00f2 il suo ritorno in hit parade. Come ha raccontato Modugno, \"Come hai fatto\" era nata in origine appunto in dialetto partenopeo:\nCon \"Ricordando con tenerezza\" partecipa nello stesso anno alla Mostra Internazionale di Musica Leggera di Venezia brano autobiografico di discreto successo.\nAl 1968 risale l'episodio dell'eliminazione di \"Meraviglioso\" da parte della giuria selezionatrice:\nModugno quell'anno partecip\u00f2 cantando una canzone non sua, Il posto mio, scritta da Tony Renis, che non ebbe grandi riscontri commerciali:\nNel 1969 recit\u00f2 nella commedia musicale \"Mi \u00e8 caduta una ragazza nel piatto\".\nAnni settanta.\nIl successo viene confermato l'anno successivo da \"La lontananza\", che arriv\u00f2 fino al primo posto delle classifiche; il testo di questa canzone fu scritto insieme con Enrica Bonaccorti, che il cantautore aveva conosciuto l'anno precedente durante l'allestimento dello spettacolo teatrale \"Mi \u00e8 caduta una ragazza nel piatto\":\nEntrano in classifica anche \"La gabbia\" (sempre nel 1970), \"Come stai\" e \"Tuta blu\" (nel 1971) e \"Un calcio alla citt\u00e0\" (nel 1972).\nProprio a questo periodo risalgono album come \"Con l'affetto della memoria\" e \"Il mio cavallo bianco\" e una famosa raccolta in sei dischi, \"Tutto Modugno\" del 1972, con alcuni inediti e reincisioni di vecchi brani. Nel 1974 divorzi\u00f2 e torn\u00f2 alla Curci, nel frattempo trasformata in Carosello, con cui incise undici singoli e tre album; alcuni successi di questo periodo, come \"Piange... il telefono\" del 1974 e \"Il maestro di violino\" del 1976 (la cui musica \u00e8 scritta dal maestro Pippo Caruso), vengono attaccati da molti critici e considerati una concessione agli effetti facili e strappalacrime come anche i due film - ispirati alle canzoni - che subiranno le stesse critiche.\nIl 1971 avrebbe dovuto essere l'anno di \"Alleluja brava gente\", nuovamente in collaborazione con Garinei e Giovannini, di cui Modugno scrisse tutte le musiche, ma a causa di problemi di salute rinuncia ed \u00e8 sostituito da Gigi Proietti; in realt\u00e0 pare che all'origine dell'abbandono di Modugno ci siano dei contrasti sorti con il coprotagonista dello spettacolo, Renato Rascel. Soltanto molti anni dopo Modugno confermer\u00e0 quelli che, fino a quel momento, erano stati solo dei pettegolezzi dell'ambiente dello spettacolo:\nIl cantautore incider\u00e0 una sola canzone per la commedia, \"Amaro fiore mio\".\nPartecip\u00f2 a diverse edizioni di \"Canzonissima\", senza per\u00f2 aggiudicarsi la vittoria (il suo migliore piazzamento fu il quarto posto). Nel 1974 vinse la prima edizione del Premio Tenco, la rassegna della canzone d'autore di Sanremo. Dal 1973 al 1976 fu Mackie Messer ne L'Opera da tre soldi di Bertolt Brecht e Kurt Weill, diretta da Giorgio Strehler.\nNel 1976 intervenne come ospite d'onore nella serata conclusiva del Festival di Sanremo, eseguendo un medley dei suoi successi. Originariamente gli era stata affidata la conduzione del Festival ma a soli tre giorni dall'inizio rinunci\u00f2 a condurre, e fu per questo sostituito da Giancarlo Guardabassi. Pubblicher\u00e0 per\u00f2 una delle sue canzoni pi\u00f9 celebri, \"Malarazza\", ispirata a un canto popolare siciliano rielaborato insieme alla cantautrice, regista e attrice palermitana Emma Muzzi Loffredo, che verr\u00e0 rieseguito anche da molti altri artisti: Roy Paci &amp; Aretuska, Carmen Consoli, Ginevra Di Marco, i Lautari e Peppe Voltarelli. In questa occasione Modugno fu accusato presso il Tribunale di Milano da Dario Fo di aver plagiato una sua precedente rielaborazione dello stesso canto siciliano, fatta per il suo spettacolo \"Ci ragiono e canto\". Anche la celebre cantante folk siciliana Rosa Balistreri, nel corso di un concerto avvenuto a Cianciana in provincia di Agrigento, il 2 agosto 1980, accus\u00f2 pubblicamente Modugno di aver copiato, come tanti altri, dalla tradizione popolare siciliana.\nFamoso nel 1977 il suo concerto a Viareggio davanti a pi\u00f9 di 5.000 spettatori, da cui verr\u00e0 tratto l'album \"Dal vivo alla Bussoladomani\".\nNel 1978 Modugno torna a teatro, anzi al Teatro Tenda di piazza Mancini di Roma, con la commedia musicale \"Cyrano\", le cui canzoni vengono raccolte nell'album omonimo, che riscuote molto successo, ed \u00e8 l'ultimo inciso per la Carosello. Lo spettacolo viene poi ripreso da RAI 2 in tre puntate. Il grande successo ottenuto prima al Teatro Tenda poi al Teatro Giulio Cesare e in alcune citt\u00e0 italiane fu tale che venne portato in tourn\u00e9e in sud America.\nAnni ottanta.\nModugno viene ingaggiato nel 1981 dalla televisione di stato cilena per partecipare al programma \"Vamos A Ver\", ma proprio mentre si accinge a partire da Roma, \u00e8 avvisato telefonicamente da Santiago, da parte dell'impresario Edgardo Marcel, di sospendere il viaggio perch\u00e9 le autorit\u00e0 non gli consentono di entrare in Cile a causa delle dichiarazioni che aveva fatto in precedenza sulla situazione politica cilena e sulla dittatura di Pinochet; l'artista in seguito dar\u00e0 istruzioni al suo legale per far causa alla televisione cilena.\nNel 1983 passa alla Panarecord: questo sodalizio, per\u00f2, non durer\u00e0 molto, a causa dei problemi di salute che lo colpiranno bruscamente in breve tempo.\nL'ictus e i vari impegni politici.\nAccanito fumatore per oltre trent'anni, venne colpito da un ictus il 12 giugno 1984 durante la registrazione della trasmissione di Canale 5 \"La luna nel pozzo\", negli studi televisivi di Cologno Monzese. Lo stesso artista attribu\u00ec il malore alle cinquanta-sessanta sigarette al giorno fumate per anni. Il medico di servizio non si accorse della gravit\u00e0 delle sue condizioni e gli disse di prendere un'aspirina e tornare a casa; nella notte le sue condizioni si aggravarono e venne ricoverato nell'ospedale San Raffaele di Milano; qualche giorno dopo fu trasferito nel reparto neurochirurgico di Niguarda e successivamente in una clinica romana, dove nonostante le cure a cui fu sottoposto rimase con un lato del corpo paralizzato e con difficolt\u00e0 ad articolare la parola, cosa che lo costrinse a lasciare l'attivit\u00e0 artistica; fu costretto a una riabilitazione di oltre tre mesi e solo attorno a settembre di quello stesso anno cominci\u00f2 a migliorare.\nIl suo impegno politico lo aveva portato a partecipare alle campagne del Partito Socialista al quale aveva donato i diritti d'autore della canzone \"L'anniversario\", composta nel 1973 in occasione della campagna per il referendum sull'abrogazione della legge Fortuna - Baslini che nel 1971 aveva introdotto il divorzio nella legislazione italiana. Nel 1986, impressionato dall'attivit\u00e0 a favore dei disabili del Fronte Radicale Invalidi, incominci\u00f2 a interessarsi alle iniziative del Partito Radicale, per il quale fu candidato alle elezioni politiche del 1987, venendo eletto alla Camera tra i deputati della X legislatura; il 18 aprile del 1990, in seguito alle dimissioni di Gianfranco Spadaccia dal Senato, rassegn\u00f2 le dimissioni per assumere l'incarico di senatore, restando in carica fino al termine della legislatura. Durante la sua permanenza in Parlamento, si impegn\u00f2 sui temi dei diritti delle persone disabili e sulle norme a tutela degli artisti.\nFece poi una vera e propria battaglia per l'ospedale psichiatrico di Agrigento, in cui i malati vivevano in condizioni quasi disumane, riuscendo nel 1988 a far chiudere l'ospedale, e dedicando ai ricoverati un concerto che fu il primo tenuto dopo la malattia.\nAnni novanta.\nNel 1990 fu eletto consigliere comunale ad Agrigento. Due anni dopo si candid\u00f2 alla Camera con la Federazione dei Verdi nella circoscrizione Palermo-Trapani-Agrigento-Caltanissetta: pur essendo il pi\u00f9 votato della sua lista, con 1562 preferenze, non riusc\u00ec a essere eletto per lo scarso risultato del partito.\nNel luglio 1991 tenne un concerto alle Terme di Caracalla. Nell'ottobre dello stesso anno ebbe un lieve attacco cardiaco. Nel maggio 1992 cant\u00f2 a Torino, in un concerto gratuito in piazza San Carlo, gremita di persone. Sempre nello stesso anno ritorn\u00f2 per l'ultima volta negli Stati Uniti dove fece una tourn\u00e9e di sette concerti conclusasi il 14 dicembre. Il 26 agosto 1993, a Polignano a Mare, sua citt\u00e0 d'origine, tenne l'ultimo grande concerto della sua carriera, alla presenza di 70.000 persone in occasione della \"riappacificazione con i polignanesi\" per essersi sempre dichiarato siciliano. La manifestazione di tre giorni chiamata \"Modugno torna a casa\", ideata e diretta dal regista Gianni Torres, lo vide sfilare lungo la costa di Polignano a bordo di una barca come si fa il 15 giugno di ogni anno per il patrono locale, alla testa di un corteo di barche, per poi attraversare il paese baciando bambini e stringendo mani a bordo della famosa Lancia Aurelia B24 del film \"Il sorpasso\" e, per terminare, il concerto nel quale dichiar\u00f2 davanti a tutti: \"\u00abChiedo scusa, ma per la fame avrei anche detto di essere giapponese!\u00bb\". Nel 1993, incise con suo figlio Massimo la sua ultima canzone \"Delfini (Sai che c'\u00e8)\", che andarono di seguito a presentarla da Mara Venier a Domenica In risultando l'ultima apparizione in tv. In essa si poteva chiaramente vedere un Domenico molto provato nonch\u00e9 quasi a tratti irriconoscibile, presentandosi in studio addirittura con una folta ingombrante barba bianca che ricopriva gran parte del viso.\nDopo che le sue condizioni peggioravano di settimana in settimana, mor\u00ec il 6 agosto 1994 nella sua casa di Lampedusa, per un infarto cardiaco all'et\u00e0 di 66 anni. Venne seppellito nel Cimitero Flaminio di Roma.\nVita privata.\nDal matrimonio con Franca Gandolfi, Modugno ebbe tre figli: Marco, Massimo e Marcello.\nNell\u2019agosto 2019 la Prima sezione civile della Corte Suprema di Cassazione riconosce in via definitiva (dopo 18 anni di battaglie legali) che anche Fabio Camilli, nato il 10 agosto 1962, \u00e8 figlio di Domenico Modugno. Fabio nacque dalla ballerina e regista Maurizia Cal\u00ec, all\u2019epoca sposata con l\u2019ingegnere Romano Camilli.\nCinema.\nPer il cinema Modugno interpret\u00f2 46 film, di cui due anche come compositore; quelli come protagonista sono dieci.\nInfluenza culturale.\nDelle sue canzoni pi\u00f9 celebri vengono di continuo eseguite delle cover e tante raccolte si trovano sul mercato, sia in Italia sia all'estero."}
{"id": "2592860", "revid": "93556", "url": "https://it.wikipedia.org/wiki?curid=2592860", "title": "Duca di Berwick", "text": "Il titolo di duca di Berwick, riferito alla cittadina di Berwick-upon-Tweed in Inghilterra ai confini con la Scozia, venne creato nel 1687 per James FitzJames, figlio illegittimo del re Giacomo II d'Inghilterra e della sua amante Arabella Churchill. Il titolo (ed i suoi titoli sussidiari di barone di Bosworth e conte di Tinmouth) sono generalmente considerati come ritornati alla corona inglese dal 1695 quando il duca venne costretto assieme al padre all'esilio. Ad ogni modo, tenderebbero a provare che tale revoca del titolo non sarebbe mai avvenuta formalmente e questo avvalorerebbe le tesi dei legittimisti che ancora tendono a considerare tale titolo come insignito ai discendenti di James FitzJames."}
{"id": "2592861", "revid": "122283399", "url": "https://it.wikipedia.org/wiki?curid=2592861", "title": "Daniel G\u00e9lin", "text": "Biografia.\nNato ad Angers (Maine e Loira), all'et\u00e0 di 10 anni si trasfer\u00ec con la famiglia a Saint-Malo, dove trascorse un'infanzia turbolenta, culminata con l'espulsione dal collegio per indisciplina. Desideroso di intraprendere la carriera artistica, all'et\u00e0 di 17 anni si trasfer\u00ec a Parigi, dove dapprima frequent\u00f2 i corsi di recitazione di Ren\u00e9 Simon, per poi entrare al Conservatoire national sup\u00e9rieur d'art dramatique, dove fu allievo del celebre attore Louis Jouvet, che lo prese sotto la sua protezione e lo avvi\u00f2 alla carriera teatrale.\nNel 1941 fece il suo debutto cinematografico nel film \"Primo appuntamento\" di Henri Decoin. Dopo diversi ruoli secondari in film quali \"L'assassino abita al 21\" (1941) di Henri-Georges Clouzot, e \"Turbine d'amore\" (1946) accanto a Jean Gabin e Marlene Dietrich, G\u00e9lin ottenne il suo primo vero ruolo da protagonista nel 1949 con \"Le sedicenni\" di Jacques Becker, film con il quale si afferm\u00f2 definitivamente come uno dei pi\u00f9 interessanti giovani attori francesi, dotato di una maschera malinconica e tormentata, assai apprezzata dagli autori del filone \"esistenzialista\" in voga all'inizio degli anni cinquanta.\nCon la sua capacit\u00e0 di interpretare personaggi inquieti e problematici, G\u00e9lin si assicur\u00f2 ruoli in film di prestigio, quali \"La ronde\" (1950), uno dei grandi capolavori della cinematografia francese, diretto da Max Oph\u00fcls; \"Le mani sporche\" (1951), riduzione dell'omonimo dramma di Jean-Paul Sartre; \"Il piacere\" (1952), ancora di Ophuls; \"La romana\" (1954) diretto da Luigi Zampa e tratto dall'omonimo romanzo di Alberto Moravia.\nNel 1952 affront\u00f2 anche la sua unica prova di regia cinematografica, dirigendo, sceneggiando e interpretando \"I denti lunghi\" (1952), un dramma giornalistico in cui ebbe come partner l'attrice Dani\u00e8le Delorme, con cui era sposato all'epoca, e i giovanissimi Roger Vadim e Brigitte Bardot.\nNel 1956 recit\u00f2 nel celebre thriller \"L'uomo che sapeva troppo\", per la regia di Alfred Hitchcock, in cui interpret\u00f2 il ruolo-chiave di Louis Bernard, il misterioso straniero che viene pugnalato sotto gli occhi del protagonista (James Stewart), al quale - prima di morire - confida i dettagli di un complotto internazionale.\nNella seconda met\u00e0 degli anni cinquanta, con l'affermarsi di nuovi interpreti legati alla \"Nouvelle Vague\", G\u00e9lin inizi\u00f2 a diradare l'attivit\u00e0 cinematografica per tornare a dedicarsi al teatro, entrando a far parte del Th\u00e9\u00e2tre National Populaire di Jean Vilar e cimentandosi sia nel repertorio classico che in quello contemporaneo. Tra le rappresentazioni che lo videro protagonista \u00e8 da ricordare \"Erik XIV\" di August Strindberg (1960), con la traduzione di Boris Vian e la direzione di Jean Vilar, che venne rappresentata con grande successo prima al Th\u00e9\u00e2tre de Chaillot di Parigi e successivamente al Festival di Avignone.\nDurante gli anni sessanta, G\u00e9lin fu attivo anche sul piccolo schermo, diventando protagonista di \"Les Saintes ch\u00e9ries\", accanto a Micheline Presle, serie televisiva che fu popolarissima in Francia negli anni dal 1965 al 1970 e che diede all'attore una rinnovata celebrit\u00e0, e nel 1966 partecip\u00f2 al film \"L'angelica avventuriera - Sole nero\" con Valentina Cortese.\nVita privata.\nDal primo matrimonio (1944-1954) con l'attrice Dani\u00e8le Delorme, G\u00e8lin ebbe un figlio, Xavier, nato nel 1946 e divenuto poi attore, produttore e regista cinematografico, morto nel 1999 per un tumore.\nMentre era ancora sposato con la prima moglie ebbe una relazione con la modella Marie-Catherine Schneider, dalla quale ebbe, nel 1952, una figlia, Maria Schneider, che fu allevata dalla madre e che G\u00e9lin non ha mai riconosciuto, e che conquist\u00f2 fama mondiale nel 1972 quale protagonista del film \"Ultimo tango a Parigi\" di Bernardo Bertolucci, accanto a Marlon Brando.\nDal secondo matrimonio (1955-1968) con la modella Sylvie Hirsh, nacquero due figli, Manuel (1958) e Fiona (1962), entrambi divenuti attori. Un terzo figlio, Pascal, nato nel 1955, mor\u00ec all'et\u00e0 di 14 mesi per un accidentale avvelenamento da farmaci.\nNel 1973 G\u00e9lin si spos\u00f2 per la terza volta con Lydie Zacks, da cui ebbe un'altra figlia, Laura, nata nel 1975.\nColpito da una grave insufficienza renale, che lo costrinse negli ultimi anni di vita a sottoporsi a continue terapie di dialisi, G\u00e9lin mor\u00ec a Parigi il 29 novembre 2002, all'et\u00e0 di 81 anni. \u00c8 sepolto nel cimitero di Rocabey a Saint-Malo, accanto ai genitori e al figlio Pascal.\nDoppiatori italiani.\nNelle versioni in italiano dei suoi film, Daniel G\u00e9lin \u00e8 stato doppiato da:"}
{"id": "2592864", "revid": "486946", "url": "https://it.wikipedia.org/wiki?curid=2592864", "title": "Vj Television", "text": ""}
{"id": "2592868", "revid": "38120", "url": "https://it.wikipedia.org/wiki?curid=2592868", "title": "Black Condor", "text": "Black Condor \u00e8 il nome di tre personaggi immaginari, supereroi della DC Comics che furono tutti membri dei Combattenti per la Libert\u00e0. Il primo Black Condor, Richard Grey Jr., fu in origine un personaggio della Quality Comics.\nRichard Grey Jr..\nQuality Comics.\nUn uomo del mistero della Golden Age che possedeva il potere di volare, Black Condor fu membro dei Combattenti per la Libert\u00e0, un gruppo che oper\u00f2 durante e dopo la seconda guerra mondiale. Richard Grey Jr. (alias Tom Wright) fu il primo Black Condor.\nLa sua storia, ispirata da Tarzan, era quella di un uomo nato in un caravan che conduceva una spedizione scientifica nella Mongolia degli anni quaranta. Il caravan fu poi attaccato da alcuni banditi e furono tutti uccisi tranne il neonato, Richard. Il bambino fu salvato da una misteriosa razza locale di condor super intelligenti che lo presero e lo crebbero.\nUn eremita di montagna, di nome \"Padre Pierre\", scopr\u00ec il ragazzo, e con parecchio sforzo riusc\u00ec ugualmente a domare il ragazzo e gli insegn\u00f2 a parlare. Il giovane Richard rintracci\u00f2 ed uccise tutti i banditi mongoli che uccisero i suoi genitori e quindi part\u00ec per l'America dove scopr\u00ec un complotto per l'assassinio del Senatore degli Stati Uniti Thomas Wright. Non giunse in tempo per salvare il Senatore dalla sua morte, cos\u00ec decise di utilizzare la sua identit\u00e0. Adott\u00f2 il mantello di Black Condor per combattere i politici corrotti, i contrabbandieri e i racket.\nDC Comics.\nNell'Universo DC i suoi poteri si collegavano all'esposizione ad un meteorite radioattivo. Qui incontr\u00f2 lo Zio Sam e si un\u00ec al suo gruppo di Combattenti per la Libert\u00e0, e pi\u00f9 tardi alla All-Star Squadron.\nFu tra un gruppo di eroi della Golden e della Silver Age che aiut\u00f2 la Justice League of America ad evitare l'invasione Appelaxiana nella miniserie \"JLA: Year One\" di Mark Waid. Comparve pi\u00f9 recentemente come uno spirito guida nelle pagine della serie dedicata a Ryan Kendall.\nRyan Kendall.\nIl secondo Black Condor, Ryan Kendall, ottenne i poteri di volo, telecinesi e guarigione dagli esperimenti condotti su di lui da suo nonno, Creighton. Membro dell'organizzazione chiamata la Societ\u00e0 delle Ali Dorate, Creighton e i suoi alleati furono tentati dalla creazione di un uomo che potesse volare. Dopo numerosi tentativi, Ryan fu il solo successo. Ryan si ribell\u00f2 e scapp\u00f2 da suo nonno, che tent\u00f2 varie volte di ricaturare il giovane al fine di studiarlo e riprodurre le sue abilit\u00e0.\nUna misteriosa telecinesi che tenne per s\u00e9, Ryan Kendall fu irremovibile quando comparve vestito da Black Condor anche se non era un supereroe. Tuttavia, il tempo prov\u00f2 il contrario, e combatt\u00e9 per le giuste cause insieme ad altri, come Primal Force, la Justice League, e anche da solo. Infine, and\u00f2 ad Opal City, dove finalmente si sent\u00ec a casa.\nIn \"Crisi infinita\" n. 1, Kendall, come parte dei Combattenti per la Libert\u00e0, fu ucciso da un raggio lanciatogli da Sinestro in un conflitto contro la Societ\u00e0 segreta dei supercriminali.\nIn \"Nightwing\" n. 140, un misterioso criminale fu mostrato mentre derubava le spoglie di Ryan Kendall per poi mostrarsi con indosso le sue braccia e le sue ali.\nRyan Kendall ritorn\u00f2 come Lanterna Nera nel crossover \"La notte pi\u00f9 profonda\".\nJohn Trujillo.\n\"Uncle Sam and the Freedom Fighters\" n. 3 introdusse un nuovo Black Codor di nome John Trujillo la cui tana \u00e8 nel deserto dell'Arizona. I poteri di Black Condor gli furono donati da Tocotl, una Dea Ragno Maya.\nTrujillo si vide come un protettore dell'universo. Comparve per la prima volta quando salv\u00f2 da solo Zio Sam e i Combattenti per la Libert\u00e0 che erano stati sconfitti dai membri dello S.H.A.D.E. Trujillo \u00e8 un personaggio molto serio e tdeterminato e sembra in qualche modo non a suo agio nell'interagire con altre persone.\nNel n. 6, respinge le avances di Phantom Lady, giustamente affermando che lei non lo voleva realmente.\nI poteri massimi di questo Black Condor rimangono sconosciuti. Pu\u00f2 volare ad alta velocit\u00e0, controllare i venti, e possiede una leggera super forza.\nVersioni alternative.\nNel numero finale di 52, fu rivelato un nuovo multiverso, originalmente consistente di 52 realt\u00e0 identiche. Tra le realt\u00e0 parallele mostrate, una fu nominata Terra-10. A causa del \"mangiare\" di Mr. Mind in questa realt\u00e0, prese le sembianze della Terra-X pre-Crisi, inclusi i personaggi della Quality Comics. I nomi dei personaggi e dei gruppi di eroi non furono menzionati, ma comparve un personaggio molto somigliante con il Black Condor Richard Grey Jr..\nBasato su un commento di Grant Morrison, questo universo alternativo non \u00e8 la Terra-X pre-Crisi."}
{"id": "2592876", "revid": "1305772", "url": "https://it.wikipedia.org/wiki?curid=2592876", "title": "Natali (famiglia)", "text": "La famiglia Natali (o \"de Natali\") fu una famiglia nobile della Repubblica di Ragusa.\nStoria.\nFra il XIV e il XVI secolo una famiglia Natali (\"Natalis\", \"de Natalibus\", \"Natalich\") risulta residente a Spalato e qualche Natali appare anche a Ragusa, d'altro canto questi personaggi non appaiono collegati con i nobili Natali di Ragusa, i quali si spostarono dall'Italia verso la Repubblica marinara dell'Adriatico orientale nel 1667, quando successivamente al catastrofico terremoto del 6 aprile 1667 venne riaperta - dopo trecento anni - la possibilit\u00e0 di accesso alla classe nobiliare.\nIl 30 luglio 1667 Giovanni de Natali venne ammesso nel Maggior Consiglio di Ragusa.\nAlcuni Natali furono capitani d'arme presso gli Zar di Russia, ma il ramo principale della famiglia risiedette stabilmente a Ragusa. Alla caduta della repubblica, la casa d'Austria ne riconobbe la nobilt\u00e0 col titolo di conte.\nI Natali risultano l'unica famiglia nobile ragusea per la quale non \u00e8 attestata la traslazione del nome in lingua croata.\nIl ramo principale della famiglia risulta estinto nel 1892 con la morte di Matteo Girolamo Natali, ma rami collaterali sopravvivono in Italia."}
{"id": "2592882", "revid": "183483", "url": "https://it.wikipedia.org/wiki?curid=2592882", "title": "GK Velorum", "text": ""}
{"id": "2592883", "revid": "183483", "url": "https://it.wikipedia.org/wiki?curid=2592883", "title": "GY Velorum", "text": ""}
{"id": "2592886", "revid": "183483", "url": "https://it.wikipedia.org/wiki?curid=2592886", "title": "IU Velorum", "text": ""}
{"id": "2592888", "revid": "921573", "url": "https://it.wikipedia.org/wiki?curid=2592888", "title": "Martin Wuttke", "text": "Biografia.\nHa studiato recitazione a Bochum, prima al \"Figurenthetherkolleg\" poi alla \"Westf\u00e4lischen Schauspielschule\" (oggi \"Schauspielschule Bochum\"). Ha poi recitato in diversi teatri berlinesi, ma anche a Stoccarda, Amburgo, Francoforte sul Meno. Dal 1999 la sua attivit\u00e0 teatrale ha come base principale la \"Volksb\u00fchne\" di Berlino.\nAll'attivit\u00e0 teatrale si affiancano quella cinematografica (tra i vari ruoli si segnalano quelli in \"Il silenzio dopo lo sparo\" di Volker Schl\u00f6ndorff e in \"Bastardi senza gloria\" di Quentin Tarantino) e quella televisiva (\u00e8 stato tra i protagonisti della serie poliziesca \"Tatort\", ha recitato in molti film per la TV, ed in riduzioni televisive di opere teatrali, tra cui \"La resistibile ascesa di Arturo Ui\" di Bertolt Brecht, in cui impersonava Arturo Ui)."}
{"id": "2592889", "revid": "372624", "url": "https://it.wikipedia.org/wiki?curid=2592889", "title": "Alessandro Franceschi (vescovo)", "text": "Biografia.\nIl padre era Hananel (Nello) Graziadio da Foligno, un ex rabbino che dopo il battesimo aveva assunto il nome di Alessandro Franceschi in omaggio ad Alessandro Farnese; divenuto scrittore di ebraico della Biblioteca Vaticana, si distinse in alcune dimostrazioni antisemite quali il rogo dei Talmud e l'accusa agli ebrei romani di omicidio rituale (1555), venendo tuttavia smentito durante un dibattito pubblico con i capi della comunit\u00e0 ebraica promosso da papa Marcello II.\nLa madre Giusta di Servadio da Spoleto, d'altra parte, non aveva abiurato la propria fede. Qualche tempo dopo il parto il figlio le venne sottratto per venire battezzato con il nome di Ottavio in onore di Ottavio Farnese. Il padre lo affid\u00f2 quindi a Gerolama Orsini, duchessa di Castro, e poco dopo, dovendo stabilirsi a Spoleto per affari, a Ignazio di Loyola.\nIl gesuita si occup\u00f2 direttamente dell'educazione del Franceschi. Nel 1554 lo invi\u00f2 nel collegio di Palermo, interessandosi continuamente del suo stato (come dimostrano le lettere a Jer\u00f3nimo Dom\u00e9nech) e facendo da intermediario per il sostegno finanziario del padre.\nPoich\u00e9 gli ebrei convertiti non potevano entrare nella Compagnia di Ges\u00f9, il Franceschi si rivolse all'Ordine domenicano. Solo alla fine del 1557, dopo numerose insistenze, riusc\u00ec ad entrare nel convento di Santa Maria sopra Minerva e assunse il nome religioso di Alessandro (fatto che provoc\u00f2 non poche confusioni con il genitore). Nello stesso periodo moriva il padre e nel 1558 gli succedette nella carica di scrittore di ebraico nella Biblioteca Vaticana.\nDivenuto sacerdote domenicano il 19 dicembre 1562, nel 1572 ottenne la laurea magistrale dal capitolo generale dell'Ordine.\nNel 1570, assieme a Girolamo Finucci, Paolino Bernardini e Filippo Neri, firm\u00f2 una protesta al governatore di Roma contro il capitano Paolo Giordano Orsini che aveva arrestato un gruppo di zingari per inviarli a remare sulle galee in vista della guerra contro i Turchi. La loro rimostranza indispett\u00ec papa Pio V che pun\u00ec il Finucci (lo sospese dalla messa e dalla predicazione, esiliandolo inoltre da Roma), ma non ebbe conseguenze sul Franceschi; l'anno successivo, infatti, fu incaricato con il Bernardini di ascoltare i sermoni dell'Oratorio filippino per poi riferire al pontefice il loro parere in merito alla nuova comunit\u00e0.\nIl 4 maggio 1594 fu nominato vescovo di Forl\u00ec, incarico che tenne fino alle sue dimissioni, nel 1597 o nel 1599, a seconda delle fonti.\nAnd\u00f2 poi a vivere a Roma, ed ivi mor\u00ec il 10 gennaio 1601.\nGenealogia episcopale.\nLa genealogia episcopale \u00e8:"}
{"id": "2592900", "revid": "110157", "url": "https://it.wikipedia.org/wiki?curid=2592900", "title": "Anor\u00ed", "text": "Anor\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da Juan de la Rosa Leon\u00edn de Estrada nel 1808, mentre l'istituzione del comune \u00e8 del 1821."}
{"id": "2592903", "revid": "287204", "url": "https://it.wikipedia.org/wiki?curid=2592903", "title": "Anor\u00ec", "text": ""}
{"id": "2592908", "revid": "228587", "url": "https://it.wikipedia.org/wiki?curid=2592908", "title": "Fusuma", "text": "Nell'architettura giapponese, i sono pannelli verticali rettangolari che scorrendo ridefiniscono la struttura delle stanze, o fungono da porte, all'interno delle abitazioni tradizionali.\nCaratteristiche.\nMisurano generalmente 90\u00a0cm di larghezza per 180\u00a0cm di altezza, le stesse dimensioni di un singolo , e hanno uno spessore di circa 2 o 3\u00a0cm. In tempi recenti l'altezza dei \"fusuma\" \u00e8 stata incrementata a causa dell'aumento della statura media della popolazione giapponese, e sono quindi oggi comuni \"fusuma\" alti 190\u00a0cm. Nelle costruzioni pi\u00f9 antiche, al contrario, arrivavano a misurare anche solamente 170\u00a0cm. Sono costituiti da una struttura in legno a reticolato ricoperta da cartone e da uno strato di carta o tessuto su entrambi i lati. Sono solitamente presenti anche un bordo laccato nero e una vaschetta circolare incassata per far scorrere il pannello con le dita.\nAnticamente i \"fusuma\" venivano dipinti, spesso con scene naturali come paesaggi montani, foreste o animali. Attualmente, molti pannelli presentano semplice carta di riso bianca, o vengono stampati industrialmente con soggetti quali ventagli, foglie autunnali, ciliegi in fiore, alberi, o forme geometriche. Sono comuni anche \"fusuma\" con motivi per bambini e personaggi famosi.\nSia i \"fusuma\" che gli scorrono su due binari in legno posti sul pavimento e sulla trave che li ospita. Il binario superiore viene detto , mentre il binario inferiore viene chiamato . Tradizionalmente, essi venivano trattati con la cera per facilitare il movimento scorrevole di \"fusuma\" e \"sh\u014dji\", mentre in tempi recenti vi \u00e8 stata inserita una striscia lubrificante in vinile.\nI \"fusuma\", assieme agli \"sh\u014dji\" e alle stuoie \"tatami\", sono i componenti essenziali di una tipica stanza giapponese."}
{"id": "2592911", "revid": "179521", "url": "https://it.wikipedia.org/wiki?curid=2592911", "title": "Samppa Lajunen", "text": "Biografia.\nPluricampione olimpico e mondiale della disciplina, Samppa Kalevi Lajunen esordisce in Coppa del Mondo l'8 marzo 1996 sulle nevi svedesi di Falun. L'anno seguente conquista la sua prima vittoria individuale a Schonach, in Germania, e la prima medaglia d'argento nella gara a squadre ai Mondiali di sci nordico del 1997 disputati a Trondheim, in Norvegia. Nella stessa stagione si aggiudica anche la Coppa del Mondo assoluta.\nL'anno seguente partecipa ai XVIII Giochi olimpici invernali di , in Giappone, ottenendo due argenti (nell'individuale e nella gara a squadre), a ai Mondiali juniores vincendo altre due medaglie, l'oro nella gara a squadre e l'argento nell'individuale.\nPartecipa anche ai Mondiali del 1999 di Ramsau am Dachstein salendo sul gradino pi\u00f9 alto del podio nella gara a squadre e piazzandosi secondo nell'individuale. Sempre nel 1999 conquista anche la medaglia d'oro nell'individuale nel Mondiali juniores.\nLa stagione 1999-2000 \u00e8 contraddistinta dalla vittoria della seconda Coppa del Mondo, mentre l'anno successivo da altre tre medaglie ai Mondiali (due argenti e un bronzo). L'apice della carriera giunge nel 2002, durante il quale l'atleta finlandese conquista tutte le medaglie d'oro della disciplina ai XIX Giochi olimpici invernali di , negli Stati Uniti.\nNel 2003 viene convocato per i Mondiali della Val di Fiemme, in Italia, dove si aggiudica le ultime due medaglie di bronzo. Si ritira dall'attivit\u00e0 agonistica il 6 marzo 2004, dopo aver collezionato venti vittorie individuali e cinquantotto podi complessivi in Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nSP = sprint\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2592912", "revid": "486946", "url": "https://it.wikipedia.org/wiki?curid=2592912", "title": "Associazione Sportiva Real Squinzano", "text": ""}
{"id": "2592913", "revid": "1543377", "url": "https://it.wikipedia.org/wiki?curid=2592913", "title": "Santa Fe de Antioquia", "text": "Santa Fe de Antioquia \u00e8 un comune della Colombia facente parte del dipartimento di Antioquia.\nIl centro abitato venne fondato da Jorge Robledo nel 1541 e nello stesso anno venne istituito il comune.\nIn epoca coloniale era il capoluogo del dipartimento.\nMonumenti e luoghi di interesse.\nChiese di Santa Fe.\nTutta la citt\u00e0 \u00e8 un luogo d'interesse. L'architettura sopravvissuta attraverso gli anni a Santa Fe de Antioquia le conferisce un aspetto di citt\u00e0 fermatasi al periodo coloniale per cui l'intera citt\u00e0 \u00e8 stata dichiarata Monumento nazionale della Colombia."}
{"id": "2592922", "revid": "767487", "url": "https://it.wikipedia.org/wiki?curid=2592922", "title": "Leo Pari", "text": "Biografia.\nDopo i primi due album, rispettivamente \"LP\" e \"Lettera al futuro\", nel 2012 esce \"R\u00e8sina\", un disco prodotto artisticamente dallo stesso Leo Pari in collaborazione con Marco Fabi, dove hanno suonato: Leo Pari (voce, chitarre, piano, sintetizzatori), Roberto Angelini (chitarre slide), Pier Cortese (IPad), Andrea Pesce (pianoforte), Samuele Matteucci (piano, sinth, chitarre), Emanuele Guidoboni (basso), Pietro Sinatra (batteria), Jeff Mancini (chitarre). \"R\u00e8sina\" \u00e8 il primo capitolo di una trilogia che vedr\u00e0 come suo secondo capitolo \"Sir\u00e8na\", disco registrato presso i Gas Vintage Studios di Roma, vede la collaborazione di Daniele Rossi aka Mr.Coffee (gi\u00e0 collaboratore di Niccol\u00f2 Fabi e Tiromancino). Sir\u00e8na \u00e8 stato mixato da Tommaso Colliva (Afterhours, The Muse, Calibro 35, Dente). La trilogia viene conclusa con l'album \"Spazio\", un disco composto da dieci brani.\nIl 25 dicembre 2017 pubblica il singolo \"DYO\". Anticipato dai singoli \"Dirty ti amo\", \"Giovani Playboy\" e \"Venerd\u00ec\", il 18 maggio 2018 esce l'album \"Hotel Califano\". L'artista, nel corso degli anni, si \u00e8 esibito nei club del circuito indie italiano ed in varie manifestazioni, tra cui molti festival nazionali ed internazionali.\nIn parallelo Leo Pari porta avanti la sua carriera di autore e musicista collaborando con vari artisti: Thegiornalisti (in tour con la band dal 2016), Simone Cristicchi (con il quale firma i testi di \"Vorrei cantare come Biagio\" e \"La prima volta che sono morto\" in gara a Sanremo 2013), Roberto Angelini, Tommaso Paradiso, Roy Paci,Tommaso Colliva, Niccol\u00f2 Fabi e Gazzelle. Di quest\u2019ultimo, segue la supervisione artistica di Superbattito, la sua opera prima.\nDal 2013 Leo Pari \u00e8 membro del Collettivo Dal Pane insieme a Roy Paci, Roberto Angelini, Pino Marino, Francesco Forni ed altri.\nAttivit\u00e0 di produzione.\nOltre all'attivit\u00e0 di musicista Leo Pari gestisce insieme ad altri amici e collaboratori uno studio di registrazione ed un'etichetta discografica dal nome \"Gas Vintage Records\", da lui stesso fondata nel 2010.\nPer questa etichetta Pari produce, oltre ai suoi stessi album: \"Discoverland\" (il progetto di rivisitazioni musicali di Pier Cortese e Roberto Angelini), \"The Elephant\", e due compilation di musicisti della scena indipendente italiana (rispettivamente \"Gas Vintage Super session Vol.1\" e \"Vol.2\").\nCollaborazione con Beppe Grillo.\nPrima dell'uscita dell'album LP (2006), Leo Pari invi\u00f2 una delle sue tracce a Beppe Grillo sul suo blog. La canzone, intitolata Ho un Grillo per la Testa e scritta con la collaborazione di Pier Cortese, parla della lotta del comico genovese contro le ingiustizie della classe politica italiana. Lo staff di Beppe Grillo, ricevuta la canzone, l'apprezz\u00f2 moltissimo, e decise di utilizzarla come sigla finale delle rimanenti serate dello spettacolo 2006, Incantesimi. Il suo MP3 \u00e8 stato scaricato dal sito del comico da migliaia di persone e i video messi su YouTube iniziano proprio con questo.\nLa collaborazione \u00e8 proseguita in occasione della manifestazione in programma per l'8 settembre 2007, chiamata V-Day, per la quale \u00e8 stata scritta la canzone V-Day, Ci sei o non ci sei, diventata immediatamente inno della manifestazione, e per il quale \u00e8 stato addirittura creato un video on-line. Anche di questa canzone- l'MP3 \u00e8 disponibile sul blog di Beppe Grillo. In concomitanza con il secondo V-Day del 25 aprile 2008, Leo Pari, insieme a Piotta e Radici Nel Cemento, incide un aggiornamento del precedente inno: V-Day 2.0.\nIl 26 settembre 2010 Leo Pari partecipa al festival musicale Woodstock 5 Stelle organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente."}
{"id": "2592923", "revid": "125211871", "url": "https://it.wikipedia.org/wiki?curid=2592923", "title": "Alessandro Fantini (ciclista)", "text": "Professionista dal 1954 al 1961, vinse sette tappe al Giro d'Italia e due al Tour de France.\nCarriera.\nVinse una tappa al Giro d'Italia 1957 e una al Tour de France 1955. Giunse secondo, a 7'44\" da Charly Gaul, nella celebre tappa del Monte Bondone al Giro d'Italia 1956 (corsa che chiuder\u00e0 al sesto posto).\nMor\u00ec nel 1961 in seguito a una caduta durante la sesta tappa del Giro di Germania. Il comune di Lanciano gli ha intitolato il velodromo Fantini, all'interno dello stadio Biondi in citt\u00e0."}
{"id": "2592924", "revid": "216538", "url": "https://it.wikipedia.org/wiki?curid=2592924", "title": "Birgit Fischer-Schmidt", "text": ""}
{"id": "2592925", "revid": "1543377", "url": "https://it.wikipedia.org/wiki?curid=2592925", "title": "Anz\u00e1", "text": "Anz\u00e1 \u00e8 un comune della Colombia facente parte del dipartimento di Antioquia.\nIl centro abitato venne fondato da Jorge Robledo nel 1757, mentre l'istituzione del comune \u00e8 del 1813."}
{"id": "2592926", "revid": "196159", "url": "https://it.wikipedia.org/wiki?curid=2592926", "title": "Chiesa di Santa Chiara (Brescia)", "text": "La chiesa di Santa Chiara \u00e8 una ex chiesa di Brescia, oggi adibita a teatro, ha fatto parte di un complesso monasteriale, di origine medievale, dedicato a Santa Chiara.\nLa chiesa.\nAll'interno della chiesa settecentesca, sono tuttora conservati affreschi datati al 1739 di Giovan Francesco Gaggini, tra cui spiccano \"Santa Chiara in Gloria\", \"Speranza\" e \"San Francesco d'Assisi in adorazione della Santissima Trinit\u00e0 e Santi\", dipinto nel medaglione verso l'ingresso.\nDistrutta nel 1856, venne ricostruita in epoca moderna e adibita a teatro.\nIl convento.\nIntorno alla chiesa \u00e8 presente l'ex-convento, dedicato a Santa Chiara Nuova, per distinguerlo da un altro convento francescano presente in citt\u00e0, anch'esso dedicato alla santa di Assisi. Il convento venne fondato nel 1446 dal predicatore francescano Alberto da Sarteano, su di un vecchio ospedale, intitolato a San Cristoforo, che col passare del tempo verr\u00e0 inglobato nell'Ospedale Maggiore di Brescia. Nel 1487 nel convento erano presenti ottantaquattro suore, affidate alla tutela spirituale dei frati francescani osservanti di San Giuseppe.\nNel 1797, con l'avvento dei francesi, il convento cess\u00f2 il suo operato e, passato sotto la giurisdizione gesuita, divenne un collegio fino al 1856 quando, con la distruzione della chiesa adiacente, venne trasformato in caserma.\nOggi il convento \u00e8 sede della facolt\u00e0 di Economia dell'Universit\u00e0 degli Studi di Brescia.\nIl teatro.\nIl Teatro Santa Chiara oggi si compone di una piccola sala disposta su un unico piano da circa 150 posti a sedere. Fa parte del CTB Teatro Stabile di Brescia. Nel 1963 il Comune destin\u00f2 il Santa Chiara come sede teatrale alla \"Compagnia della Loggetta\" diventata poi nel 1974 \"Centro Teatrale Bresciano\" e successivamente in \"Associazione CTB Teatro Stabile di Brescia\".\nL'inaugurazione del teatro Santa Chiara avvenne nell'estate del 1963 con \"I giganti della montagna\" di Pirandello, per la regia di Mina Mezzadri. Da allora il teatro \u00e8 divenuto un punto di riferimento culturale importante per la citt\u00e0. La sala ha ospitato molti spettacoli prodotti dal CTB e firmati da registi, da Mina Mezzadri a Massimo Castri, da Nanni Garella a Federico Tiezzi, da Sandro Sequi a Cesare Lievi."}
{"id": "2592927", "revid": "286870", "url": "https://it.wikipedia.org/wiki?curid=2592927", "title": "Teatro Santa Chiara", "text": ""}
{"id": "2592928", "revid": "287204", "url": "https://it.wikipedia.org/wiki?curid=2592928", "title": "Nazionale di pallacanestro femminile della Bulgaria", "text": "La nazionale di pallacanestro femminile della Bulgaria, selezione delle migliori giocatrici di pallacanestro di nazionalit\u00e0 bulgara, rappresenta la Bulgaria nelle competizioni internazionali femminili di pallacanestro organizzate dalla FIBA. \u00c8 gestita dalla \"Bulgarian Basketball Federation\".\nStoria.\nConsiderata una nazionale di seconda fascia, \u00e8 in realt\u00e0 la classica \"Nobile decaduta\".\nFino agli anni'80 era fra le prime nazionali a livello mondiale, forte delle medaglie conquistate alle Olimpiadi ed ai Mondiali. Ai Campionati Europei, nonostante l'incetta di medaglie, la sfortuna di essersi trovata davanti quasi sempre la fortissima , che le ha sempre impedito la scalata al gradino pi\u00f9 alto del podio, conquistato una sola volta.\nDai primi anni novanta \u00e8 caduta in una crisi tecnica e di risultati che la hanno estromessa dal giro che conta, e non \u00e8 pi\u00f9 riuscita a qualificarsi a nessuna delle manifestazioni internazionali pi\u00f9 importanti."}
{"id": "2592930", "revid": "131358", "url": "https://it.wikipedia.org/wiki?curid=2592930", "title": "Aeroporto di Donetsk", "text": ""}
{"id": "2592945", "revid": "834", "url": "https://it.wikipedia.org/wiki?curid=2592945", "title": "All I wanna do", "text": ""}
{"id": "2592947", "revid": "1543377", "url": "https://it.wikipedia.org/wiki?curid=2592947", "title": "Lebowa", "text": "Il Lebowa fu un bantustan istituito dal governo sudafricano durante l'epoca dell'apartheid come riserva per le popolazioni Sotho. Furono incorporate anche popolazioni Ndebele, Batswana e VhaTsonga.\nIl Lebowa ottenne l'autogoverno il 2 ottobre 1972 e la sua prima capitale fu Seshego, mentre inizi\u00f2 la costruzione della nuova capitale di Lebowakgomo.\nFine dell'indipendenza.\nCon la fine dell'apartheid il Lebowa fu aggregato alla provincia sudafricana del Limpopo."}
{"id": "2592956", "revid": "36426", "url": "https://it.wikipedia.org/wiki?curid=2592956", "title": "Trittico con la Madonna col Bambino, san Giovanni Battista e santo", "text": ""}
{"id": "2592960", "revid": "1243", "url": "https://it.wikipedia.org/wiki?curid=2592960", "title": "Servizio ferroviario suburbano di Firenze", "text": ""}
{"id": "2592966", "revid": "124854750", "url": "https://it.wikipedia.org/wiki?curid=2592966", "title": "Gianluca Magi", "text": "Biografia.\n\u00c8 docente di Storia e filosofia della religione indiana alla Facolt\u00e0 di Sociologia Universit\u00e0 di Urbino,dopo esser stato docente di Storia delle religioni in Cina. Studioso degli aspetti psicologici (psicologia transpersonale) dell'induismo, buddhismo, sufismo, taoismo, tantrismo.\nNel 1996 fonda, in convenzione con l'Universit\u00e0 di Urbino, la Scuola Superiore di Filosofia Orientale e Comparativa di Rimini, centro di ricerca universitaria sulla mediazione del pensiero orientale e occidentale in campo filosofico e psicologico. Dal 2005 ne \u00e8 stato il direttore scientifico e dal 2013 \u00e8 stato affiancato nella direzione da Franco Battiato.\nNel 2017 fonda a Pesaro con Franco Battiato \"Incognita \u25e6 Advanced Creativity\", centro transdisciplinare. \nNel 2003 incontra Franco Battiato a Rimini, in occasione della mostra pittorica \"Misticismo d'Oriente e d'Occidente\", instaurando una collaborazione con il musicista, che scrive la presentazione de \"I 36 stratagemmi\" (Edizioni Il Punto d'Incontro; dal 2019, BestBUR), che ha 39 ristampe con pubblicazione in 32 Paesi. Nel 2005 partecipa al programma televisivo Bitte, keine R\u00e9clame, condotto da Battiato per la Rai, occupandosi di .\nIl suo libro, \"Il Gioco dell'Eroe. Le porte della percezione per essere straordinario in un mondo ordinario\", con la presentazione di Franco Battiato, esce nel maggio del 2012.\nIl suo libro successivo, \"I 64 Enigmi. L'antica sapienza cinese per vincere nel mondo contemporaneo\", edito da Sperling &amp; Kupfer esce il 14 aprile 2015.\nNel marzo 2016 esce \"Lo stato intermedio\", scritto con Franco Battiato in cui conversano sulla morte, trattata abbracciando argomenti quali filosofia occidentale, filosofia indiana, filosofia cinese, buddhismo, sufismo, mistica, psicologia transpersonale, sciamanesimo, esperienze ai confini della morte. Nel settembre 2021 esce per le edizioni Piano B l'aggiornamento ampliato che contiene le conversazioni sino al 2019.\nIl 5 settembre 2019, esce un aggiornamento ampliato del \"Gioco dell'Eroe\" con un nuovo sottotitolo \"La porta dell'Immaginazione\" e nuova traccia audio dal titolo \"Follow the White Rabbit\" creata e prodotta da Cristoforo Magi, figlio dell'autore. La presentazione dell'opera \u00e8 sempre a firma di Franco Battiato.\nIl 21 gennaio 2021 pubblica \"Goebbels. 11 tattiche di manipolazione oscura\", con la prefazione di Jean-Paul Fitoussi.\nPensiero.\nSi \u00e8 focalizzato sui modelli di pensiero asiatici per approfondirne, oltre la portata metafisica e autorealizzativa, i concetti di efficacia ed efficienza: nel libro \"I 36 stratagemmi\" declina il taoismo nei suoi aspetti di strategia psicologica; nel saggio \"Le arti marziali della parola\" all'interno della sua curatela del libro di Liang Shiqiu, \"La nobile arte dell'insulto\" (Einaudi) evidenzia come l'arte del combattimento diventi arte retorica e dialettica; nei libri \"Il dito e la luna\", \"La via dell'umorismo\" e \"Il tesoro nascosto\" mostra il rilievo psicopedagogico della comunicazione metaforica e umoristica delle narrazioni buddhiste e sufi.\nHa inoltre elaborato e sviluppato la dimensione della psicologia transpersonale all'interno del Gioco dell'Eroe.\nIncognita \u25e6 Advanced Creativity.\nIl centro transdisciplinare Incognita \u25e6 Advanced Creativity a Pesaro, fondato da Gianluca Magi e da Franco Battiato, \u00e8 concepito come il successore dei Circoli letterari parigini del XVII secolo, del Cabaret Voltaire dadaista di Zurigo e del programma televisivo Bitte, keine R\u00e9clame del musicista catanese. La sede di \"Incognita\" ospita la \"AC Mind School\", co-diretta dalla studiosa di estetica e orientalista Grazia Marchian\u00f2, moglie di El\u00e9mire Zolla, scuola che si propone di fondere l'immaginazione in una lega con le nuove e accreditate ricerche scientifiche, in chiave cognitiva per il XXI secolo ."}
{"id": "2592967", "revid": "834", "url": "https://it.wikipedia.org/wiki?curid=2592967", "title": "All-Time Greatest Hits", "text": ""}
{"id": "2592968", "revid": "599013", "url": "https://it.wikipedia.org/wiki?curid=2592968", "title": "All Time Greatest Hits", "text": ""}
{"id": "2592973", "revid": "339392", "url": "https://it.wikipedia.org/wiki?curid=2592973", "title": "Elsag\u2013Bailey", "text": ""}
{"id": "2592981", "revid": "306856", "url": "https://it.wikipedia.org/wiki?curid=2592981", "title": "Maurits Hansen", "text": "Hansen, in anticipo rispetto ai contemporanei, scrisse quello che potrebbe essere il primo romanzo poliziesco, adott\u00f2 tecniche letterarie solo pi\u00f9 tardi riprese, per esempio, da Henrik Ibsen, fu pioniere nel sostenere che anche alle ragazze spettasse l'istruzione superiore e avanz\u00f2 per primo una proposta per semplificare la grammatica norvegese.\nBiografia.\nFiglio di Carl Hansen (1757\u20131826), cappellano residente di Modum, e Abigael Wulfsberg (1758\u20131823), appena nato, si trasfer\u00ec con la famiglia dapprima a Porsgrunn Maurits e, dal 1806, a Skedsmo (suo padre fu pastore in entrambi i luoghi). Dal 1809 Hansen fu iscritto alla Scuola della Cattedrale di Christiania. Complet\u00f2 gli studi nel 1814 e si iscrisse all'Universit\u00e0 di Christiania per studiare lingua e estetica, ma, a causa della situazione economica non rosea, dovette lavorare per mantenersi e, ben presto, abbandon\u00f2 gli studi. Nel 1815 divenne insegnante alla scuola pubblica di Christiania. L'anno successivo ottenne un posto migliore come insegnante presso l'Accademia Militare, dove fu anche bibliotecario per alcuni anni.\nIl 20 ottobre 1816 spos\u00f2 l'insegnante Helvig Leschly (23 aprile 1789 - 26 febbraio 1874).\nFu suocero di Eilert Sundt e quindi nonno di Einar Sundt. Insieme fondarono un istituto di istruzione superiore per ragazze, con durata del corso di due anni.\nSuccessivamente, dal 1820, Maurits Hansen insegn\u00f2 alla scuola secondaria inferiore borghese di Trondheim e, dopo cinque anni, ottenne un posto a contratto presso la Scuola Cattedrale di Trondheim.\nNel 1826 fu nominato \"editor\" per la scuola media di Kongsberg. Anche qui lui e sua moglie gestivano una scuola per ragazze. Tra le altre cose, insegn\u00f2 alla figlia Katherine John, al fine di portarla fino al conseguimento del diploma scolastico, ma ella non visse abbastanza a lungo per sostenere l'esame. Se avesse fatto cos\u00ec, sarebbe diventata la prima artista femminile in Norvegia, ben quarant'anni prima di Cecilie Thoresen (1882).\nPer qualche tempo, fu direttore del \"numero della domenica di estetica\" (\"estetiske s\u00f8ndagsnummer\") del quotidiano \"Hansen Morgenbladet\" e in seguito della rivista \"Den norske Huusven\". Fu anche editore associato del \"Billed-Magazin for B\u00f8rn\" (Rivista illustrata per bambini).\nFu membro della Reale Societ\u00e0 Norvegese di Scienze e Lettere a Trondheim, tuttavia non ricevette l'incarico come insegnante di filosofia presso l'Universit\u00e0 di Oslo, incarico per il quale aveva presentato domanda intorno al 1839.\nOpere e letteratura.\nHansen fu uno dei maggiori esponenti del romanticismo norvegese.\nScrisse anche libri di testo e un'importante grammatica della lingua norvegese. Nella quinta edizione (1856), aveva elaborato una grammatica cos\u00ec radicalmente semplificata, che le proposte di modifica furono attuate soltanto in seguito nel 1900.\nLa carriera di scrittore di narrativa inizi\u00f2 con la scrittura di \"Digtninger\" (1816), una raccolta di poesie e liriche, che conteneva anche un piccolo racconto, \"Emil\". \nMolto pi\u00f9 tardi, ritorn\u00f2 alla lirica e alla \"poesia idilliaca\" con \"Norsk Idylkrands\" (Christiania, 1831).\nHansen \u00e8 considerato l'autore del romanzo norvegese, scrivendo il suo primo romanzo \"Luren\" (1819). \nScrisse anche un testo che pu\u00f2 essere considerato il primo romanzo poliziesco della storia: \"Mordet paa Maskinbygger Roolfsen - Kriminalanekdote fra Kongsberg\" (\"L'assassinio del motorista Roolfsen - aneddoto criminale di Kongsberg\") del 1839, due anni prima del celebre racconto di Edgar Allan Poe \"I delitti della Rue Morgue\" del 1841.\nOltre che per i racconti, per cui raggiunse livelli elevati, Maurits Hansen divenne il pi\u00f9 noto fra i poeti della societ\u00e0 norvegese, incluso Henrik Wergeland.\nHansen era ben informato sulla corrente romantica europea a lui contemporanea dello \"Sturm und Drang\" e fu influenzato da Friedrich de la Motte Fouqu\u00e9 e Sir Walter Scott. Nel corso di 20 anni, Hansen scrisse 80 racconti, con una vasta gamma di temi: dai racconti criminali alle rappresentazioni realistiche contemporanee fino ai racconti di storie gotiche e soprannaturali.\nHenrik Ibsen apprese la tecnica del racconto retrospettivo dalle opere di Maurits Hansen."}
{"id": "2592987", "revid": "640277", "url": "https://it.wikipedia.org/wiki?curid=2592987", "title": "Scarceranda", "text": "Scarceranda \u00e8 un'agenda autoprodotta, pubblicata da Radio Onda Rossa, storica emittente radiofonica di Roma.\n\u00c8 un'agenda \"contro ogni carcere giorno dopo giorno, perch\u00e9 di carcere non si muoia pi\u00f9, ma neanche di carcere si viva\", come recita il motto che l'accompagna sin dalla sua prima uscita nel 1999.\nChiunque pu\u00f2 contribuire alla sua realizzazione, inviando alla radio, entro settembre di ogni anno, materiali che abbiano come tema il carcere: testi, poesie, disegni, fumetti, ricette pensate per essere adatte alle limitate possibilit\u00e0 culinarie del carcere. Dal 2005 molti dei disegni che accompagnano l'agenda e il quaderno allegato sono realizzati durante la mostra \"Crack! Fumetti dirompenti\" organizzata al Forte Prenestino di Roma.\nScarceranda viene donata alle persone detenute che ne facciano richiesta o segnalate alla radio.\nDal 2004, alla Scarceranda di Radio Onda Rossa si \u00e8 aggiunta un'altra pubblicazione con lo stesso nome. Si tratta dell'agenda nata all'interno del carcere di Monza e voluta da un gruppo di detenuti, operatori ed operatrici della \"Cooperativa Sociale La Meridiana 2\". I due progetti non hanno alcuna affiliazione oltre al nome."}
{"id": "2592988", "revid": "1494169", "url": "https://it.wikipedia.org/wiki?curid=2592988", "title": "Federico Fiecconi", "text": "Ha pubblicato saggi e monografie sull'industria dello spettacolo a Hollywood (\"Hollywood 2000\", Le Mani editore), sul cinema di animazione e sui fumetti. Tratta di questi temi come giornalista, con articoli sulle riviste \"Epoca\", \"Cineforum\", \"Ciak\" (per il quale ha scritto anche nel 1990 la biografia di Topolino per il supplemento \"Ciakintasca\"), \"TV Sorrisi e Canzoni\", \"Cinemagazine\", \"Design\", \"Topolino\", \"Animation Reporter\", \"Link\" e sulle pagine \"cultura e spettacolo\" del quotidiano \"Il Giornale\". Ha scritto l'introduzione di \"Mille piccoli cretini\" di Bruno Bozzetto (Coniglio Editore) e di \"Supergulp!\" (RCS Quotidiani).\nNel 2003 \u00e8 stato direttore artistico del Festival Cartoon Preview di Asolo e ha curato la mostra a Roma per i 50 anni del periodico \"Topolino\". \u00c8 stato membro della giuria del Rimini Cartoon Festival nel 2005 e della giuria di selezione del Festival internazionale del cinema di animazione di Annecy nel 2006. Ha insegnato in master universitari sulla storia del cinema, pubblicit\u00e0 e comunicazione. \u00c8 consulente dell'Antoniano di Bologna e co-produttore della serie \"I cartoni dello Zecchino\", che \u00e8 stata dichiarata nel 2009 \"migliore produzione crossmediale dell'anno\" dal festival di animazione televisiva \"Cartoons on the Bay\"."}
{"id": "2592990", "revid": "235890", "url": "https://it.wikipedia.org/wiki?curid=2592990", "title": "Accoppiamento del momento angolare", "text": ""}
{"id": "2592992", "revid": "767487", "url": "https://it.wikipedia.org/wiki?curid=2592992", "title": "Erick Morillo", "text": "Biografia.\nErick Morillo \u00e8 nato nel 1971 a New York. Ha trascorso la maggior parte dei suoi anni prima dell'adolescenza a Cartagena, in Colombia, dove ha vissuto con la sua famiglia, e si \u00e8 abituato alla salsa e alla musica merengue. Torn\u00f2 negli Stati Uniti all'et\u00e0 di 11 anni, vivendo con sua madre Elisa e la sorella, Sheila, in un appartamento al 1406 di Bergenline Avenue a Union Citt\u00e0, New Jersey. Influenzato da altri generi come il reggae e l'hip hop, era anche all'et\u00e0 di 11 anni che inizi\u00f2 a fare il DJ per matrimoni per amici e familiari. Ha frequentato il liceo classico alla Saint Joseph and Michael 's School, una scuola cattolica privata, diplomandosi nel 1985. Si \u00e8 diplomato alla Emerson High School di Union City nel 1989.\n\"Muevelo\" e \"I like to move it\".\nMorillo ha seguito un corso di ingegneria in studio presso il Center for the Media Arts di New York City e ha iniziato a fare il DJ nei club locali, in posti come la Love Sexy music lounge su Hudson Street in Hoboken. Mentre lavorava in un club nella vicina Weehawken, Morillo incontr\u00f2 la star del reggae latino El General, con cui fece amicizia. I due hanno collaborato nel 1991 al singolo \"Muevelo\", un misto di reggae, musica house e un sample del singolo techno dei T99 \"Anasthasia\" che \u00e8 diventato un successo a sorpresa, ed \u00e8 diventato disco di platino.\nQuando i suoi remix sono diventati familiari nei club latini, Morillo si \u00e8 ramificato attraverso la sua amicizia con la veterana della casa di New York \"Little\" Louie Vega, che ha incontrato attraverso l'allora sconosciuto cantante Marc Anthony, con cui Vega aveva lavorato sull'inno della casa del 1992 \", Ride on the Rhythm \". Secondo Morillo, Vega gli consigli\u00f2 di \"concentrarsi sulla voce\". La successiva grande canzone di Morillo risale al 1993, quando la principale etichetta house di New York dell'epoca, Strictly Rhythm, pubblic\u00f2 il suo \"The New Anthem\" / \"Funky Buddha\" 12. La canzone and\u00f2 bene nelle classifiche e nei club, attirando l'attenzione di Morillo. Nello stesso anno, Strictly Rhythm pubblic\u00f2 il secondo singolo di Reel 2 Real \"I Like to Move It\". La canzone, che \u00e8 stata descritta da \"Mixer\"come \"in parte Euro-cheese, in parte pop A&amp;R man's wet dream\", divenne un successo dance internazionale di base sia per Reel 2 Real che per Strictly Rhythm. Ha reso Morillo un milionario e lo ha spinto in una vita da giramondo che includeva viaggi settimanali in Europa per registrare MTV Europe tra le promozioni negli States. In risposta al successo della canzone, Morillo ha registrato l'album completo \"Move It!\" , che \u00e8 stato rilasciato nel 1994, e ha generato diversi singoli che hanno avuto successo particolarmente in Inghilterra. Questo \u00e8 stato seguito da un album del 1996 da cui sono stati pubblicati molti altri singoli, in particolare \"Mueve la Cadera\" (\"Move Your Body\").\nDa Reel 2 Real a Subliminal.\nNonostante si credesse che avesse guadagnato oltre $ 2 milioni da Reel 2 Real, Morillo temeva che il suo successo finanziario potesse aver danneggiato sia la sua spinta creativa che la sua credibilit\u00e0 sulla strada. Volendo creare musica house di tutto rispetto, ha prodotto \"Jazz It Up\", lanciandolo sotto l'etichetta dell'Erick Morillo Project, al fine di garantire credibilit\u00e0 di strada. La canzone \u00e8 andata bene e ha rafforzato la sua fiducia. Lui e Louie Vega hanno collaborato come Lil 'Mo' Ying Yang e hanno pubblicato il singolo \"Reach\" del 1995. Morillo intendeva un terzo album per Reel to Real, ma il suo rapporto con il Mad Stuntman si \u00e8 inasprito, il che ha fatto deragliare il progetto. Alla ricerca di un modo per reinventarsi, Morillo ha partecipato al Forum, un auto-aiutoseminario a New York City, dove ha imparato a trovare la felicit\u00e0 attraverso cose diverse dalla ricchezza e dal suo frenetico programma di lavoro. Il seminario gli ha anche permesso di sfuggire alla sua routine creativa aiutandolo ad analizzare il suo passato e fissare obiettivi futuri, uno dei quali era diventare un DJ globale di successo. Abbandon\u00f2 l'alias Reel 2 Real nel 1996 e si concentr\u00f2 sul DJ, diventando uno dei preferiti a Ibiza, in Europa e in Australia.\nTerminato il suo rapporto con Strictly Rhythm, Morillo ha seguito il consiglio del proprietario di Strictly Rhythm Mark Finkelstein, che Morillo definisce \"una persona onesta e un mentore aziendale\", e ha deciso di prendere le distanze dal passato pop di R2R lanciando la societ\u00e0 di gestione Double Platinum nel 1997 con colleghi DJ e produttori Jos\u00e9 Nunez, Harry Choo Choo Romero, Carlos Sosa (alias DJ Sneak) e Junior Sanchez, e la sua impronta, la Subliminal Records, che ha sede a Weehawken. Morillo descrive il suono dei Subliminal come \"musica da ghetto\", che \u00e8 marchiato con copertine di dischi di design europeo, \"ma con classe\". Il suo primo singolo \u00e8 stato \"Fun\" del 1998, con la diva di Chicago Dajae, e ha ottenuto una risposta positiva tramite test stampa e buzz attraverso l'Atlantico. Tuttavia, Dajae ha rifiutato di firmare il contratto con i Subliminal, e il cantante Jocelyn Brown \u00e8 stato chiamato per registrare nuovamente la voce. La collaborazione di Brown con i Subliminal \u00e8 nota come \" Da Mob \", e la loro versione di \"Fun\" \u00e8 diventata una hit numero 1 di Billboard Hot Dance Music / Club Play. Poco dopo, tuttavia, DJ Sneak lasci\u00f2 il gruppo per Toronto per avviare la sua societ\u00e0 di gestione, e Junior Sanchez si un\u00ec a Roger S. per fondarne uno tutto loro. Il restante trio di Morillo, Romero e Nunez ha formato il nucleo finalizzato di Subliminal, e sono anche conosciuti come il team di remix The Dronez. Con Subliminal, Morillo \u00e8 riuscito a trovare l'equilibrio tra \"underground\" Il trio ha vintoil premio Remixer of the Year della rivista \"Muzik\" nel 1999. Subliminal ha anche richiamato l'attenzione su artisti come Eddie Thoneick, Carl Kennedy e DJ DLG.\nSerate in discoteca.\nAlla fine del 1999, Morillo ha completato un tour negli Stati Uniti e la sua serata in discoteca, soprannominata Subliminal Night, \u00e8 accreditata di aver resuscitato da solo la scena dei club di New York City, [ \"citazione necessaria\" ] un'impresa che ha compiuto iscrivendo Danny Tenaglia, Darren Emerson, Bob Sinclar, Derrick Carter, Tiger Tim Stevens, Mark Farina e Tony Humphries nei posti degli ospiti. Morillo ha anche ospitato varie altre serate di club in tutto il mondo, come le sue feste di met\u00e0 settimana delle sessioni subliminali agli Champs di New York. Quando sono stati sfrattati da quella sede, le Sessioni sono state rilanciate al Centro-Fly. Commentando la sua socializzazione con i promotori, Morillo afferma:Faccio festa con i promotori per cui suono. A molti DJ non piace farlo; fanno la festa, tornano in albergo e poi si preparano per tornare a casa. Non me. Non lo nego! Per me un DJ \u00e8 qualcuno che porta un'atmosfera. Se non fai festa, allora come porti quell'atmosfera? Morillo ha ospitato varie altre serate di club in tutto il mondo, come l'annuale Crobar party a Miami (ULTRA), e le sue leggendarie feste Subliminal Sessions al Pacha di Ibiza, che \u00e8 stata nominata \"Best International Club\" del 2002 e \"Best Ibiza Party\" di 2001 dalla rivista \"Muzik\" . Ibiza \u00e8 anche il luogo in cui Morillo \u00e8 stato incoronato \"Miglior DJ internazionale\" nel 2002 e \"Miglior DJ house\" nel 1999 e nel 2001 ai premi Pacha Ibiza. \u00c8 noto per svolgere fino a 30 lavori al mese in localit\u00e0 tra cui Grecia, Malta, Amsterdam, Londra, Madrid, Belfast e Russia. Secondo Morillo, il suo lavoro pi\u00f9 memorabile \u00e8 stato sull'isola bianca di Ibiza dopo gli attacchi dell'11 settembre: \"Stavo suonando alla festa di chiusura della Space Terrace subito dopo l'11 settembre. Ho concluso la serata con 'New York, New York di Frank Sinatra. \"La gente piangeva e sventolava bandiere americane, tutti cantavano. \u00c8 il mio ricordo pi\u00f9 emozionante come DJ.\"\nOltre alle sue apparizioni a MTV nel Regno Unito, Morillo ha ospitato MTV Ibiza per due anni, ha presentato i Dancestar Awards del Regno Unito e ha recitato in una serie in sette parti di Channel 4 che documentava i suoi viaggi per il mondo come DJ party. Ha anche lavorato a cortometraggi con l'attore Mark Alex Hanna.\nNel 2004, ha pubblicato il suo primo album con il suo vero nome, \"My World\" , che presenta collaborazioni con artisti come Sean \"Diddy\" Combs, che ha collaborato con Morillo su tre tracce, tra cui la hit dancefloor \"Dance I Said\". L'etichetta ha anche generato altre etichette, come Sondos, Subliminal Soul, Bambossa e SUBUSA. L'etichetta \u00e8 stata distribuita da Strictly Rhythm fino a quando l'etichetta non ha cessato le attivit\u00e0 nel 2002. Oggi, la Subliminal \u00e8 distribuita in modo indipendente, sebbene Strictly Rhythm abbia riaperto i battenti nel 2007.\nMorillo ha attirato l'attenzione nel giugno 2013 quando non \u00e8 apparso a uno spettacolo del 6 giugno a Long Island, e poi il 12 giugno quando ha dovuto essere scortato fuori dal palco per 45 minuti in un set, a causa di un \"comportamento irregolare\". Secondo i rapporti, Morillo sembrava essere stordito quando ha iniziato il suo set e le sue condizioni sono peggiorate dopo averlo iniziato. Ad un certo punto, \u00e8 scomparso dalla vista, lasciando un singolo loop che suonava pi\u00f9 e pi\u00f9 volte. Morillo ha poi dichiarato sulla sua pagina Twitter: \"\u00c8 giunto il momento di fare una pausa e concentrare nuovamente la mia attenzione sulla mia salute e sul mio benessere\".\nAccuse sessuali e morte.\nIl 6 agosto 2020, Morillo \u00e8 stato arrestato e accusato di violenza sessuale su una donna. Nel dicembre 2019, Morillo e la sua accusatrice, K. Knight, compagna all'epoca dei fatti del noto dj Roger Sanchez, stavano lavorando come DJ a una festa privata su Star Island a Miami Beach e in seguito sono andati a casa sua a Miami Beach per passare li la notte. Ha detto agli investigatori che si \u00e8 ubriacata, poi si \u00e8 svegliata nuda con lui in piedi accanto a lei, anche lui nudo. Un test del kit per stupro eseguito sulla donna \u00e8 risultato positivo al DNA di Morillo. Morillo ha negato l'accusa ma si \u00e8 consegnato alla polizia il 6 agosto 2020. Doveva comparire in tribunale il 4 settembre ma \u00e8 stato trovato morto a casa sua tre giorni prima per abuso di ketamina.\nPremi e riconoscimenti.\nMorillo e sua madre, Elisa, alla cerimonia del 12 ottobre 2012 a Union City, New Jersey, in cui \u00e8 stata dedicata in suo onore la porzione di Bergenline Avenue su cui \u00e8 cresciuto. Alla destra di Morillo sono il sindaco Brian P. Stack e il commissario Lucio P. Fernandez.\nIl 12 ottobre 2012, l'ex citt\u00e0 natale di Morillo di Union City, nel New Jersey, lo ha onorato in una cerimonia in cui la parte di Bergenline Avenue tra la 14th e la 15th Street, dove Morillo ha vissuto da giovane, \u00e8 stata dedicata \"Erick Morillo Way\". Il sindaco di Union City Brian P. Stack ha elogiato Morillo, che ha donato 100 compresse di Nook a una scuola locale, commentando: \"\u00c8 importante riconoscere coloro che nella comunit\u00e0 contribuiscono alla nostra citt\u00e0 natale\", ha detto il sindaco di Union City Brian Stack. \"Possiamo essere tutti orgogliosi di chiamare Erick una parte della nostra comunit\u00e0\".\nPremi.\nI DJ Awards organizzano l'evento annuale dei premi DJ di musica elettronica. \u00c8 l'unica cerimonia internazionale per DJ e anche la pi\u00f9 antica. I premi si tengono una volta all'anno al Pacha club di Ibiza, in Spagna. \u00c8 uno dei riconoscimenti pi\u00f9 importanti che un artista possa vincere o essere onorato.\nMorillo ha vinto il \"Best International DJ Award\" 3 volte e il \"Best House DJ Award\" 3 volte e ha ricevuto un totale di 15 nomination."}
{"id": "2592996", "revid": "235890", "url": "https://it.wikipedia.org/wiki?curid=2592996", "title": "Accoppiamento di momento angolare", "text": ""}
{"id": "2592998", "revid": "73843", "url": "https://it.wikipedia.org/wiki?curid=2592998", "title": "Rolex Sea Dweller", "text": "Il Rolex Oyster Perpetual Date Sea-Dweller fa parte di una linea di orologi subacquei della Rolex, che resiste ad una profondit\u00e0 di immersione subacquea di 610 metri (2.000 piedi) per i modelli pi\u00f9 datati e fino a 1220 metri (4000 piedi) per le pi\u00f9 recenti versioni.\nDurante il 1960, le attivit\u00e0 commerciali negli oceani e nei mari realizzate da organizzazioni professionali richiesero lunghe immersioni e, di conseguenza, furono progettati orologi di sicurezza per lo svolgimento di operazioni di immersione a grande profondit\u00e0.\nCi\u00f2 ha portato allo sviluppo del primo orologio \"ultraresistente\" al mondo nel 1967, il Sea Dweller, che in alcuni modelli possedeva una valvola integrata di fuga per l'elio.\nRisalendo da elevatissime profondit\u00e0 verso la superficie la pressione esercitata dall'elio (precedentemente penetrato dalle camere di decompressione o dalle \u201ccampane\u201d) all'interno dell'orologio provoca l'apertura della valvola, permettendo la fuoriuscita del gas e preservando l'integrit\u00e0 del vetro.\nCon una profondit\u00e0 ufficiale di 4000 piedi (1220 metri), il Sea Dweller fino al 2007 rappresentava il pi\u00f9 resistente orologio meccanico della produzione in serie.\nNel 2008, Rolex introduce il pi\u00f9 moderno e robusto Sea-Dweller DEEPSEA e la profondit\u00e0 massima \u00e8 stata portata a 12800 piedi (3900 metri) stabilendo cos\u00ec un nuovo primato per gli orologi meccanici.\nDopo 5 anni di assenza dal listino, nel 2014 viene introdotto il nuovo Sea-Dweller referenza 11660.\nAll'evento di settore Baselworld 2017, Rolex presenta il nuovo Seadweller da 43 mm, con referenza 126600."}
{"id": "2592999", "revid": "1386670", "url": "https://it.wikipedia.org/wiki?curid=2592999", "title": "Stadio metropolitano di Madrid", "text": "Lo stadio metropolitano di Madrid () \u00e8 stato lo stadio di calcio che ospitava le gare casalinghe del Club Atl\u00e9tico de Madrid tra il 1923 e il 1966, anno in cui il club si trasfer\u00ec nel pi\u00f9 moderno stadio Vicente Calder\u00f3n. Fu successivamente venduto per 95 milioni di peseta e demolito; al suo posto furono costruiti alcuni edifici per abitazioni residenziali ed uffici.\nLa capienza era di persone."}
{"id": "2593003", "revid": "196159", "url": "https://it.wikipedia.org/wiki?curid=2593003", "title": "Chiesa di San Clemente (Brescia)", "text": "La chiesa di San Clemente di Brescia, \u00e8 un edificio religioso situato in pieno centro storico cittadino, in vicolo San Clemente, a poca distanza da Piazza del Foro.\nStoria.\nAppartenne al complesso abbaziale dell'ordine dei domenicani, la chiesa venne realizzata su un'antica costruzione religiosa risalente al X secolo. Dopo numerose modifiche e restauri venne annessa al monastero domenicano, nel 1471.\nL'opera di modifica degli interni prosegu\u00ec anche dopo la fine dei lavori di realizzazione, e con le modifiche ottenute nel 1600 prima, e nel 1800 poi ad opera dell'architetto bresciano Rodolfo Vantini, la chiesa assume l'aspetto attuale, perdendo cos\u00ec l'aspetto gotico originaria, e prendendo forme neoclassicheggianti.\nA seguito delle violenti scosse di terremoto del 20 maggio 2012 in Emilia, la chiesa ha riportato alcune lesioni non gravi, sulla facciata.\nArchitettura.\nLa facciata, di stile neoclassico, \u00e8 dotata di un'ampia volta a botte che lambisce il portale di ingresso che contiene un affresco rappresentante Papa Clemente I, presumibilmente tra il Cristo e San Benedetto.\nL'interno della chiesa \u00e8 formato da un'unica navata. Degni di nota sono sicuramente l'altare maggiore, in pieno stile settecentesco, opera di Antonio Calegari, e i chiostri del convento del XV e del XVI secolo, uno di questi affrescato da Antonio Cappello.\nLa chiesa \u00e8 una piccola pinacoteca, contenente opere del Moretto, che vi \u00e8 sepolto, come \"Sant'Orsola e le vergini\", il \"Matrimonio mistico di santa Caterina d'Alessandria con i santi Caterina da Siena, Paolo e Girolamo\", \"Offerta di Melchisedech ad Abramo\", la \"Vergine in gloria con i santi Clemente, Domenico, Floriano, Caterina e la Maddalena\", e \"Le sante martiri\" (Cecilia, Lucia, Barbara, Agnese e Agata). La tomba \u00e8 sovrastata dal busto del pittore eseguito da Gaetano Matteo Monti.\nCome in altre chiese bresciane troviamo unitamente alle opere del Moretto, quelle di un artista bresciano suo contemporaneo, Romanino, che nella chiesa di San Clemente ha realizzato l'affresco della \"Resurrezione di Cristo tra i santi Clemente e Teresa\"."}
{"id": "2593006", "revid": "1553381", "url": "https://it.wikipedia.org/wiki?curid=2593006", "title": "Rolex Yacht-Master", "text": "Il Rolex Yacht-Master \u00e8 un orologio sportivo della Rolex, introdotto per la prima volta nel 1992 con il modello 16628 in oro 18kt giallo.\nStoria.\nNel 1994 Rolex aveva gi\u00e0 creato un modello per donna (69628) e un modello di dimensioni medie per uomo (68.628), prima volta nella storia della Maison. Nel 1996 Rolex ha introdotto un modello a due tonalit\u00e0 (acciaio e oro 18kt giallo) per le signore e una linea di medie dimensioni. \nNel 1997 fu prodotto il Rolex Yacht-Master in Rolesium, un brevetto Rolex risalente al 1932 che d\u00e0 allo Yacht-Master una struttura in acciaio inox e platino; la lunetta e il quadrante sono in platino, mentre la cassa, la fascia, la corona ed il resto sono in acciaio inox. Questo modello \u00e8 anche noto come Platinum Yacht-Master. \nIn ogni caso grande successo ha riscosso, nel 2005, il Rolex Yacht-Master rolesor (in oro e varie combinazioni di acciaio). La versione full size ha come referenza la n. 16623 ed \u00e8 disponibile con alcune combinazioni predefinite: Bianco, madreperla (MOP), blu, champagne, marrone e argento."}
{"id": "2593007", "revid": "84184", "url": "https://it.wikipedia.org/wiki?curid=2593007", "title": "Assis", "text": ""}
{"id": "2593009", "revid": "2182250", "url": "https://it.wikipedia.org/wiki?curid=2593009", "title": "Rolex Submariner", "text": "Il Rolex Submariner fa parte di una linea di orologi prodotta dalla Rolex nata negli anni cinquanta, da un'evoluzione del modello Turn-O-Graph.\nStoria.\nIl primo Submariner \u00e8 stato introdotto al pubblico nel 1954 presso lo Swiss Watch Fair.\nNelle spedizioni antartiche il submariner ha resistito sino a 45 gradi sotto zero.\nUno speciale modello fuori commercio, inoltre, nel 1960 scese col batiscafo Trieste sino ai diecimila metri di profondit\u00e0 della \u201cFossa\ndelle Marianne\u201d e ne riemerse in perfetto stato.\nI primi modelli referenza 6204 anno produzione 1953/1956, avevano la cassa di dimensioni ridotte (37\u00a0mm) rispetto alle attuali e non presentano le \"spallette\" di protezione della corona, la lunetta era bidirezionale, le sfere scheletrate ore e minuti, secondi in centro con evidenza circolare. Sono oggi i pi\u00f9 ricercati dai collezionisti che sono disposti a spendere anche cifre considerevoli per i cosiddetti \"James Bond\" cos\u00ec chiamati in quanto indossati dal famoso agente segreto nei suoi film. \u00c8 conosciuto per essere uno degli oggetti di maggior lusso al mondo.\nModelli.\n\u00c8 impermeabile fino a una profondit\u00e0 massima di 300 metri ed \u00e8 dotato del sistema triplock; la nuova corona triplock, introdotta nel '72 circa, \u00e8 dotata di tre guarnizioni O-ring in gomma per garantire una migliore tenuta stagna. Il rotore perpetual \u00e8 in grado di ricaricare l'orologio ad ogni piccolo movimento dei polsi ed ha una autonomia che consente di funzionare in assenza di movimento per circa 2 giorni (47 ore).\nIl submariner usa acciaio 904L che dovrebbe garantire una durezza di 600 vickers, mentre il vetro 2500 vickers.\n\u00c8 dotato di chiusura fliplock: chiusura di sicurezza che permette di indossare rapidamente l'orologio al di sopra di una muta subacquea, per la possibilit\u00e0 di allungare rapidamente il bracciale tramite una maglia sganciabile all'interno della chiusura. Nell'estate 2007 la referenza senza data 14060M ha ottenuto il certificato COSC, e sempre nel 2007 in particolare a partire dal seriale \"Z\" non \u00e8 pi\u00f9 presente l'ologramma sul fondello. A marzo 2010 \u00e8 stato presentato il nuovo modello in acciaio in due versioni: ghiera e quadrante nero referenza 116610LN e ghiera e quadrante verde referenza 116610LV. Le modifiche estetiche sono importanti, differente cassa e lunetta, quest'ultima in materiale ceramico inscalfibile come quella del nuovo GMT. Montano il movimento calibro 3135. A Baselworld 2012 \u00e8 stato presentato infine il nuovo Submariner 114060 con ghiera ceramica (senza data) che sostituisce la referenza 14060M di cui monta il medesimo calibro (3130). \u00c8 disponibile nei concessionari da giugno 2012 con un prezzo di listino di 6150 euro.\nModelli precedenti.\nLista di modelli Submariner non pi\u00f9 in produzione."}
{"id": "2593011", "revid": "219355", "url": "https://it.wikipedia.org/wiki?curid=2593011", "title": "Emissione radiativa", "text": ""}
{"id": "2593012", "revid": "219355", "url": "https://it.wikipedia.org/wiki?curid=2593012", "title": "Decadimento radiativo", "text": ""}
{"id": "2593015", "revid": "73843", "url": "https://it.wikipedia.org/wiki?curid=2593015", "title": "Eleonora Resta", "text": "Carriera televisiva.\nDopo essere stata eletta Miss Italia, ha lavorato nel mondo della moda e in tv come valletta a \"La corrida\", \"Il gioco dei 9\", \"Un fantastico tragico venerd\u00ec\", \"TeleMike\", per poi ritirarsi a vita privata."}
{"id": "2593027", "revid": "767487", "url": "https://it.wikipedia.org/wiki?curid=2593027", "title": "Guy Picciotto", "text": "Biografia.\nRites of Spring ed altri progetti di inizio carriera.\nPicciotto ha origini italiane, pi\u00f9 precisamente siciliane. Pur partecipando agli sporadici episodi del progetto The Black Light Panthers fin dal 1982, la carriera vera e propria di Guy Picciotto inizi\u00f2 nel 1984, quando fond\u00f2 assieme a Edward Janney (chitarra), Mike Fellows (basso elettrico) e Brendon Canty (batteria) la band Rites of Spring divenendo cos\u00ec parte della scena post-hardcore di Washington D.C. La band era conosciuta soprattutto per le sue performance molto energiche in cui convogliava la violenza frenetica e le passioni viscerali dell'hardcore punk sperimentando spesso con nuovi espedienti competitivi. Picciotto, come sia compositore delle liriche che come cantante-chitarrista della band trasport\u00f2 l'hardcore punk in una nuova visione molto personale, che lo rende spesso agli occhi della critica come uno dei fondatori del genere Emo. Nel 1985 poi, Picciotto assieme ai Rites of Spring e ad altre band come Embrace e Beefeater, furono tra i massimi promotori di quello che venne poi chiamato movimento della Revolution Summer.\nDopo lo scioglimento dei Rites of Spring nel 1986, Picciotto assieme a Janney e Canty fondarono gli One Last Wish, una band di breve durata che pubblic\u00f2 un album raccolta solo nel 1999 dal titolo \"1986\", gli Happy Go Licky tra il 1987 ed il 1988 con cui producono l'album omonimo (Peterbilt Records, 1988) ed a nome Brief Weeds tra il 1990 ed il 1993 pubblicarono due 7\" \"A Very Generous Portrait\" (K, 1991) e \"Songs Of Innocence And Experience\" (K, 1993). Fu proprio con questo ultimo progetto che si consolid\u00f2 la collaborazione con Brendan Canty che port\u00f2 poi all'ingresso di Picciotto nei Fugazi.\nFu poi di questi anni la creazione dell'etichetta indipendente Peterbilt Records con cui pubblic\u00f2 gli album a bassa qualit\u00e0 dei Rain, degli Happy Go Licky e dei Deadline.\nGli anni '90 con i Fugazi.\nPur non essendo nella formazione originaria dei Fugazi, Picciotto si un\u00ec a loro come voce nel secondo concerto della band, fornendo il proprio contributo in tutte le loro registrazioni in studio.\nDall'EP \"Margin Walker\" Picciotto inizi\u00f2 a suonare come secondo chitarrista utilizzando un suono caratteristico dato anche dall'utilizzo della Rickenbacker e partecipando alla scrittura dei brani come co-autore delle liriche. Dopo 7 album e numerosi tour la band entr\u00f2 in una lunga pausa produttiva."}
{"id": "2593037", "revid": "400694", "url": "https://it.wikipedia.org/wiki?curid=2593037", "title": "Inti-Illimani (1969)", "text": "Inti-Illimani \u00e8 un album del gruppo musicale cileno Inti-Illimani, pubblicato nel 1969.\nDescrizione.\n\"Inti-Illimani\" \u00e8 il primo album solista del gruppo cileno pubblicato nel loro paese natio. Il disco \u00e8 stato pubblicato dalla Jota Jota, etichetta sussidiaria della cilena DICAP (\"Discoteca del cantar popular\"). \nNelle note di presentazione che si possono leggere sulla copertina del disco, redatte da Ivan Faba, si sottolinea il profondo legame tra i componenti del gruppo e la Federaci\u00f3n de Estudiantes de la Universidad T\u00e9cnica del Estado. All'epoca i componenti del gruppo erano infatti ancora studenti universitari, sul disco, per ognuno di loro, \u00e8 specificata la facolt\u00e0 di appartenenza. Si accenna inoltre a quella che sar\u00e0 una delle caratteristiche tipiche del gruppo: l'appartenere a entrambe le correnti principali che attraversavano la musica latino-americana in quegli anni. Da un lato quello che Faba chiama \"l'emergere della canzone rivoluzionaria\" e dall'altro \"la rinascita dell'autentica canzone americana\". Nel disco effettivamente troviamo esempi di entrambe: sia rielaborazioni di brani tradizionali dell'arco andino (\"El canelazo\", recuperato da un disco dei Los de Ram\u00f3n, \"Sicuriadas\"), sia esempi di \"nuova canzone\" latino-americana (dalla \"Carta al Che\" del cubano Carlos Puebla alla \"Zamba de los humildes\" dell'argentino Oscar Matua). \nAll'interno del disco si trovano diverse canzoni gi\u00e0 presenti nel loro disco d'esordio \"Si somos americanos\", pubblicato in Bolivia pochi mesi prima, o incise in alcuni dei dischi a cui avevano partecipato e contribuito unitamente ad altri artisti nei mesi precedenti. Tutti questi brani gi\u00e0 pubblicati sono stati per\u00f2 reincisi ex novo. \"Juanito Laguna remonta un barrilete\" e \"Zamba de los humildes\" sono qui gi\u00e0 alla terza versione in meno di due anni. Compare anche, per la prima volta, un brano firmato da un componente del gruppo, il direttore artistico Horacio Salinas. \nSulla copertina esordisce anche il tipico logo del gruppo che troviamo presente nella maggioranza delle copertine dei loro dischi, creato da Vicente Larrea e ispirato dalle mura pietrose di Sacsayhuam\u00e1n. \nIl disco fu pubblicato, in tempi diversi, in svariati paesi del mondo, con le stesse 12 canzoni, non sempre messe nello stesso ordine, con le copertine a volte cambiate e, in alcuni casi, anche con il titolo modificato. Questo LP non \u00e8 mai stato pubblicato o distribuito in Italia in nessuna edizione. Nel 2000 in Cile la Warner Music Chile ha ristampato in CD una versione rimasterizzata a partire da copie in vinile, aggiungendoci come \"bonus track\" le tracce degli Inti-Illimani presenti in tre dischi realizzati assiemea ad artisti negli stessi anni, e precisamente \"Por la CUT\", \"Voz para el camino\" e \"Primer festival internacional de la cancion popular\"."}
{"id": "2593042", "revid": "219355", "url": "https://it.wikipedia.org/wiki?curid=2593042", "title": "Stati eccitati", "text": ""}
{"id": "2593044", "revid": "27079362", "url": "https://it.wikipedia.org/wiki?curid=2593044", "title": "Kaishaku", "text": ""}
{"id": "2593046", "revid": "154639", "url": "https://it.wikipedia.org/wiki?curid=2593046", "title": "Papiro 66", "text": "Il Papiro 66 (formula_166), anche noto come Papiro Bodmer II, \u00e8 un antico papiro del Nuovo Testamento, contenente quasi tutto il \"Vangelo secondo Giovanni\" in greco.\nIl manoscritto contiene \"Giovanni\" 1:1-6:11, 6:35b-14:26, 29-30; 15:2-26; 16:2-4, 6-7; 16:10-20:20, 22-23; 20:25-21:9, 12, 17. Si tratta di uno dei pi\u00f9 antichi manoscritti del Nuovo Testamento conosciuti, ed \u00e8 stato datato paleograficamente al 200 circa.\nFu trovato nel 1952 a Jabal Abu Mana vicino Dishna (Egitto), e pubblicato nel 1956; fu il pi\u00f9 importante manoscritto neotestamentario pubblicato a partire dai Papiri Chester Beatty, pubblicati nel 1933-34.\nCustodito alla Bibliotheca Bodmeriana di Ginevra, \u00e8 formato da 39 \"folii\" (cio\u00e8 78 fogli) di dimensioni 142\u00a0mm x 162\u00a0mm, con 15-25 linee per foglio.\nCritica testuale.\nCome gli altri due papiri neotestamentari giovannei conservatisi (formula_145 e formula_175), formula_166 manca della Pericope dell'adultera (\"Vangelo secondo Giovanni\" ). testimoniando l'assenza di questa pericope nei pi\u00f9 antichi manoscritti giovannei. Inoltre usa regolarmente i Nomina sacra.\nSecondo studi recenti dei papirologi Karyn Berner e Philip Comfort, \u00e8 evidente che formula_166 sia il lavoro di tre scribi: un primo scriba professionista, un correttore pignolo e infine un correttore di minore importanza.\nTesto.\nIl testo greco di questo papiro \u00e8 rappresentante del tipo testuale alessandrino. Kurt Aland lo ha considerato un \u00abtesto libero\u00bb e l'ha inserito nella categoria I."}
{"id": "2593048", "revid": "149727", "url": "https://it.wikipedia.org/wiki?curid=2593048", "title": "Jederitz", "text": ""}
{"id": "2593050", "revid": "149727", "url": "https://it.wikipedia.org/wiki?curid=2593050", "title": "Kuhlhausen", "text": ""}
{"id": "2593051", "revid": "149727", "url": "https://it.wikipedia.org/wiki?curid=2593051", "title": "Nitzow", "text": ""}
{"id": "2593053", "revid": "149727", "url": "https://it.wikipedia.org/wiki?curid=2593053", "title": "Vehlgast-K\u00fcmmernitz", "text": ""}
{"id": "2593055", "revid": "149727", "url": "https://it.wikipedia.org/wiki?curid=2593055", "title": "Warnau", "text": ""}
{"id": "2593056", "revid": "287204", "url": "https://it.wikipedia.org/wiki?curid=2593056", "title": "Codex Washingtonianus", "text": "Il Codex Washingtonianus o \"Codex Sinaiticus\" (Gregory-Aland: W o 032; Soden: \u03b5 014) \u00e8 un manoscritto in greco onciale (cio\u00e8 maiuscolo) datato al IV/V secolo. Contiene i quattro vangeli canonici.\nCritica testuale.\nIl testo del codice contiene una miscela di diversi stili di rappresentazione per diversi vangeli. \nKurt Aland lo ha collocato nella Categoria V.\nIl manoscritto manca della Pericope dell'adultera (\"Vangelo secondo Giovanni\" ) e dei versetti relativi all'agonia di Ges\u00f9 al Getsemani (\"Vangelo secondo Luca\" ).\nNel Vangelo di Marco, subito dopo 16,14 \u00e8 inserito un dialogo inedito fra Ges\u00f9 e i discepoli, noto come Loghion di Freer.\nStoria.\nIl codice venne acquistato da Charles Lang Freer durante un viaggio in Egitto nel novembre del 1906. Metzger dichiar\u00f2: \"si tratta del pi\u00f9 antico manoscritto in greco dei vangeli (dalla datazione al radiocarbonio) del quale si conosca la provenienza. Anche se il punto esatto dell'Egitto dove venne ritrovato non \u00e8 noto, vi sono indizi che esso provenga da un monastero nei pressi delle piramidi di Giza. \"\nAttualmente si trova nella Smithsonian Institution della Freer Gallery of Art (06. 274), che si trova a Washington, Stati Uniti d'America, e alcune sezioni di esso sono visibili on-line. \nImmagini complete del codice sono disponibili dall'ufficio \"Rights and Reproductions\" della Freer Gallery of Art."}
{"id": "2593057", "revid": "81195", "url": "https://it.wikipedia.org/wiki?curid=2593057", "title": "Effetto di schermo", "text": "In fisica e in chimica l'effetto di schermo (o effetto di schermaggio o schermo) di un elettrone in un atomo \u00e8 l'effetto per cui un elettrone negli orbitali pi\u00f9 esterni risente meno dell'attrazione del nucleo rispetto ad uno negli orbitali pi\u00f9 interni.\nLa causa di questo effetto consiste nel fatto che un elettrone che si trova negli orbitali pi\u00f9 esterni subisce la repulsione coulombiana degli elettroni pi\u00f9 interni che ne mitiga l'attrazione nucleare. Questo elettrone esterno risente quindi di una \"carica nucleare schermata\", detta carica nucleare efficace e data dalla relazione\ndove formula_2 \u00e8 il numero atomico efficace, \"Z\" il numero atomico proprio dell'atomo, e \"\u03c3\" si definisce \"costante di schermo\" (o \"costante di schermaggio\"). "}
{"id": "2593058", "revid": "767487", "url": "https://it.wikipedia.org/wiki?curid=2593058", "title": "Benedito de Assis da Silva", "text": "Affetto da un grave problema ai reni, nel 2014 venne ricoverato all'ospedale di Curitiba \"Hospital Vita\" dove \u00e8 scomparso il 6 luglio all'et\u00e0 di 61 anni.\nCaratteristiche tecniche.\nGiocava come centrocampista offensivo.\nCarriera.\nClub.\nInizi\u00f2 a giocare nel 1972 con il Francana, debuttando per\u00f2 nel calcio professionistico con il S\u00e3o Jos\u00e9 nel 1974; la prima esperienza nel campionato nazionale fu con il Francana nel 1979. Nel 1983 pass\u00f2 al Fluminense, formando una solida coppia d'attacco con Washington, che venne soprannominata \"Casal 20\" (\"Cuore e batticuore\") dal nome di una celebre serie TV in voga in Brasile in quegli anni. Con la maglia del club di Rio de Janeiro ottenne molti successi, tra cui la vittoria del Campionato Carioca per tre anni consecutivi e la conquista del Ta\u00e7a de Ouro 1984.\nConclusa l'esperienza con la maglia del \"Flu\", si trasfer\u00ec prima al Paysandu e poi al Paran\u00e1, dove chiuse la carriera nel 1991 vincendo il Campionato Paranaense per la quarta volta in carriera. Dopo la fine dell'attivit\u00e0 agonistica si \u00e8 dedicato alla cura del settore giovanile del Fluminense.\nNazionale.\nHa giocato due partite con il di Tel\u00ea Santana, contro e nel 1984, ma non riusc\u00ec ad ottenere l'inclusione nella lista di convocati per ."}
{"id": "2593059", "revid": "884077", "url": "https://it.wikipedia.org/wiki?curid=2593059", "title": "Stadio Enrico Chersoni", "text": "Lo stadio Enrico Chersoni \u00e8 un impianto sportivo di Iolo, frazione del comune di Prato.\nEsclusivamente dedicato alle discipline del rugby, dal 2000 ha ospitato per quindici anni le gare interne del Rugby Club I Cavalieri fino allo scioglimento societario; dal 2015 \u00e8 la sede degli incontri casalinghi della franchigia del .\nStoria.\nIl terreno di gioco fu inaugurato nel 1975.\nSolo nella prima met\u00e0 degli anni duemila, a seguito della promozione in serie A del Rugby Club I Cavalieri, la seconda divisione nazionale, nel 2003 l'impianto fu rimodernato. Vennero realizzate le prime tribune coperte da posti circa, prefabbricate in metallo, e nuove aree ristoro dove trovarono collocamento un bar e un ristorante.\nSuccessivamente, in seguito all'approdo in Super 10 de I Cavalieri, nel settembre 2009 alle tribune esistenti furono aggiunti altri posti. Con la costruzione di due nuovi prefabbricati coperti contrapposti, dal marzo 2011 la capienza della struttura venne portata a posti a sedere.\nDal settembre 2017, dopo una battaglia legale, il campo viene gestito dalla Amatori Rugby Prato insieme con la Polisportiva Aurora, che promuove da sempre l'integrazione sociale di persone con disagio psichico attraverso lo sport.\nNel 2011 e nel 2012 l'impianto venne designato per ospitare le finali del Trofeo Eccellenza, che videro vittoriosi rispettivamente e .\nIl 25 maggio 2013 il Chersoni ospit\u00f2 la finale scudetto 2012-13 tra , squadra di casa, e . L'incontro si concluse con la sconfitta dei padroni di casa ad opera di Mogliano in un finale di partita concitato.\nNel febbraio 2017 si disput\u00f2 un match del Sei Nazioni Under-20 tra la formazione italiana e quella irlandese; gli azzurrini cedettero di misura per 26-27. L'anno successivo, and\u00f2 di scena il primo \"test match\" ufficiale tra l'Nazionale italiana femminile e quella sudafricana; le azzurre si imposero col punteggio netto di 35-10."}
{"id": "2593061", "revid": "149727", "url": "https://it.wikipedia.org/wiki?curid=2593061", "title": "Werben/Elbe", "text": ""}
{"id": "2593062", "revid": "291370", "url": "https://it.wikipedia.org/wiki?curid=2593062", "title": "Biostatistica", "text": "La biostatistica (unione delle parole biologia e statistica) \u00e8 l'applicazione della statistica a una vasta gamma di temi in biologia, fra i quali lo studio dell'uomo, della sua salute e del suo comportamento, ma anche studi di rete generalmente correlati ad indagini epidemiologiche e valutazione dei dati sperimentali di ricerca.\nLa scienza della biostatisica comprende la formulazione degli esperimenti biologici e la raccolta, analisi ed interpretazione dei risultati utilizzati nelle scienze ambientali e cliniche e negli studi della popolazione, trova base nell'utilizzo degli strumenti e dei modelli della statistica inferenziale e bayesiana, pu\u00f2 inoltre essere applicata anche nel campo delle scienze economiche."}
{"id": "2593063", "revid": "1543377", "url": "https://it.wikipedia.org/wiki?curid=2593063", "title": "Codex Borgianus", "text": "Il Codex Borgianus (Borg. copt. 109; Gregory-Aland: T o 029; Soden: \u03b5 5) \u00e8 un manoscritto onciale in greco e sahidico datato al V secolo. Contiene il \"Vangelo secondo Luca\" e il \"Vangelo secondo Giovanni\". Prende il nome dal suo primo proprietario, il cardinale Stefano Borgia.\nCritica testuale.\nIl manoscritto manca della Pericope dell'adultera (\"Vangelo secondo Giovanni\" ) e dei versetti relativi all'agonia di Ges\u00f9 al Getsemani (\"Vangelo secondo Luca\" 22:43-44)."}
{"id": "2593073", "revid": "179980", "url": "https://it.wikipedia.org/wiki?curid=2593073", "title": "Benedito de Assis Silva", "text": ""}
{"id": "2593075", "revid": "1982", "url": "https://it.wikipedia.org/wiki?curid=2593075", "title": "Isola Principe del Galles", "text": ""}
{"id": "2593076", "revid": "1982", "url": "https://it.wikipedia.org/wiki?curid=2593076", "title": "Isola Principe del Galles (Canada)", "text": ""}
{"id": "2593077", "revid": "1982", "url": "https://it.wikipedia.org/wiki?curid=2593077", "title": "Isola Principe del Galles (Australia)", "text": ""}
{"id": "2593078", "revid": "767487", "url": "https://it.wikipedia.org/wiki?curid=2593078", "title": "Sam Lucas", "text": "Biografia.\nLa sua carriera inizi\u00f2 in Blackface nei Minstrel show, ma divenne uno dei primi Afroamericani a diversificarsi nel teatro ufficiale con ruoli di una certa importanza.\nFu anche il primo nero ad interpretare il ruolo dello zio Tom sia in palcoscenico che sullo schermo. James Weldon Johnson si riferiva a lui come il \"Grande vecchio uomo del teatro dei Neri\"."}
{"id": "2593091", "revid": "125014638", "url": "https://it.wikipedia.org/wiki?curid=2593091", "title": "Grotta di Su Marmuri", "text": "La grotta di Su Marmuri (in lingua sarda \"marmuri\" significa marmo), si trova nel territorio del comune di Ulassai, nella subregione barbaricina dell'Ogliastra, nella Sardegna centro-orientale, sotto il caratteristico tacco del paese medesimo, \u00e8 considerata tra le cavit\u00e0 pi\u00f9 imponenti d'Europa.\nLa parte visibile, interamente pianeggiante e con due caratteristici laghetti sotterranei, \u00e8 lunga 850\u00a0m. Particolarit\u00e0 della grotta sono le imponenti sale dalla volta molto alta, le numerose concrezioni calcitiche, grandiose stalattiti, stalagmiti e colonne.\nLa fauna della grotta annovera tra i suoi componenti l\"'Ovobathysciola gestroi\", un coleottero sotterraneo frequente nella zona dei tacchi, la presenza di una specie del geotritone sardo, un particolare anfibio adattatosi alla vita cavernicola chiamato \"Speleomanthes imperialis\", nonch\u00e9 una grande colonia di pipistrelli."}
{"id": "2593093", "revid": "169529", "url": "https://it.wikipedia.org/wiki?curid=2593093", "title": "San Benedetto ordina a san Mauro di resuscitare san Placido", "text": "San Benedetto ordina a san Mauro di salvare san Placido \u00e8 un dipinto tempera su tavola (41,9x71,5\u00a0cm) di Filippo Lippi, databile al 1445-1450 circa e conservato nella National Gallery of Art di Washington.\nStoria.\nL'opera \u00e8 uno scomparto di predella proveniente forse dalla pala dell'altare maggiore della chiesa di San Bernardo ad Arezzo, che venne rimossa e smembrata nel XVIII secolo, venendo per\u00f2 conservata nel vicino monastero degli Olivetani almeno fino al 1767. Entrata nel mercato antiquario nel 1873, sub\u00ec vari passaggi di propriet\u00e0 fino all'entrata nel Museo nel 1952 tramite la donazione della Samuel H. Kress Foundation, che l'aveva acquistata dieci anni prima a New York.\nDescrizione e stile.\nLa tavola \u00e8 composta secondo un'assoluta essenzialit\u00e0, che ricorda le opere spirituali di Beato Angelico. A sinistra, sotto un portico di un colore rosa acceso scorciato in prospettiva, si vede la scena di san Benedetto che parla a san Mauro, mentre a destra, in un paesaggio visto quasi a volo d'uccello, san Mauro accorre a salvare san Placido che stava affogando in un laghetto, come narra Gregorio Magno dei \"Dialoghi\", Libro II, cap. 7 \"(Un giorno mentre il venerabile Benedetto sedeva nella sua stanza, il piccolo Placido, gi\u00e0 altre volte nominato, usc\u00ec ad attingere l'acqua nel lago. Immergendo sbadatamente il secchiello che reggeva per mano, trascinato dalla corrente cadde anche lui nell'acqua e l'onda lo travolse trasportandolo lontano da terra, quasi quanto un tiro di freccia. L'uomo di Dio bench\u00e9 fosse dentro la cella si accorse immediatamente del fatto. Chiam\u00f2 in gran fretta Mauro e gli grid\u00f2: \"Corri, fratello Mauro, corri, perch\u00e9 Placido, che \u00e8 andato a prender l'acqua, \u00e8 cascato nel lago, e le onde gi\u00e0 se lo stanno trascinando via!\").\" \nTipiche del Lippi sono la resa volumetrica dei personaggi, con il chiaroscuro \"avvolgente\" che sfuma dolcemente ma con decisione le forme, restituendo l'impressione di rilievo, e il gusto squisitamente didascalico dell'azione, che predilige scene dinamiche con gesti eloquenti e significativi."}
{"id": "2593100", "revid": "1310927", "url": "https://it.wikipedia.org/wiki?curid=2593100", "title": "Club Deportivo Lugo", "text": "Il Club Deportivo Lugo, \u00e8 una societ\u00e0 calcistica con sede a Lugo, in Galizia, in Spagna. \nGioca nella \"Segunda Divisi\u00f3n\", la seconda serie del campionato spagnolo.\nOrganico.\nRosa 2021-2022.\n\"Rosa aggiornata al 28 gennaio 2022.\"\nRosa 2020-2021.\n\"Rosa aggiornata al 3 gennaio 2021.\"\nRosa 2019-2020.\n\"Rosa aggiornata al 1\u00ba febbraio 2020.\"\nRosa 2018-2019.\n\"Rosa aggiornata al 31 gennaio 2019.\""}
{"id": "2593101", "revid": "74801", "url": "https://it.wikipedia.org/wiki?curid=2593101", "title": "Olean (New York)", "text": "Olean \u00e8 una citt\u00e0 dello Stato statunitense di New York ed \u00e8 il centro principale della contea di Cattaraugus.\nSi estende su una superficie di e nel 2000 contava abitanti (999,2/km\u00b2)."}
{"id": "2593106", "revid": "149727", "url": "https://it.wikipedia.org/wiki?curid=2593106", "title": "Bismark", "text": ""}
{"id": "2593109", "revid": "273887", "url": "https://it.wikipedia.org/wiki?curid=2593109", "title": "Codex Koridethi", "text": "Il Codex Koridethi o \"Codex Coridethianus\" (Gregory-Aland: \u0398, 038, o Theta; Soden: \u03b5 050) \u00e8 un manoscritto in greco onciale datato al IX secolo. Contiene i quattro vangeli canonici.\nCritica testuale.\nIl manoscritto manca della Pericope dell'adultera (\"Vangelo secondo Giovanni\" ).\nIl manoscritto secondo nestle-aland in matteo 27,16 documenta di un Ges\u00f9 (detto)Barabba accanto ad un Ges\u00f9 (detto) Cristo. E questo anche secondo il cattolico Merk. Quindi davanti a Pilato ci sarebbero stati due Ges\u00f9, l'uno detto figlio del padre e l'altro l'unto cio\u00e8 Cristo.\nQuesta lettura era nota anche ad Origene (250) per cui il testo viene attribuito alla famiglia cesariense. Curiosa \u00e8 la critica che ne fa lo stesso Origene nel suo Commentario di Matteo. Sarebbe interessante avere la foto contenente i versetti 15-17 del relativo folio di Mt 27."}
{"id": "2593112", "revid": "219355", "url": "https://it.wikipedia.org/wiki?curid=2593112", "title": "Laser a ecciplessi", "text": ""}
{"id": "2593115", "revid": "38120", "url": "https://it.wikipedia.org/wiki?curid=2593115", "title": "Bomba Umana", "text": "La Bomba Umana \u00e8 un personaggio dei fumetti, creato dallo scrittore e disegnatore Paul Gustavson. Comparve per la prima volta in \"Police Comics\" n. 1 (agosto 1941), pubblicato dalla Quality Comics.\nStoria della pubblicazione.\nLa Bomba Umana fu pubblicata per la prima volta dalla Quality Comics negli anni quaranta, e decenni dopo dalla DC Comics che ne acquist\u00f2 i personaggi. \"Police Comics\" n. 1 present\u00f2 anche la prima comparsa di Plastic Man e Phantom Lady, tra gli altri.\nBiografia del personaggio.\nRoy Lincoln.\nQuality Comics.\nRoy Lincoln era originariamente uno scienziato che lavorava con suo padre su uno speciale esplosivo chimico chiamato \"27-QRX\". Tuttavia, quando le spie naziste invasero il suo laboratorio e uccisero suo padre, fece ricorso all'ingestione della sostanza chimica per evitare che finisse nelle mani dei nazisti. Come risultato, Lincoln ottenne il potere di causare l'esplosione di ogni oggetto con cui entrava in contatto, in particolare attraverso le mani; l'unico modo di controllarsi era di indossare costantemente dei speciali guanti d'amianto. Indossando una tuta per prevenire esplosioni accidentali, Lincoln divenne la Bomba Umana, rimuovendo i suoi guanti solo per utilizzare il suo potere contro i nazisti e i nemici giapponesi, cos\u00ec come contro i criminali ordinari. Successivamente riusc\u00ec ad ottenere abbastanza controllo sui suoi poteri da poter rimuovere la tuta di contenimento, sebbene i guanti furono comunque sempre necessari.\nUna comparsa della Bomba Umana avvenne in \"Police Comics\" n. 58, pubblicato nel settembre 1946. Durante la serie, gli fu data una spalla di nome \"Hustace Throckmorton\", che acquis\u00ec poteri simili a quelli della Bomba Umana dopo aver ricevuto una trasfusione di sangue d'emergenza dal supereroe. Throckmorton fu quindi sostituito da tre diversi giovani che si chiamarono tutti \"i Bombardieri\".\nDC Comics.\nDopo il fallimento della Quality Comics nel 1956, la DC Comics acquist\u00f2 i diritti sulla Bomba Umana cos\u00ec come su tutte le altre propriet\u00e0 della Quality. La Bomba Umana rimase inpubblicata fino al rilancio di tutte le propriet\u00e0 della Quality in \"Justice League of America\" n. 107 (ottobre 1973) con il nome di Combattenti per la Libert\u00e0. Come fece con tutti gli altri personaggi acquisiti da altre case di fumetti fallite di cui la DC acquis\u00ec i titoli degli eroi della Golden Age, i Combattenti per la Libert\u00e0 furono locati in una terra parallela, in questo caso chiamata Terra-X, su cui i nazisti vinsero la Seconda guerra mondiale. Il team fu protagonista di una serie propria per 15 numeri (1976-1978) in cui temporaneamente lasciar\u00f2 la Terra-X per venire sulla Terra-1. Qui, la Bomba Umana fu occasionalmente un membro della All-Star Squadron, un gruppo di supereroi di Terra-2, nell'epoca della Seconda Guerra Mondiale combattuta dai supereroi, in un tempo precedente alla partenza dei Combattenti per la Libert\u00e0 dalla Terra-X.\nIl personaggio comparve quindi con il resto dell'intero cast di supereroi su \"Crisi sulle Terre infinite\", una storia che intendeva eliminare le confusionanti storie somiglianti che la DC aveva attaccato ai suoi supereroi fondendo retroattivamente tutte le terre in un mondo unico. Questo cancell\u00f2 i giorni della Bomba Umana su Terra-X, e fuse le storie dei personaggi della All-Star Squadron con quelle dei membri dei Combattenti per la Libert\u00e0 cos\u00ec che i Combattenti per la Libert\u00e0 divenissero un gruppo di appartenenza dell'All-Star Squadron.\nLincoln fu mostrato in pensione in numerose storie di Damage a met\u00e0 degli anni novanta, ma ricomparve successivamente come la Bomba Umana in molte storie della Justice Society of America nel 2003. La sua morte fu raffigurata in Crisi Infinite n. 1 (ottobre 2005) per mano di Bizzarro, quando i Combattenti per la Libert\u00e0 si scontrarono contro la Societ\u00e0 segreta dei supercriminali.\nDopo che la Bomba Umana uccise il Dottor Polaris in un attacco improvviso di rabbia, Bizzarro attacc\u00f2 lui, colpendo il suo volto provocando numerose esplosioni. Il corpo di Lincoln fu spappolato dai brutali colpi subiti, ma la sua natura esplosiva non riusc\u00ec neanche a sfiorare Bizzarro. Le esplosioni cessarono anche quando Bizzarro continuava a colpire, indicando che il suo potere fin\u00ec al momento della sua morte.\nIl suo corpo fu appeso al Washington Monument, vicino ai suoi commilitoni deceduti, Phantom Lady e Black Condor. Entrambi gli eroi perirono nello scontro con la Societ\u00e0.\nRoy ritorn\u00f2 come Lanterna Nera nel \"crossover\" \"La notte pi\u00f9 profonda\".\nAndy Franklin.\n\"Crisis Aftermath: The Battle for Bl\u00fcdhaven\" n. 1 introdusse un personaggio di nome Andy Franklin, un ex scienziato finito nell'esplosione che distrusse Bl\u00fcdhaven e che fu tenuto come esperimento nei campi di internamento segreti all'interno della citt\u00e0 distrutta. Ci si riferisce a lui come \"una specie di \"bomba umana\"\". Con il numero 2, divenne la nuova Bomba Umana, mostrando i suoi poteri in \"Bl\u00fcdhaven\" n. 3 quando colse un pezzo di un'unghia, lo colp\u00ec e uccise l'imminente truppa di Atomic Knights nell'esplosione risultante. \u00c8 un fan di vecchia data di Lanterna Verde, rifiutandosi, infatti, di attaccarlo durante la serie \"Battle for Bl\u00fcdhaven\". In \"Uncle Sam and the Freedom Fighters\" n. 2, Zio Sam afferm\u00f2 che una goccia del sufdore di Franklin era sufficiente a demolire Manhattan. Andy era altamente emozionabile, e rimaneva ferito quando i suoi compagni di squadra si riferivano a lui chiamandolo \"fenomeno da baraccone\", a causa dei suoi poteri distruttivi. Possedeva un senso della moralit\u00e0 pi\u00f9 alto dei suoi compagni, tuttavia, lo si vide utilizzare la forza letale quando i suoi compagni si trovavano in pericolo. Andy sembrerebbe essere pi\u00f9 potente del suo predecessore, come visto in Uncle Sam and the Freedom Fighters n. 2, quando cre\u00f2 un'esplosione consecutiva solo sbattendo i pugni su s\u00e9 stessi. Le condizioni di Andy richiedono medicazioni speciali create dallo S.H.A.D.E., altrimenti potrebbe involontariamente esplodere.\nVersioni alternative.\nBasato su un commento di Grant Morrison, questo universo alternativo non \u00e8 la Terra-X pre-Crisi.\nAllusioni alla cultura pop.\nNell'episodio \"The Education of Jaime Sommers\" della serie televisiva \"Bionic Woman\", Tom Gilchrist recita la frase \"Uno dei miei fumetti preferiti era i Combattenti per la Libert\u00e0. C'era un personaggio chiamato la Bomba Umana\" - e dicendo ci\u00f2 strapp\u00f2 la sua giacca tuxedo per mostrare alcuni esplosivi attaccati al suo corpo."}
{"id": "2593116", "revid": "729019", "url": "https://it.wikipedia.org/wiki?curid=2593116", "title": "Juan Mart\u00edn Fern\u00e1ndez Lobbe", "text": "Biografia.\nCresciuto, come suo fratello maggiore Ignacio, nel , Fern\u00e1ndez Lobbe divenne professionista nel 2004: in tale anno, infatti, fu ingaggiato in Inghilterra dal , anche se fu utilizzato in prima squadra non prima del 2006; il suo primo incontro con la maglia degli Sharks fu contro .\nEsord\u00ec in Nazionale argentina a Santiago del Cile contro l' nel corso del campionato Sudamericano 2004 e prese in seguito parte a tutti i \"tour\" del biennio successivo; incluso dal C.T. Marcelo Loffreda nella rosa alla , scese in campo in tutti i sette incontri che videro impegnata l', fino alla finale per il terzo posto vinta sulla .\nNel 2009 si trasfer\u00ec al , richiesto dall'allora tecnico Philippe Saint-Andr\u00e9, gi\u00e0 allenatore del giocatore argentino al Sale Sharks.\nNel 2011 prese parte alla Coppa del Mondo in Nuova Zelanda e, con il club francese, si aggiudic\u00f2 il titolo di campione nazionale nel 2013-14 nonch\u00e9 tre titoli consecutivi di campione d'Europa nel 2012-13, 2013-14 e 2014-15.\nAncora nel 2015 partecip\u00f2 alla sua terza Coppa del Mondo consecutiva, in cui l' giunse al quarto posto finale.\nNel 2018 annunci\u00f2 la fine della sua carriera agonistica, che ebbe il sigillo di chiusura il di quell'anno quando fu invitato a capitanare i in un incontro-esibizione a Twickenham contro l'; i \"Baa-Baas\" vinsero 63-45 e a Fern\u00e1ndez Lobbe fu offerto di trasformare un calcio piazzato all'ultimo minuto dell'incontro.\nDopo il ritiro divenne allenatore della \"touche\" del e, nella stagione successiva, fu chiamato nei ranghi della federazione del suo Paese per ricoprire analogo incarico tecnico per la nazionale argentina."}
{"id": "2593124", "revid": "36426", "url": "https://it.wikipedia.org/wiki?curid=2593124", "title": "Santi Agostino, Francesco, santo vescovo e san Benedetto (Filippo Lippi)", "text": ""}
{"id": "2593127", "revid": "287204", "url": "https://it.wikipedia.org/wiki?curid=2593127", "title": "Bad Company (film)", "text": ""}
{"id": "2593129", "revid": "1305772", "url": "https://it.wikipedia.org/wiki?curid=2593129", "title": "Animal Factory (romanzo)", "text": "\"Animal Factory (The Animal Factory)\" \u00e8 il secondo romanzo scritto da Edward Bunker, pubblicato nel 1977.\nTrama.\nRon Decker, giovane di buona famiglia, viene arrestato per possesso di marijuana. In prigione il ragazzo si attira le simpatie di Earl Copen, che all'inizio lo aiuta con i primi problemi all'interno della prigione.\nTrasposizione cinematografica.\nSu sceneggiatura dello stesso Bunker, \"Animal Factory\" \u00e8 divenuto nel 2000 il film di Steve Buscemi, con Willem Dafoe e Edward Furlong."}
{"id": "2593132", "revid": "36426", "url": "https://it.wikipedia.org/wiki?curid=2593132", "title": "Visione di sant'Agostino (Filippo Lippi)", "text": ""}
{"id": "2593135", "revid": "1305772", "url": "https://it.wikipedia.org/wiki?curid=2593135", "title": "Assedio di Ctesifonte", "text": ""}
{"id": "2593146", "revid": "436907", "url": "https://it.wikipedia.org/wiki?curid=2593146", "title": "Rise Up", "text": ""}
{"id": "2593150", "revid": "1603714", "url": "https://it.wikipedia.org/wiki?curid=2593150", "title": "Chiesa di San Giovanni Evangelista (Brescia)", "text": "La chiesa di San Giovanni Evangelista \u00e8 un luogo di culto cattolico situato nel centro storico di Brescia, in contrada San Giovanni, una traversa di corso Mameli. \u00c8 una delle chiese pi\u00f9 antiche della citt\u00e0 e fa da prezioso scrigno a prestigiose opere d'arte, soprattutto pittoriche, fra le quali spicca la Cappella del Santissimo Sacramento con affreschi e tele dei pittori Romanino e Moretto.\nStoria.\nSi ipotizza che il primo nucleo architettonico possa essere datato all'inizio del V secolo. Le prime tracce sono comunque pi\u00f9 antiche, del IV secolo, in epoca tardo-imperiale romana. Nel 390, infatti, viene eletto Vescovo di Brescia San Gaudenzio, successore di San Filastrio, il quale, rientrato dalla terra santa con molte reliquie, fonda qui la terza basilica bresciana con il titolo di \"Concilium Sanctorum\", consacrata nel 400 o 402. \u00c8 questo il primo nucleo architettonico della chiesa e doveva essere molto grande, a tre o cinque navate, come del resto tutti gli edifici paleocristiani. Alla consacrazione convennero numerosi vescovi e dignitari, secondo la testimonianza dello stesso Gaudosio. Negli anni successivi, sia il \"Concilium Sanctorum\" sia una gi\u00e0 esistente chiesa di San Giovanni l\u00ec vicina furono distrutte dai barbari e un successivo tempio dedicato ai Santi Giovanni Battista ed Evangelista sorse in poco tempo sulle macerie. Dopo gli incendi subiti nel 1096 e nel 1144, nel 1151 ebbe inizio la prima riedificazione. Nel 1173 la chiesa fu elevata a Parrocchia e venne eretto un ospedale. Dall'XI al XIV secolo la chiesa venne officiata da un gruppo di canonici capeggiati da un prevosto, sottomessi alla regola di vita di Sant'Agostino. Nel 1237, finalmente, la chiesa, che aveva gi\u00e0 assunto dimensioni e influenza notevoli, viene compresa nella nuova cinta muraria. Nel 1440-47 ebbe luogo un'ulteriore riedificazione e l'aggiunta dei due chiostri; il governo della chiesa venne affidato ai Canonici regolari di San Salvatore di Venezia, dando il via a un florido periodo per la vita di comunit\u00e0 e per l'arricchimento della chiesa di opere illustri.\nSeguirono modifiche architettoniche di varia entit\u00e0 all'interno, la pi\u00f9 rilevante delle quali fu eseguita in epoca barocca dal 1651 per circa venticinque o trent'anni su progetto del milanese Girolamo Quadri, che annull\u00f2 l'aspetto gotico. Dalla soppressione del Capitolo, avvenuta nel 1771, la chiesa \u00e8 affidata al clero diocesano. Durante il 2008-2009 la facciata e la Cappella del Santissimo Sacramento hanno subito un attento restauro conservativo.\nStruttura.\nLa facciata, principalmente in stile gotico, \u00e8 caratterizzata dalla sovrapposizione dei vari stili che ne hanno influenzato la realizzazione, quasi allo stesso modo della facciata della chiesa di Santa Maria del Carmine. Il primitivo rivestimento quattrocentesco a ricorsi regolari in mattoni rossi e pietra bianca, senz'altro dominante, \u00e8 il fondale di interventi successivi, fra cui la sostituzione del rosone originario, di cui rimane una traccia, con un rettangolare finestrone rinascimentale. Altra aggiunta successiva, dell'inizio del XVI secolo, \u00e8 il bel portale in pietra con arco su colonne, attribuito a Filippo de' Grassi di Milano. Gli archi che lo affiancano appartenevano ad antiche tombe nobiliari: quello in cotto \u00e8 il resto di una tomba Maggi, mentre quello in marmo \u00e8 l'avanzo di un sepolcro della famiglia Paitone. Il campanile \u00e8 anch'esso romanico e presenta su un lato nuovamente il rivestimento a corsi di pietra e mattoni alternati].\nInternamente, la chiesa si articola su un impianto a croce latina a tre navate, una centrale e due laterali pi\u00f9 strette divise dalla precedente attraverso cinque imponenti pilastri per lato. I pilastri originari della struttura gotica, in cotto, furono inglobati in quelli odierni in pietra. La croce latina non \u00e8 molto evidente e si ha un accenno di transetto prima del presbiterio, in corrispondenza della cupola centrale, occupato a sinistra dalla Cappella del SS. Sacramento e a destra dalla Cappella della Madonna del Tabarrino. La copertura \u00e8 costituita da una volta a botte, che sostitu\u00ec l'originario tetto a spiovente scoperto. L'abside poligonale \u00e8 invece l'unico elemento strutturale della chiesa rimasto intatto durante i vari rifacimenti. Delle varie cappelle e altari laterali solamente due non fanno parte della struttura originaria: la Cappella del SS. Sacramento, che sostitu\u00ec nel 1509 la preesistente cappella del Crocifisso, e la Cappella della Madonna del Tabarrino, che Agostino Avanzo sostitu\u00ec alla Cappella di San Gaudenzio. La Cappella di Santa Maria, invece, annessa alla chiesa a nord della Cappella del SS. Sacramento, sarebbe in assoluto la pi\u00f9 antica: la struttura attuale \u00e8 del XV secolo, ma \u00e8 probabile che fu costruita sull'originario \"Concilium Sanctorum\".\nOpere.\n\u00c8 parere comune che la chiesa di San Giovanni sia una delle chiese bresciane pi\u00f9 importanti dal punto di vista artistico. L'edificio, infatti, ospita numerosissimi capolavori soprattutto pittorici, tra cui l'importante Cappella del SS. Sacramento (vedi dopo). Degni di particolare nota sono: l'\"Assunta\" di Francesco Paglia, autore bresciano seicentesco (primo altare a destra); la \"Strage degli innocenti\" del Moretto con soasa di Stefano Lamberti (terzo altare a destra); il grande Altare delle Reliquie di Gaspare Bianchi (quarto a destra); \"La nascita del Battista\", di Grazio Cossali (altare di fondo della navata destra); la pala d'altare \"Maria con il Bambino, Angeli e Santi\" del Moretto con soasa attribuita a Stefano Lamberti; le quattro originali ante dell'organo dipinte nuovamente dal Moretto, appese sulle pareti del presbiterio, una a sinistra e tre a destra; \"Imposizione del nome al Battista\", di Grazio Cossali (altare di fondo della navata sinistra; la \"Sacra conversazione\" del Romanino (quarto altare a sinistra); \"Sante Cecilia, Caterina e Lucia\" di Giuseppe Nuvoloni (terzo a sinistra) e lo \"Sposalizio della Vergine\" del Romanino, commissionato dai Martinengo(parete sinistra del Battistero). Tutte le lunette sormontanti gli altari, anche sopra la Stele di Paolo VI (vedi dopo), sono opere di Salloni, della met\u00e0 del Seicento.\nFra le opere di tipo non pittorico si ricorda il coro, molto semplice, che presenta eleganti sculture a separazione dei vari stalli ed \u00e8 databile al primo '500. Seguono l'ambone, decorato da un'aquila nera, scultura in legno risalente al Quattrocento rappresentante il simbolo dell'Evangelista Giovanni, anticamente collocata sul portale d'ingresso al convento, e l'organo, originariamente un Facchinetti del 1517 e oggi, dopo una decina di rifacimenti, un Maccarinelli del 1940. All'esterno della chiesa si trova anche l'armonioso chiostro della fine del Quattrocento, a doppio loggiato.\nSi segnalano due opere contemporanee di valore: la \"Statua del Sacro Cuore di Ges\u00f9\" (secondo altare a sinistra), opera del 1955 dei fratelli Poisa, e la \"Stele di Paolo VI\" del pistoiese Enrico Savelli, opera d'arte moderna in marmo molto recente (all'inizio della navata destra).\nLa Cappella del Santissimo Sacramento.\nSi tratta dell'opera pittorica pi\u00f9 prestigiosa qui conservata e forse la pi\u00f9 importante in Brescia assieme al \"Polittico Averoldi\" di Tiziano nella collegiata dei Santi Nazaro e Celso. Sicuramente, comunque, \u00e8 il pi\u00f9 importante ciclo di pittura del Rinascimento bresciano. La cappella del SS. Sacramento, costruita nel 1509, rimase per lo pi\u00f9 priva di decorazioni per circa un decennio, fino a che la Confraternita del SS. Sacramento, il 21 marzo 1521, chiam\u00f2 i due importanti autori Romanino e Moretto per realizzare un ciclo pittorico di qualit\u00e0 unica. il \"duello\" artistico dur\u00f2 fino alla met\u00e0 del secolo e il risultato fu la rappresentazione dell'interno senso dell'arte bresciana del periodo. La cappella si compone di tre nicchie, una di fondo e due laterali, sormontate da tre rispettive lunette al di sotto della volta di copertura. I dipinti del Moretto sono quelli sulla parete destra: la \"Raccolta della Manna\", \"Elia confortato dall'angelo\", i due evangelisti \"Luca\" e \"Marco\", \"L'ultima cena\" nella lunetta e sei \"Profeti\" nel sottarco. Le opere del Romanino occupano invece il lato sinistro: la \"Resurrezione di Lazzaro\", la \"Cena in casa del Fariseo\", gli evangelisti \"Matteo\" e \"Giovanni\", la \"Messa di san Gregorio\" nella lunetta e nuovamente sei \"Profeti\" nel sottarco. Le scene del Moretto appartengono all'Antico Testamento, mentre quelle del Romanino sono episodi del Nuovo Testamento. Nell'insieme, le varie opere sono legate fra loro da una scelta comune di fondo di tipo catechetico: si ha la rappresentazione del dialogo fra Dio e gli uomini attraverso i profeti, della testimonianza della sua esistenza grazie agli Evangelisti e di alcuni episodi centrati sul mistero eucaristico. La parete di fondo \u00e8 occupata dall'altare del SS. Sacramento ospitante la preesistente \"Deposizione\" di Bernardo Zenale, anch'essa opera di notevole valore. La cornice in legno \u00e8 di Stefano Lamberti, mentre la lunetta soprastante ospita un'\"Incoronazione della Vergine\" del Moretto.\nLa Cappella della Madonna del Tabarrino.\nIl locale, costruito all'inizio del Seicento da Agostino Avanzo, nacque per ospitare la tela del Moretto riproducente una Madonna che allatta il Bambino, fedele copia della miracolosa immagine conservata nella Cappella di Santa Maria (vedi dopo). La tela veniva sovente portata in processione per scongiurare la siccit\u00e0 e si tramanda che, ancor prima del rientro in chiesa, cominciasse a piovere, obbligando cos\u00ec i partecipanti alla processione a indossare il tabarro, un lungo mantello. L'immagine \u00e8 venerata il 2 febbraio, il giorno della Purificazione di Maria o Candelora. La cappella fu rimodernata nel Settecento da Antonio Calegari che affresc\u00f2 la volta e realizz\u00f2 lo scenografico altare decorato da un fondale di angeli e nuvole poggianti su un sontuoso panno di marmo giallo. In alto \u00e8 posta la colomba del Santo Spirito, mentre sotto il quadro \u00e8 posto un bassorilievo rappresentante la fuga in Egitto della Sacra Famiglia. I vari putti e lo stesso bassorilievo sono opera del fratello di Antonio Calegari, Alessandro Calegari. A sinistra, nel lunettone, si ha una \"Nativit\u00e0 di Maria\" di Francesco Paglia, mentre il lunettone di destra \u00e8 decorato dalla \"Presentazione di Ges\u00f9 al Tempio\" di Giuseppe Nuvoloni, opera notevole e ricca di luce.\nLa Cappella di Santa Maria.\nIl locale, posto a nord della Cappella del SS. Sacramento, ha avuto diverse denominazioni e utilizzi nel corso dei secoli. Originariamente non nacque certo come tale e si pu\u00f2 forse ricollegare alla primitiva basilica paleocristiana fondata da San Gaudenzio nel V secolo, come gi\u00e0 accennato. Nel Quattrocento lo spazio era utilizzato dalla Confraternita dei Devoti alla Vergine, che lo fece affrescare con un ciclo di scene tratte dalla vita di Maria. Si trova qui, sulla parete nord, la miracolosa immagine della Madonna copiata dal Moretto sulla sua tela della Madonna del Tabarrino, anche se resta indefinito l'autore dell'affresco originale. L'immagine, fra l'altro, era considerata perduta e fu ritrovata solo nel corso dei restauri degli anni sessanta del Novecento. Le pitture pi\u00f9 antiche, due Madonne in Trono e due gruppi di Santi con devoti, sono datate 1486 e sono opera di Paolo Caylina il Vecchio, mentre i riquadri su due ordini con scene della vita di Maria e le due lunette dell'abside sono di Paolo Caylina il Giovane, databili alla prima met\u00e0 del Cinquecento. Opera di inizio Cinquecento di Floriano Ferramola \u00e8 invece l'affresco della volta, con i quattro Evangelisti, i loro simboli e i Padri della Chiesa Latina: Gregorio Magno, Sant'Ambrogio, San Girolamo e Sant'Agostino.\nOrgano.\nNella chiesa si trova un organo a canne costruito nel 1940 da Armando Maccarinelli ed ampliato nel 1994 da Inzoli-Bonizzi. Esso, a trasmissione elettrica, sostituisce una serie di strumenti, il pi\u00f9 antico dei quali risaliva al 1571. Lo strumento attuale, \u00e8 collocato entro una cassa barocca dipinta a finto marmo situata sulla parete sinistra del presbiterio; la consolle, invece, \u00e8 situata nel transetto di destra. L'organo ha due tastiere di 61 tasti ciascuna ed una pedaliera concavo-radiale di 32 pedali."}
{"id": "2593154", "revid": "110157", "url": "https://it.wikipedia.org/wiki?curid=2593154", "title": "Museo del precinema", "text": "Il Museo del Precinema si trova in Prato della Valle a Padova. Il museo fu creato nel 1998 ed espone la Collezione Minici Zotti, in collaborazione con il Comune di Padova. Propone anche mostre itineranti interattive e d\u00e0 in prestito oggetti a mostre prestigiose, come per la mostra 'Lanterne magique et film peint' alla Cin\u00e9math\u00e8que fran\u00e7aise di Parigi e al Museo del Cinema a Torino.\nLa Collezione Minici Zotti.\nLa Collezione Minici Zotti \u00e8 una collezione privata riguardante la storia del precinema, raccolta di Laura Minici Zotti fondatrice, esperta \"lanternista\" che ha viaggiato dagli anni settanta fino a qualche anno fa, portando con s\u00e9 il suo spettacolo in giro per il mondo, proprio come facevano i lanternisti dell'800. Le sue rappresentazioni con la lanterna magica sono degli autentici spettacoli ispirati a quelli di epoca vittoriana. Quest'antico proiettore \u00e8 il tema principale della collezione; era usato per l'intrattenimento e l'educazione del pubblico prima dell'invenzione del Proiettore cinematografico. La collezione include i vetri da proiezione per la lanterna magica, originali e dipinti a mano, e tante lanterne magiche di diversi tipi e provenienze: la fantasmagorica lanterna magica, la lanterna doppia di W. Tyler, la lanterna tripla in mogano (1880 ca.), inventata da James Henry Steward, un fabbricante di ottica inglese, considerato uno dei migliori costruttori di lanterne magiche. La collezione include anche altre antiche lanterne appaiate, molte lanterne con una lente singola, la lanterna scientifica della P. Harris &amp; Co, la lanterna americana \u201cThe Pettibone\u201d, ed infine la lanterna-cinema di Walter Gibbons.\nUn'acquisizione particolarmente rara da parte del Museo \u00e8 una lanterna magica risalente alla fine del Settecento che proviene dalla Villa Medicea di Poggio a Caiano, una residenza dove soggiornavano i Lorena, Gran duchi di Toscana. La lanterna magica \u00e8 completa con la sua scatola originale e 108 vetri panoramici originali che raccontano le storie della mitologia della Grecia Antica e la storia di Roma.\nSono anche esposte nel museo vedute ottiche per Il Mondo Nuovo che risalgono al Settecento; un megaletoscopio datato 1864 ideato da Carlo Ponti, un fotografo di Venezia; una sezione dedicata alla Stereoscopia, e alla tecnica dell'anaglifo e antiche macchine fotografiche, una camera oscura; giochi ottici come il zoetropio, il praxinoscopio, il taumatropio e il fenachistoscopio che si riferiscono alla storia dell'animazione.\nIl 7 Aprile 2018 il Museo ha compiuto i suoi primi 20 anni dalla fondazione e durante i festeggiamenti la fondatrice Laura Minici Zotti ha deciso di passare il testimone al figlio, nonch\u00e9 professore di Storia e Tecnica della Fotografia all'Universit\u00e0 degli Studi di Padova, Carlo Alberto Minici Zotti, incaricandolo ufficialmente del ruolo di Direttore del museo.\nIn questi due decenni il Museo \u00e8 molto cambiato, ma senza mai perdere quell\u2019aura di antica soffitta delle meraviglie, all\u2019ultimo piano del Palazzo Angeli, sede perfetta per una collezione cresciuta con lo spirito dello studioso ma con un occhio di riguardo anche per l\u2019estetica, con l\u2019emozione dell\u2019appassionato. La collezione si \u00e8 molto ampliata negli anni, tanto che per mostrare interamente il teatro d\u2019ombre del Cabaret Chat Noir, le sillhouette e le stereoscopie \u00e8 stato necessario organizzare mostre temporanee in altri luoghi.\nPer festeggiare l\u2019Anniversario e questo importante passaggio di testimone, per tutta la durata del 2018, l'Associazione ha offerto agli studenti dell\u2019Ateneo patavino, la possibilit\u00e0 di visitare gratuitamente il Museo."}
{"id": "2593158", "revid": "547992", "url": "https://it.wikipedia.org/wiki?curid=2593158", "title": "Raffaella Baracchi", "text": "Biografia.\nSposata in prime nozze con l'attore Domiziano Arcangeli, nel 1992 ha lasciato il marito per l'attore e regista Carmelo Bene, dal quale ha avuto anche una figlia, Salom\u00e8. Arcangeli e la Baracchi hanno comunque collaborato in seguito nella realizzazione del film \"La Casa dei Manichini di Carne\" (\"House of Flesh Mannequins\") nel 2009."}
{"id": "2593163", "revid": "729019", "url": "https://it.wikipedia.org/wiki?curid=2593163", "title": "Coppa del Mondo di combinata nordica 2003", "text": "La Coppa del Mondo di combinata nordica 2003, ventesima edizione della manifestazione organizzata dalla Federazione Internazionale Sci, ebbe inizio il 29 novembre 2002 a Kuusamo, in Finlandia, e si concluse il 15 marzo 2003 a Lahti, ancora in Finlandia.\nFurono disputate 15 delle 16 gare previste, in 10 diverse localit\u00e0, tutte individuali: 4 Gundersen, 10 sprint, 1 a partenza in linea; 4 gare si svolsero su trampolino normale, 11 su trampolino lungo. Nel corso della stagione si tennero in Val di Fiemme i Campionati mondiali di sci nordico 2003, non validi ai fini della Coppa del Mondo, il cui calendario contempl\u00f2 dunque un'interruzione tra i mesi di febbraio e marzo.\nIl tedesco Ronny Ackermann si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di sprint; l'austriaco Felix Gottwald vinse il Warsteiner Grand Prix. Ackermann era il detentore uscente della Coppa generale.\nRisultati.\nLegenda:\nIN = individuale Gundersen\nSP = sprint\nMS = partenza in linea\nNH = trampolino normale\nLH = trampolino lungo"}
{"id": "2593171", "revid": "73843", "url": "https://it.wikipedia.org/wiki?curid=2593171", "title": "Patrizia Nanetti", "text": "In seguito ha lavorato come indossatrice, fotomodella e annunciatrice televisiva dal 1987 al 1990, per Italia 1.\nNel 1991 si \u00e8 ritirata dal mondo dello spettacolo e della moda."}
{"id": "2593175", "revid": "729019", "url": "https://it.wikipedia.org/wiki?curid=2593175", "title": "Helliar Holm", "text": "Helliar Holm \u00e8 un'isola disabitata al largo della costa di Shapinsay, nell'arcipelago delle Orcadi, in Scozia. Sull'isola \u00e8 presente un faro, costruito nel 1893 ed automatizzato nel 1967. Si tratta di un'isola tidale, che era in passato collegata a Shapinsay; oggi \u00e8 ancora possibile camminare tra le due isole durante le maree molto basse.\nL'isola presenta anche le rovine di un broch, un cairn e una cappella.\nNella Saga degli uomini delle Orcadi ci si riferisce ad essa coi nomi di \"Hellisey\" ed \"Eller Holm\", mentre Giovanni di Fordun la chiama \"Helene-holm\"."}
{"id": "2593176", "revid": "149727", "url": "https://it.wikipedia.org/wiki?curid=2593176", "title": "Sede riservata", "text": ""}
{"id": "2593177", "revid": "149727", "url": "https://it.wikipedia.org/wiki?curid=2593177", "title": "Circonvallazione esterna di Milano", "text": ""}
{"id": "2593178", "revid": "1546219", "url": "https://it.wikipedia.org/wiki?curid=2593178", "title": "G.711", "text": " \nG.711 \u00e8 uno standard ITU-T per la codifica digitale di segnali audio con ampiezza di banda fino a 4 kHz, per esempio la voce. \u00c8 basato sulla PCM ed \u00e8 la tecnica di codifica pi\u00f9 usata nelle reti telefoniche a commutazione di circuito.\nDescrizione.\nNella codifica G.711 il segnale audio \u00e8 campionato con una frequenza di 8 kHz, ottenendo pertanto 8000 campioni al secondo. Ogni campione \u00e8 poi quantizzato a 256 livelli e rappresentato con 8 bit. Il flusso numerico risultante \u00e8 quindi di 64 kbit/s e pu\u00f2 essere inserito in un time slot nella trama di livello inferiore della gerarchia PDH.\nI livelli di quantizzazione non sono equispaziati, ma presentano una spaziatura logaritmica grazie all'uso della tecnica del companding, che permette di ottenere un miglior rapporto segnale/rumore. Sono specificate due leggi di quantizzazione: la legge \u03bc (usata nel Nord America e in Giappone) e la legge A (usata nel resto del mondo). In assenza di errore, la codifica G.711 garantisce una buona qualit\u00e0 della voce con un MOS superiore a 4."}
{"id": "2593185", "revid": "125777477", "url": "https://it.wikipedia.org/wiki?curid=2593185", "title": "Cristian Ansaldi", "text": "Caratteristiche tecniche.\nDi ruolo terzino, pu\u00f2 giocare su entrambe le fasce. Pu\u00f2 giocare anche come esterno di centrocampo.\nCarriera.\nClub.\nGli inizi.\nDopo gli esordi in Argentina con la maglia del Newell's Old Boys, ha militato nel campionato russo con il Rubin Kazan e lo Zenit San Pietroburgo, per un totale di 137 presenze e 3 reti, la vittoria di due campionati e tre Supercoppe di Russia. Trascorre la stagione 2014-15 in prestito all', con cui vince la Supercoppa di Spagna, prima di trasferirsi al per la stagione successiva. Esordisce in Serie A il 28 ottobre, nel pareggio per 3-3 contro il .\nInter.\nNell'estate 2016 viene acquistato dall'. Dopo pochi giorni patisce in allenamento una distorsione al ginocchio sinistro che lo costringe a star fuori dai campi per un mese. Il debutto ufficiale con la maglia nerazzurra avviene il 29 settembre 2016 nel match di Europa League perso per 3-1 contro lo Sparta Praga, subentrando nella ripresa a D'Ambrosio. Pochi giorni dopo Ansaldi fa il suo esordio anche in campionato, partendo titolare nella partita persa 2-1 contro la Roma.\nTorino.\nIl 31 agosto 2017 passa al Torino in prestito biennale, con obbligo di riscatto in caso di 40 presenze fissato a 4 milioni di euro. Esordisce in maglia granata il 20 settembre 2017 in occasione della gara esterna contro l'Udinese, vinta per 3-2. Quando, all'inizio del girone di ritorno, Walter Mazzarri sostituisce Sini\u0161a Mihajlovi\u0107 sulla panchina granata, Ansaldi viene schierato in qualche occasione nell'inusuale posizione di mezzala destra, con buoni risultati.\nSegna il suo primo gol in Serie A il 31 marzo 2018, nella vittoria esterna per 4-0 col . Il 10 marzo 2019 arriva a 40 presenze e viene riscattato dal Torino. Il 15 dicembre segna la sua prima doppietta in serie A nella partita in casa del Verona, finita poi 3-3.. Termina la stagione 2018/2019 con 25 presenze e 3 goal.\nNella Stagione 2019/2020, al netto di qualche infortunio, collezioner\u00e0 32 presenze tra Serie A e UEFA Europa League segnando 5 goal (di cui 1 nella competizione Europea). Le ottime prestazioni dell\u2019argentino portano la societ\u00e0 a rinnovargli il contratto per un'altra stagione. \nDurante la stagione 2020/2021, pur essendo particolarmente travagliata per il Torino, si confermer\u00e0 come uno degli elementi migliori della rosa collezionando 31 presenze e 1 goal. Il 30 giugno 2021 raggiunge un accordo con la societ\u00e0 che gli prolunga cos\u00ec il contratto per un\u2019ulteriore stagione.\nNazionale.\nIl debutto di Ansaldi con la nazionale argentina avviene il 14 novembre 2009 in amichevole contro la Spagna. Nel novembre 2017 dopo tre anni dall'ultima partita, torna in nazionale venendo convocato dal CT. Jorge Sampaoli, per le due partite amichevoli in programma l'11 e 14 novembre, rispettivamente contro Russia e Nigeria. Il giocatore viene poi convocato per disputare con la compagine \"albiceleste\" i Mondiali di Russia 2018, senza tuttavia scendere in campo.\nStatistiche.\nPresenze e reti nei club.\n\"Statistiche aggiornate al 16 dicembre 2021.\""}
{"id": "2593187", "revid": "834", "url": "https://it.wikipedia.org/wiki?curid=2593187", "title": "George van Cleaf", "text": ""}
{"id": "2593188", "revid": "1543377", "url": "https://it.wikipedia.org/wiki?curid=2593188", "title": "Elio Ghelfi", "text": "Biografia.\nA Rimini inizi\u00f2 la sua attivit\u00e0 come pugile dilettante, facendo parte della nazionale italiana di boxe tra gli cinquanta e sessanta.\nTerminata la carriera pugilistica, divenne allenatore di rilievo, allenando tra gli altri Alfio Righetti, Loris Stecca, Maurizio Stecca,\u00ec Francesco Damiani, Sumbu Kalambay, Giovanni Parisi, Luigi Minchillo, Luca Bergers e Herry Geyer.\nGhelfi complessivamente ha seguito come allenatore oltre 2.200 incontri. Gli atleti da lui allenati hanno ottenuto vittorie importanti, tra le quali:\n\u00c8 stato anche consigliere comunale di Rimini, dove \u00e8 morto il 15 marzo 2020, all'et\u00e0 di 82 anni."}
{"id": "2593192", "revid": "181699", "url": "https://it.wikipedia.org/wiki?curid=2593192", "title": "Duomo Nuovo (Brescia)", "text": ""}
{"id": "2593195", "revid": "729019", "url": "https://it.wikipedia.org/wiki?curid=2593195", "title": "Tutuila", "text": "Tutuila \u00e8 un'isola di origine vulcanica situata nel Pacifico meridionale che fa parte dell'arcipelago delle Isole Samoa, a sua volta compreso nella regione della Polinesia. Terza per estensione, \u00e8 amministrativamente parte delle Samoa Americane, appartenenti agli Stati Uniti d'America.\nGeografia.\nL'isola \u00e8 caratterizzata dalla presenza di un grande porto naturale, Pago Pago Harbor, uno dei pi\u00f9 grandi del Pacifico centrale, generata dal collasso di una caldera vulcanica e sul quale si affaccia la capitale Pago Pago. L'isola \u00e8 formata principalmente da tre rilievi, il maggiore dei quali, Matafao Peak, si erge per 653 m sul livello del mare."}
{"id": "2593196", "revid": "599013", "url": "https://it.wikipedia.org/wiki?curid=2593196", "title": "Scienze del servizio sociale", "text": "Le scienze del servizio sociale rappresentano in Italia l'ambito disciplinare al quale afferiscono le materie fondamentali per la formazione universitaria dell'assistente sociale.\nOggetto di studio in tale ambito sono le teorie ed i modelli (di ispirazione socio-psicologica), ma anche i metodi e le tecniche (proprie della comunit\u00e0 professionale) che caratterizzano la professione dell'assistente sociale, riconosciuta con la\nlegge 23 marzo 1993 n. 84.\nStoria.\nL'istituzione del corso di laurea, (in alcuni atenei in \"Servizio Sociale\"), \u00e8 stata raggiunta tramite il Decreto del Ministero dell'universit\u00e0 e della ricerca scientifica e tecnologica 3 novembre 1999 n. 509 che, nel pi\u00f9 ampio disegno di riforma, ha previsto il superamento dei precedenti corsi di \"diploma universitario\" (istituiti dalla legge 19 novembre 1990 n. 341).\nIl nuovo sistema, cd. \"3+2\", prevede dei corso di laurea di durata triennale al cui conseguimento \u00e8 subordinata l'eventuale iscrizione ad un corso di laurea magistrale (specialistica) di durata biennale.\nPer iscriversi al corso di laurea, molte facolt\u00e0 predispongono un numero programmato di accesso, riconosciuto con la legge 2 agosto 1999 n. 264. La selezione degli studenti \u00e8 effettuata in base al risultato di un test attitudinale predisposto dal Ministero dell'istruzione, dell'universit\u00e0 e della ricerca. Generalmente i test, anche se definiti attitudinali, mirano semplicemente a sondare la conoscenza dello studente su materie di cultura generale.\nAree disciplinari.\nLo statuto di ogni ateneo stabilisce l'ordine degli studi per ogni singolo corso di laurea. Lo studente pu\u00f2 scegliere generalmente tra il piano di studio cosiddetto \u201cstatutario\u201d cio\u00e8 fissato dallo statuto tra quelli alternativi proposti dalla facolt\u00e0 oppure pu\u00f2 presentarne uno proprio purch\u00e9 sia formulato secondo i criteri richiesti dalla facolt\u00e0 in modo che gli insegnamenti inseriti nel piano siano, per numero e contenuti, coerenti con il corso di studi prescelto.\nFac simile piano di studi per il corso di laurea in scienze del servizio sociale:\nI Anno\nII Anno\nIII Anno\nPer il significato dei SSD si veda DM 04.10.2000 MURST - Decreto Settori Scientifico-Disciplinari - Allegato A\nPrima di poter accedere all'esame finale di laurea, il candidato deve assolvere un periodo di pratica in \"tirocinio o stage\" di orientamento curriculare che serve a \u00abuna completa informazione sull'organizzazione e il funzionamento dei servizi\u00bb. Il Predieri afferma che il tirocinio rappresenta un'opera \u00abintellettuale ma non professionale perch\u00e9 mancante del carattere contrattuale di prestazione d'opera\u00bb e di come questo preveda una connotazione pi\u00f9 educativa mentre nella pratica l'apporto del supervisore passa in secondo piano. In ogni caso il tirocinio non \u00e8 da confondere con la disciplina dell'apprendistato, inteso come rapporto di lavoro, disciplinato nella Legge 19 gennaio 1955 n. 25 che riforma la Legge 2 giugno 1939 n. 739.\nLa discrasia tra attualit\u00e0 e possibilit\u00e0, presenta non poche difficolt\u00e0 dovute sia al sovraffollamento dei corsi di laurea, sia alla minore partecipazione dei supervisori. Altri Ordini, come quello dei medici, dei veterinari e degli assistenti sociali non godono di un diretto collegamento tra praticanti ed enti professionali, quindi la valutazione del tirocinio \u00e8 completamente rimessa agli organi accademici. Anche lo svolgimento costante di un periodo di pratica non garantisce, tuttavia, l'abilitazione alla professione per un candidato che deve comunque sostenere l'esame di stato.\nOrganizzazione accademica.\nOgni facolt\u00e0, oltre al piano di studi, dispone di un \"Regolamento didattico\" che regola specifici aspetti organizzativi del corso di studio e, nello specifico, determina:\nOgni corso di laurea in scienze del servizio sociale ha un proprio \"Consiglio\" che \u00e8 \u00abl'organo collegiale deliberativo e consultivo del corso di laurea o dell'indirizzo di laurea ed \u00e8 composto da tutti i professori di ruolo e professori a contratto, rappresentanti dei ricercatori, rappresentanti del personale amministrativo e degli studenti. Il presidente \u00e8 eletto dallo stesso consiglio tra professori ordinari e il cui mandato vale in carica tre anni rinnovabili\u00bb. Compiti sono:\nI rappresentanti degli studenti sono giovani che si adoperano per promuovere la partecipazione degli studenti nella vita universitaria sia denunciandone i disservizi sia promuovendo spazi di discussione (assemblee, giornalini accademici, etc.). I rappresentanti nel Consiglio di Corso di laurea non hanno potere direttivo, infatti ogni decisione deve essere approvata o in commissione didattica o in Consiglio di Facolt\u00e0 o in altro organo ancora."}
{"id": "2593203", "revid": "278830", "url": "https://it.wikipedia.org/wiki?curid=2593203", "title": "Loren Cristina Mai", "text": "Carriera.\n\u00c8 stata eletta Miss Italia a Reggio Emilia nel 1978. Rappresent\u00f2 l'Italia al concorso di Miss Mondo 1978.\nPer Cristina Mai l'esperienza dei concorsi di bellezza rimasero le uniche nel mondo dello spettacolo e della moda, infatti in seguito si \u00e8 laureata e ha intrapreso la carriera di insegnante."}
{"id": "2593205", "revid": "88740", "url": "https://it.wikipedia.org/wiki?curid=2593205", "title": "Svedese standard", "text": "Lo Svedese standard ('Starndardsvenska') denota lo svedese parlato e scritto come lingua standard. Mentre lo svedese scritto \u00e8 uniforme e standardizzato, quello parlato pu\u00f2 variare sensibilmente da regione a regione.\nAlcuni dialetti di prestigio si sono sviluppati nelle aree dei maggiori centri urbani di Stoccolma, G\u00f6teborg e Malm\u00f6-Lund.\n\"Rikssvenska\" e \"h\u00f6gsvenska\".\nIn svedese, i termini \"Rikssvenska\" \"Svedese Reale\" e \"H\u00f6gsvenska\" \"Alto svedese\" sono usati rispettivamente in Svezia e Finlandia, particolarmente da non linguisti, ed entrambi i termini sono ambigui.\n\"Rikssvenska\" ha assunto col tempo il significato dello svedese parlato in Svezia, opposto a quello parlato in Finlandia.\nPer i parlanti di Svezia, comunque, questo termine designa lo svedese \"non dialettale\". Non c'\u00e8 comunque nessun accordo comune su come il \"Rikssvenska\" dovrebbe suonare. Quello che appare come \"rikssvenska\" ad uno svedese, potrebbe apparire come dialettale ad un altro.\n(Etimologicamente parlando, \"riks\" ha la stessa radice del tedesco \"Reich\" ed entrambi significano \"regno\").\nLa TV nazionale svedese e le principali radio del paese hanno sede a Stoccolma, e i giornalisti e i conduttori televisivi sono tenuti a parlare preferibilmente \"rikssvenska\"; le trasmissioni televisive hanno quindi un'importante influenza sul concetto di \"rikssvenska\".\nIl significato di \"H\u00f6gsvenska\" (letteralmente \"Alto Svedese\") era ufficialmente lo stesso di \"Rikssvenska\", in particolare il pi\u00f9 prestigioso dialetto parlato nella capitale svedese. Durante il XX secolo il suo significato \u00e8 cambiato per indicare i dialetti pi\u00f9 prestigiosi dello svedese parlati in Finlandia, in particolare ad Helsinki."}
{"id": "2593206", "revid": "161374", "url": "https://it.wikipedia.org/wiki?curid=2593206", "title": "Santa Maria Immacolata", "text": ""}
{"id": "2593208", "revid": "913245", "url": "https://it.wikipedia.org/wiki?curid=2593208", "title": "Olivia Borl\u00e9e", "text": "Ha due fratelli, entrambi atleti di livello mondiale: Jonathan e K\u00e9vin."}
{"id": "2593212", "revid": "287204", "url": "https://it.wikipedia.org/wiki?curid=2593212", "title": "Olivia Borlee", "text": ""}
{"id": "2593216", "revid": "647919", "url": "https://it.wikipedia.org/wiki?curid=2593216", "title": "Collezione Cini", "text": ""}
{"id": "2593217", "revid": "1833487", "url": "https://it.wikipedia.org/wiki?curid=2593217", "title": "Paola Bresciano", "text": "Carriera.\nDopo tre anni da calciatrice giocati in serie B come centravanti nella squadra di calcio della sua citt\u00e0 (Trapani), a 16 anni, nel settembre 1976 fu eletta Miss Italia a Scalea.\nPassa nella stagione 1977 nella Serie A nel Gamma 3 Padova, dal quale verr\u00e0 convocata diciassettenne per una amichevole nella Nazionale femminile giovanile. Da Miss Italia, visto che le sue gambe furono assicurate per un miliardo di lire, dovette abbandonare l'attivit\u00e0 agonistica.\nLa Bresciano si occupa per circa 15 anni del concorso miss Italia in Sicilia (sua regione d'origine) fino a quando nel 2013 decide di lasciare la direzione del concorso."}
{"id": "2593218", "revid": "834", "url": "https://it.wikipedia.org/wiki?curid=2593218", "title": "Alexandra Zabelina", "text": ""}
{"id": "2593220", "revid": "15756", "url": "https://it.wikipedia.org/wiki?curid=2593220", "title": "Aleksandr Bucharov", "text": "Carriera.\nClub.\nHa iniziato la sua carriera nel , in terza serie russa. Dopo una breve parentesi nel , si \u00e8 trasferito al Rubin Kazan', prima nella squadra riserve, poi in prima squadra.\nIl 19 luglio 2010, dopo aver vinto due campionati consecutivi al Rubi\u00ecn si \u00e8 trasferito, a titolo definitivo, allo . Con la squadra di San Pietroburgo vince altri due campionati consecutivi, portando a quattro il totale dei campionati vinti complessivamente, a cui si aggiunge la Coppa di Russia del 2009-2010.\nNel gennaio del 2014 si \u00e8 trasferito in prestito all'. A fine stagione \u00e8 passato a titolo definitivo al Rostov. Dopo un periodo senza contratto, nell'estate del 2018 \u00e8 tornato al Rubin.\nNazionale.\nHa collezionato 11 presenze con l'Under-21 russa, segnando quattro reti.\nIl 14 ottobre 2009 fa il suo debutto con la maglia della nazionale russa entrando nella mezz'ora conclusiva al posto di Vladimir Bystrov, nella gara contro l' valida per le Qualificazioni al campionato mondiale di calcio 2010. La sua seconda presenza risale all'amichevole contro il persa in casa per 2-0, disputata il 17 novembre 2010; in quell'occasione entr\u00f2 nel quarto d'ora finale al posto di Dinijar Biljaletdinov.\nDa allora per sette anni \u00e8 stato ignorato dai commissari tecnici russi, prima di tornare a giocare il 24 marzo 2017 in amichevole contro la , giocando titolare prima di essere sostituito da Maksim Kanunnikov. Appena quattro giorni pi\u00f9 tardi realizza la prima rete in nazionale, siglando in pieno recupero il 3-3 finale dell'amichevole contro il .\nIl ritrovato feeling con la nazionale gli \u00e8 valso la convocazione in FIFA Confederations Cup 2017, torneo in cui gioc\u00f2 tutti e tre gli incontri disputati dalla sua nazionale. In seguito, per\u00f2, non ha fatto pi\u00f9 ritorno in nazionale, mancando l'appuntamento col mondiale di casa."}
{"id": "2593221", "revid": "3115", "url": "https://it.wikipedia.org/wiki?curid=2593221", "title": "Wolfgang Cerny", "text": "Biografia.\nSi \u00e8 formato professionalmente studiando recitazione nella sua citt\u00e0 natale e a Los Angeles. Tra i suoi primi lavori, ricordiamo il cortometraggio \"Drunter sind wir alle nackt\" (2007, regia di Alexander Dirninger e Sebastian Mayr) che ha partecipato a festival che si sono tenuti a Vienna, Amburgo, Brest e Tokyo.\nLa sua formazione \u00e8 teatrale. Tra i suoi lavori in teatro, ricordiamo \"Die Reifepr\u00fcfung\", versione teatrale de \"Il laureato\", romanzo di Charles Webb e film omonimo del 1967 con Dustin Hoffman. Ha recitato inoltre in opere di John Osborne, William Shakespeare (\"Giulio Cesare\", nel ruolo di \"Marco Antonio\"), Friedrich Schiller e Bernard-Marie Kolt\u00e8s.\nNel 2009 debutta in televisione come protagonista maschile, con il ruolo di \"Lukas Zastrow\", della quinta stagione di \"Sturm der Liebe\", soap opera tedesca trasmessa in Italia con il titolo di \"Tempesta d'amore\", mentre la protagonista femminile \u00e8 Sarah Stork, nel ruolo di \"Sandra Ostermeyer\"."}
{"id": "2593222", "revid": "131358", "url": "https://it.wikipedia.org/wiki?curid=2593222", "title": "Ronald Frederick Stitfall", "text": ""}
{"id": "2593233", "revid": "110157", "url": "https://it.wikipedia.org/wiki?curid=2593233", "title": "Avenue Q", "text": "Avenue Q \u00e8 un musical concepito dai compositori Robert Lopez e Jeff Marx, e basato su un testo di Jeff Whitty. \u00c8 andato in scena per la prima volta nel marzo del 2003 a Broadway, New York. Da allora ha visto numerose messe in scena, sia negli Stati Uniti che nel resto del mondo. Ha inoltre vinto diversi Tony Award, il premio che celebra i conseguimenti raggiunti nel teatro americano, compreso quello al miglior musical.\nIl lancio della versione italiana \u00e8 stato annunciato per ottobre 2009.\nTrama.\nI protagonisti del musical sono vicini di casa in un condominio di Avenue Q, una strada della periferia di New York. Le vicende personali dei protagonisti s'intrecciano l'una con l'altra, portando alla ribalta alcuni temi critici della societ\u00e0 americana di oggi: la disoccupazione, l'omosessualit\u00e0, il razzismo, la pornografia su Internet. In perenne difficolt\u00e0, i protagonisti del musical sono alla continua ricerca di uno \u201cscopo\u201d nella vita e coltivano ciascuno un sogno di riscatto. L'uso da parte dei protagonisti di un linguaggio apertamente volgare e politicamente scorretto contribuisce a creare un effetto ironico.\nPersonaggi.\nSul palcoscenico sono contemporaneamente presenti un gruppo di pupazzi e gli attori che li animano. Sia i pupazzi che gli attori cantano, svolgendo un ruolo attivo nel musical. Lo show \u00e8 liberamente ispirato alla serie televisiva americana \"Sesame Street\".\nEcco i protagonisti dello spettacolo con alcune caratteristiche dell'adattamento italiano firmato da Stefano Genovese:"}
{"id": "2593242", "revid": "228587", "url": "https://it.wikipedia.org/wiki?curid=2593242", "title": "Il grande crollo", "text": "Il grande crollo \u00e8 la versione italiana del libro \"The Great Crash\", scritto da John Kenneth Galbraith, pubblicato per la prima volta dalla casa editrice Houghton Mifflin di Boston, nel 1954. Tratta la crisi finanziaria ed economica che si verific\u00f2 nel 1929 ed \u00e8 stato ininterrottamente ripubblicato a causa dell'interesse che ha sempre suscitato nella popolazione ogni volta che si manifesta sul mercato finanziario un episodio speculativo con il conseguente tracollo.\nIntroduzione.\nJohn Kenneth Galbraith ne \u201cIl grande crollo\u201d analizza le dinamiche socio-economiche della crisi del '29, riportando minuziosamente una cronaca giornaliera degli avvenimenti salienti con la descrizione ed il commento del punto di vista di vari economisti dell'epoca.\nL'autore non si prefigge l'obiettivo di predire il futuro, ma osserva soltanto ci\u00f2 che il passato ha mostrato in maniera cos\u00ec evidente, ed infatti afferma che \u201c.\"..lo stesso fenomeno si \u00e8 verificato pi\u00f9 volte dal 1637, quando alcuni speculatori danesi intravidero nei bulbi di tulipani la loro magica ascesa verso la ricchezza, e dal 1720 quando John Law e la sua ricerca dell'oro, a quei tempi non ancora scoperto, in Louisiana tramutarono i sogni di ricchezza dei parigini in improvvisa povert\u00e0.\"\u201d.\nLa tesi dell'autore \u00e8 la seguente: il boom nasce in Borsa e si sviluppa mantenendo sempre qualche relazione con la realt\u00e0 delle imprese, cio\u00e8 con le loro esigenze finanziarie, i loro profitti e i loro dividendi. Se questa relazione si mantiene, il boom si sviluppa e va avanti in modo fisiologico, ma se il mercato perde contatto con la realt\u00e0 del sistema economico e, ancora peggio, con le imprese, si verifica l'entrata di chi vuol godere dell'aumento dei prezzi dei titoli. Questo momento si chiama speculazione.\nNei processi finanziari questa parola non sempre ha un'accezione negativa, infatti se fosse accompagnata dal risparmio, il ciclo economico procederebbe senza problemi; ma se gli operatori per correre dietro a questo \u201ctreno in corsa\u201d utilizzano prestiti bancari, questo meccanismo si tramuta in ci\u00f2 che \u00e8 pi\u00f9 noto come \u201cbolla speculativa\u201d, destinata ad esplodere sotto una qualsiasi pressione. Scoppiata la bolla \u00e8 l'emozione a dominare, cos\u00ec la valanga delle vendite fa precipitare il mercato.\nGli anni precedenti alla crisi.\nNei primi capitoli del libro viene descritta la situazione americana dei primi anni '20 e la loro incidenza sulla crisi del '29.\nLa popolazione statunitense e soprattutto i contadini erano scontenti delle proprie condizioni economiche dopo che la depressione del 20-21 aveva ridotto bruscamente i prezzi agricoli pur mantenendo elevati i costi.\nNonostante ci\u00f2, la vittoria della Guerra e il successivo ritorno al Gold Exchange Standard collocarono gli U.S.A. al vertice del potere finanziario divenendo i principali esportatori di capitali verso l'estero per aiutare l'Europa a risollevarsi dalla fine del conflitto. Inoltre la Germania doveva pagare i debiti di riparazione e questo comport\u00f2 un notevole spostamento di oro dalle casse tedesche a quelle americane. Le banche centrali in quel periodo non detenevano solo riserve auree, ma anche riserve in dollari americani.\nGli anni venti negli Stati Uniti sono quindi anni di prosperit\u00e0 economica e di prospettiva: la produzione e l'occupazione erano in aumento e ad elevati livelli, i salari non crescevano, ma i prezzi rimanevano stabili.\nFra il 1925 e il 1929 \"\u201cil numero delle aziende manifatturiere aument\u00f2 da 183.900 a 206.700; il valore della loro produzione sal\u00ec da 60 a 68 miliardi di dollari.\u201d\". Gli utili delle aziende crescevano rapidamente. A tutto ci\u00f2 si accompagnava il desiderio del popolo americano di arricchirsi senza fatica, questo si risolse in uno dei pi\u00f9 grossi boom immobiliari scoppiato a met\u00e0 degli anni venti in Florida, a Miami Beach; sono di quel periodo l'arrivo di figure quali il truffatore bostoniano di origini italiane Charles Ponzi il quale nella corsa alla lottizzazione del territorio riusc\u00ec \"\u201ca ricavare 23 lotti per ogni acro\u201d\" (4000\u00a0m\u00b2) \u2013 Ponzi comprava terreni a 16 dollari per acro, suddivideva ogni acro in ventitr\u00e9 lotti e vendeva ciascun lotto a 10 dollari, promettendo agli acquirenti rendimenti favolosi (prometteva di trasformare i loro 10 dollari in pi\u00f9 di 5 milioni in soli due anni).\nIl valore dei terreni inizi\u00f2 a salire bruscamente offrendo grandi possibilit\u00e0 speculative, le operazioni bancarie a Miami salirono nel 1925 a 1.066.528.000; c'erano tutti gli ingredienti della bolla speculativa ma per fortuna (se cos\u00ec si pu\u00f2 dire) nell'autunno del 1926 ci fu un uragano che colp\u00ec le regioni interessate, comportando quindi un notevole rallentamento del processo in atto, appunto come afferma l'autore \"\u201c... l'uragano aveva provocato un salutare attimo di tregua del boom, ...\u201d\".\nIl boom della Florida fu un primo segnale dello stato d'animo degli anni '20, da notare come tale sentimento sopravvisse nei cittadini americani anche dopo tale episodio.\nLa crisi del \u201829.\nIl mercato azionario americano, a partire dal 1927, cominci\u00f2 ad aumentare; la causa \u00e8 riconducibile per molti alla politica economica attuata dal presidente degli U.S.A. Calvin Coolidge, il quale acconsent\u00ec alle richieste degli stati europei, l'oro afflu\u00ec negli U.S.A. e i fondi resi disponibili dalla Riserva Federale furono investiti in azioni ordinarie o utilizzati per finanziare i privati nella compravendita di azioni ordinarie sul mercato, da allora in poi la situazione divenne fuori controllo.\nCon l'inizio del 1928 il boom cambi\u00f2 natura, in quanto la popolazione cercava di non vedere la realt\u00e0 delle cose ma di trovare pretesti per evadere verso un nuovo mondo di fantasia: in inverno il mercato che era rimasto calmo, improvvisamente cominci\u00f2 a salire in modo irregolare, a grandi balzi.\nGalbraith, come esempio, riporta l'andamento del corso delle azioni della Radio (Corporation of America) la quale\" \u201cil 12 marzo guadagn\u00f2 18 punti. Il giorno dopo apr\u00ec a 22 sopra la chiusura precedente. Poi perse 20 punti all'annuncio che il comitato di borsa stava indagando sull'andamento delle contrattazioni, guadagn\u00f2 15 punti e ne perse ancora 9. Qualche giorno dopo registr\u00f2 un altro incremento di 18 punti.\u201d\".\nIl boom di marzo vide all'azione gli operatori pi\u00f9 importanti quali John J. Raskob (membro del C.d.A. di General Motor) e William Crapo Durant (altro grande imprenditore dell'industria automobilistica), capaci come altri di movimentare il mercato solo con le dichiarazioni rilasciate alla stampa.\nA partire dal giugno dello stesso anno Wall Street ripieg\u00f2 leggermente verso il basso, il 12 giugno fu un giorno di notevoli perdite: 5.052.790 azioni cambiarono di mano.\nIn luglio ci fu un lento incremento delle contrattazioni, che sfoci\u00f2 in agosto in una forte ripresa.\nScampata la paura, molti tra i pi\u00f9 noti economisti del periodo (tra i quali Irving Fisher), dichiararono che la prosperit\u00e0 sarebbe continuata; l'autore afferma che questa \u00e8 la formula magica che tali menti intendono utilizzare affinch\u00e9, qualora non ci siano comunque le condizioni idonee, la crescita del mercato continui il suo trend positivo.\nRiparte cos\u00ec il meccanismo iniziato nel '27, definito nelle pagine del libro come ingegnoso e quasi grazioso: il volume dei prestiti erogati agli operatori di borsa era aumentato in maniera esponenziale negli ultimi anni, se nel '26 ammontava 2.500.000.000 di dollari, il 1\u00ba giugno del 1928 esso toccava quota 4.000.000.000, il 1\u00ba novembre 5.000.000.000 e alla fine dell'anno 6.000.000.000.\nI tassi su questi prestiti gi\u00e0 al 5%, continuarono a salire e raggiunsero il 12%, per le banche questa fu l'occasione di compiere una formidabile operazione di arbitraggio; esse infatti potevano chiedere a prestito dalla Riserva denaro al 5% e impiegarlo nella concessione dei finanziamenti per la compravendita titoli al 12%.\n\"Bisogna fare qualcosa?\" Il nuovo presidente degli U.S.A. Herbert Hoover, nutriva intenzioni ostili nei confronti della Borsa. Nel febbraio del '29 il Consiglio dei Governatori della Riserva respinse la richiesta di aumento del tasso sul risconto fatta dalla Banca della Riserva Federale di New York giudicandola priva di senso. Un semplice aumento degli scarti di garanzia avrebbe sicuramente frenato la febbre speculativa, poich\u00e9 molti clienti non disponevano di molti contanti per operare in borsa e gi\u00e0 allora (scarto = 45-50%) erano al limite delle loro possibilit\u00e0. Non fu fatto niente, il boom continu\u00f2.\" \u201cLe conseguenze di un'azione coronata da successo apparivano quasi altrettanto tremende delle conseguenze dell'inazione, e potevano persino essere pi\u00f9 spiacevoli per chi conduceva l'azione. \u00c8 facile far scoppiare una bolla di sapone. Ma inciderla con un ago in modo che decresca gradualmente \u00e8 un'impresa abbastanza delicata.\u201d\".\nI titoli industriali guadagnarono 30 punti in gennaio e le contrattazioni raggiunsero a Wall Street il traguardo di 5.000.000.\nIn febbraio e marzo vi furono alcuni ribassi e le continue riunioni del Consiglio della Riserva scatenarono un piccolo panico negli investitori i quali cominciarono a vendere, tanto che molti credettero che fosse giunta la fine.\nScesero allora in campo con dichiarazioni mirate gli economisti pi\u00f9 importanti dell'epoca, in particolare Charles E. Mitchell, capo della National City Bank, il quale dichiar\u00f2 che sussisteva la necessit\u00e0 di aumentare i tassi di riporto e controllare la super-speculazione (egli era favorevole al boom). Ci\u00f2 venne fatto dalla Riserva agli inizi dell'estate, ma il mercato si infiacch\u00ec soltanto per un giorno.\nUn altro fattore importante della crisi del '29 fu sicuramente l'operato sul mercato degli Investment Trust, nati su proposta di Raskob per incrementare la ricchezza anche tra i pi\u00f9 poveri, queste societ\u00e0 dovevano acquistare titoli ed emettere obbligazioni e azioni privilegiate sfruttando l'effetto leva, ci fu cos\u00ec una corsa precipitosa a patrocinare tali societ\u00e0, le quali a loro volta avrebbero patrocinato altri trust.\nNell'estate del '29 il mercato ormai dominava anche la cultura. La politica del laissez faire messa in atto negli U.S.A. contribu\u00ec a far nascere nella popolazione l'idea che il mercato fosse diventato lo strumento personale di uomini misteriosi ma onnipotenti, ed ecco che proprio nell'estate si concentrarono le operazioni concordate fra pi\u00f9 societ\u00e0 mirate a far salire determinati titoli senza che si verificassero \u201csgambetti\u201d tra gli aderenti.\nIl 3 settembre alla borsa di New York fin\u00ec la grande corsa al rialzo e si vendettero 4.438.910 di azioni. Immediatamente ci furono interventi dei pi\u00f9 importanti economisti dell'epoca tra cui il professor Irving Fisher, il quale fece notare che i dividendi delle societ\u00e0 stavano aumentando e che quindi il tracollo non si sarebbe verificato.\nPer tutta la settimana successiva il mercato ebbe un andamento negativo ma la fiducia non si disintegr\u00f2 anche perch\u00e9 alle giornate negative si alternavano giornate positive.\nDurante tutto settembre i prestiti agli operatori di borsa aumentarono di circa 670 milioni di dollari e molti fautori del boom cercavano di tranquillizzare tutti sulla solidit\u00e0 dell'economia americana evitando accuratamente di alimentare il panico tra gli investitori.\nNel mese di ottobre si verificarono i seguenti fatti salienti:\nLa caratteristica della crisi era che il peggio non aveva mai fine e continuava a peggiorare, ogni volta che sembrava sopraggiungere la fine il mercato mostrava come in realt\u00e0 si fosse solo all'inizio.\nIl presidente Hoover si pronunci\u00f2 a sostegno dell'economia americana ma l'unica soluzione che ebbe un minimo di efficacia fu quella di chiudere per alcuni giorni la borsa cercando di limitare i danni. Un altro strumento economico che adott\u00f2 fu quello di abbassare le imposte, annunciando uno sgravio fiscale al fine di sostenere gli investimenti in beni capitali e per mantenere inalterati i salari ma le riduzioni fiscali furono trascurabili tranne per le categorie di reddito pi\u00f9 elevate che godevano gi\u00e0 prima della riduzione di un basso livello impositivo.\nLa Grande Depressione.\nIl Presidente Hoover e molti altri economisti persero la faccia nei confronti dell'opinione pubblica poich\u00e9 avevano proclamato la ripresa ed escluso l'imminente depressione.\nLa Harvard Economic Society fu sciolta dopo aver pubblicato per un anno intero numerosi prospetti e continuato a rimandare l'inizio della ripresa degli affari. \"\u201cI professori di economia di Harvard cessarono di predire il futuro e riassunsero il consueto atteggiamento di modestia.\u201d.\"\nIl professor Fisher tent\u00f2 di giustificare le precedenti dichiarazioni sostenendo che l'unica ragione del boom era la psicologia della folla; era infatti sicuro e dimostrato che la folla guardava di cattivo occhio le banche ed i banchieri che avevano completamente perso la loro fiducia; anche perch\u00e9 la crisi port\u00f2 alla luce molte operazioni che sconfinavano nell'illecito.\nDopo il Grande Crollo subentr\u00f2 la Grande Depressione di cui le cause non sono certe: per molti economisti era dovuto alla fisiologia dei cicli economici, altri sostenevano che tale avvenimento fosse imprevedibile visto il buon apparato produttivo del paese e le giacenze di materie prime.\nLa ragione pi\u00f9 plausibile \u00e8 quella dovuta al mancato reinvestimento dei profitti in azienda, con la recessione delle scorte e un aumento degli investimenti in beni capitali o di lusso; dovuto alla mentalit\u00e0 corrente dell'americano medio prima del crollo il quale preferiva soffrire a lungo la povert\u00e0 per poi essere ricco, anche solo per un attimo.\nGalbraith non mira a evidenziare le cause della Depressione ma mette in rilievo i cinque punti deboli dell'economia statunitense:\nQuesti furono i cinque punti dove la depressione and\u00f2 a colpire, se l'economia fosse stata pi\u00f9 sana, l'effetto del grande crollo sarebbe stato pi\u00f9 lieve.\nConsiderazioni conclusive.\nLa principale ragione della crisi del '29 \u00e8 riconducibile allo smodato uso del credito, tanto che nell'ultimo capitolo Galbraith ammonisce l'uomo ricordando che la sventura va incontro a colui che presume di conoscere il futuro per rivelazione, egli incolpa Wall Street e le sue aspettative, non punta il dito contro la Riserva Federale.\nMilton Friedman, al contrario, incolpa la banca, mentre invece gli economisti di scuola keynesiana ricercano le cause del crollo nell'economia reale (diminuzione dei redditi degli agricoltori, diminuzione della domanda in relazione alla domanda mondiale).\nLa crisi oltre ad avere una dimensione economica, ha anche una dimensione culturale. \"\u201cLa speculazione su vasta scala ha bisogno di un senso di fiducia e di ottimismo largamente diffuso, e della convinzione che la gente comune \u00e8 destinata ad essere ricca. Inoltre la gente deve avere fede nelle buone intenzioni e persino nella benevolenza degli altri, perch\u00e9 \u00e8 tramite gli altri che si arricchir\u00e0.\u201d.\"\nQuesto si riscontra nella mentalit\u00e0 dell'investitore americano che si lascia cullare dall'euforia e va alla caccia del profitto in maniera smodata e nei banchieri che ritengono invincibile la Borsa e l'economia del Paese.\nLa societ\u00e0 americana non aveva ancora una cultura finanziaria tale da poter fronteggiare un simile evento, oppure, l'aveva ma a causa dell'euforia del periodo era venuta meno.\nGalbraith chiude positivamente con una nota di speranza sostenendo che oggi tutto ci\u00f2 sarebbe meno probabile, proprio perch\u00e9 si sono sviluppati tutta una serie di strumenti ad hoc frutto di una maggiore coscienza storica."}
{"id": "2593245", "revid": "287204", "url": "https://it.wikipedia.org/wiki?curid=2593245", "title": "International Basketball Association", "text": "La International Basketball Association \u00e8 stata una lega professionistica minore di pallacanestro nordamericana. Attiva dal 1995, nel 2001 conflu\u00ec nella rifondata CBA.\nLa IBA fu fondata da un imprenditore del Minnesota, Alex Thomas, e inizialmente vi presero parte quattro franchigie dell'area centro-settentrionale degli Stati Uniti e una del Canada. Negli anni successivi la lega arriv\u00f2 a comprendere dieci franchigie."}
{"id": "2593248", "revid": "287204", "url": "https://it.wikipedia.org/wiki?curid=2593248", "title": "Maurice Halbwachs", "text": "Maurice Halbwachs nasce a Reims l'11 marzo del 1877. Nel 1879 la famiglia si trasferisce a Parigi, dove il padre, professore di tedesco, ha ottenuto un incarico.\nA Parigi Halbwachs frequenta il liceo Henri IV e l'\u00c9cole Normale Sup\u00e9rieure, avendo come professore di filosofia in entrambi gli istituti Henri Bergson, la cui influenza si esercita sul giovane Maurice per un periodo piuttosto lungo, dal 1894 al 1901.\nNel 1904 \u00e8 in Germania, all'Universit\u00e0 di Gottinga, dove ha modo di sviluppare un interesse per Leibniz, a cui sar\u00e0 dedicata una monografia, \"Leibniz\", nel 1907.\nAvvicinatosi all'ambiente socialista in Francia, conosce nel 1905 Fran\u00e7ois Simiand, che gli presenta \u00c9mile Durkheim, altro fondamentale riferimento per lo sviluppo del pensiero di Halbwachs. Sono questi gli anni in cui collabora a \"L'Ann\u00e9e sociologique\".\nNel 1909 \u00e8 nuovamente in Germania, stavolta a Berlino, per studiare Marx e l'economia politica.\nTornato a Parigi, intraprende la stesura delle proprie tesi di laurea, quella in diritto del 1909, \"Les expropriations et les prix des terrains \u00e0 Paris (1880-1900)\", e quella in lettere del 1913, \"La classe ouvri\u00e8re et les niveaux de vie. Recherches sur la hi\u00e9rarchie des besoins dans les soci\u00e9t\u00e9s industrielles contemporaines\", entrambe profondamente influenzate dagli studi sociologici ed economico-politici.\nDal 1919 al 1935, a seguito dell'esperienza della prima guerra mondiale trascorsa lavorando al Ministero della Guerra, \u00e8 professore all'Universit\u00e0 di Strasburgo. Qui frequenta Marc Bloch e Charles Blondel. In questi anni, fortemente segnato dall'esperienza della ricostruzione successiva alla Grande Guerra, inizia a delineare i tratti salienti della teoria sulla memoria collettiva, che rielabora in uno scritto del 1925, \"I quadri sociali della memoria\", in cui fa i conti con il pensiero del maestro Bergson.\nNel 1935 ottiene una cattedra di sociologia alla Sorbona e lavora a stretto contatto con Marcel Mauss, insieme allo stesso Halbwachs prosecutore della scuola durkheimiana. Nel 1938 pubblica \"Morphologie sociale\".\nNel 1941 \u00e8 la volta di \"La topografia leggendaria dei Vangeli in Terrasanta. Studio di memoria collettiva.\" Nell'estate del 1944 viene arrestato dalla Gestapo, solo pochi mesi dopo l'assassinio dei suoceri Victor ed H\u00e9l\u00e8ne Basch per mano dei tedeschi e la nomina a professore del Coll\u00e8ge de France.\nDeportato a Buchenwald, si ammala di dissenteria e il 16 marzo 1945 muore tra le braccia dell'allievo Jorge Sempr\u00fan, che gli dedica alcune pagine del suo libro \"Male e modernit\u00e0\", edito in Italia da Passigli Editori.\nNel 1949 esce, postuma, una raccolta di scritti incentrati sul problema della memoria, \"La memoria collettiva\", mentre al 1972 si data la raccolta di articoli, pubblicati tra il 1905 e il 1947, che compongono \"Classes sociales et morphologie\"."}
{"id": "2593249", "revid": "1543377", "url": "https://it.wikipedia.org/wiki?curid=2593249", "title": "Maciano", "text": "Maciano (\"Mac\u00e8n\" in dialetto locale) \u00e8 una frazione del comune di Pennabilli, nel Montefeltro in provincia di Rimini, di circa 550 abitanti.\nDistante circa 3 km dal capoluogo comunale, la frazione \u00e8 formata da sette borgate: Monticello, Marinelli, Aia di Bartolo, Castello, Aia Marcucci, Pantaneto e Villa.\nStoria.\nIl territorio comprendeva i centri abitati di Sorbo (abbandonato in seguito ad una frana) e Maciano che, nel 1361, divent\u00f2 una frazione di Pennabilli. Nel XIV secolo il castello fu residenza del vescovo Benedetto e nel 1410 era ancora possesso ecclesiastico. Pass\u00f2, in seguito, ai Malatesta di Rimini e fu preso e distrutto da Federico da Montefeltro nel 1458.\nSociet\u00e0.\nReligione.\nTerritorialmente Maciano \u00e8 parte della diocesi di San Marino-Montefeltro della Chiesa cattolica, vicar\u00eca di Valmarecchia. Nel territorio esistono cinque chiese: la chiesa parrocchiale dei Santi Stefano e Marino, la chiesa di San Giuseppe - nella frazione Pantaneto -, l'oratorio della Beata Vergine Maria dei Marinelli e la chiesa della Madonna del Castello. \u00c8 inoltre presente la chiesa di Santa Maria dell'Olivo, con il convento dei Frati Minori."}
{"id": "2593255", "revid": "767487", "url": "https://it.wikipedia.org/wiki?curid=2593255", "title": "7, Hyden Park - La casa maledetta", "text": "7, Hyden Park - La casa maledetta \u00e8 un film del 1985 diretto da Martin Herbert (\"alias\" Alberto De Martino).\nTrama.\nJoanna \u00e8 una donna paraplegica, costretta su una sedia a rotelle sin dalla giovinezza, quando cadde da una scalinata per sfuggire a un falso prete, che la violent\u00f2. Nonostante tutto, Joanna \u00e8 piena di vita: s'allena in un centro sportivo per paraplegici e intende partecipare a un'importante gara. Per di pi\u00f9, il suo istruttore Graig le propone di sposarla e lei, nonostante le diffidenze della sua migliore amica e assistente Ruth, accetta la proposta. Ma il suo medico \u00e8 preoccupato perch\u00e9 teme che in un rapporto intimo, Joanna possa rivivere l'esperienza traumatica del passato e ci\u00f2 potrebbe provocarne la morte. Infatti, dopo il matrimonio, la donna inizia ad avere allucinazioni e sogni riguardanti il falso prete e una bambola che ripete un'inquietante filastrocca. Inoltre, ogni suo tentativo di donare una cospicua somma di denaro alla parrocchia risulta vano, poich\u00e9 i preti a cui si rivolge scompaiono misteriosamente. In realt\u00e0, questi sono stati uccisi e anche le allucinazioni sono solo una messa in scena di Graig, che s'\u00e8 accordato con Ruth per uccidere Joanna simulando un incidente per ereditare l'ingente patrimonio. Ma quando Joanna per caso scopre l'omicidio di Ruth da parte del marito, capisce la verit\u00e0 e si scontra con Graig in una drammatica lotta per la sopravvivenza."}
{"id": "2593259", "revid": "287204", "url": "https://it.wikipedia.org/wiki?curid=2593259", "title": "Place des F\u00eates (Parigi)", "text": "La Place des F\u00eates \u00e8 una vasta piazza del 19\u00ba arrondissement di Parigi. Larga 3950\u00a0m\u00b2 \u00e8 abbellita da 54 alberi.\nQuesto luogo \u00e8 servito dalla stazione di metropolitana: Place des f\u00eates.\nLa piazza fu creata nel 1836. Al centro di essa si trova lo \"Square Monseigneur Maillet\", disegnato nel 1863 dall'ingegnere Alphand.\nViene citata da C\u00e9line nel \"Viaggio al termine della notte\" (1932), al termine del capitolo in cui viene narrata la prima visita dagli Henrouille: \"Rimbombava. Che pioggia! Trottai da un lampione all'altro fino al pisciatoio di Place des F\u00eates. Primo rifugio\"."}
{"id": "2593262", "revid": "729019", "url": "https://it.wikipedia.org/wiki?curid=2593262", "title": "Fort Beaus\u00e9jour", "text": "Fort Beaus\u00e9jour \u00e8 un sito storico canadese. Costruito dai francesi attorno alla met\u00e0 del Settecento, in una zona contesa tra francesi ed inglesi, fu teatro di due battaglie della guerra franco-indiana. Dopo l'omonima battaglia prese il nome di Fort Cumberland.\nStoria.\nNell'autunno del 1750 i britannici costruirono Fort Lawrence nella parte meridionale del fiume M\u00e9sagou\u00e8che. Poco dopo, nel novembre 1750, il governatore della Nuova Francia, Jacques-Pierre de Taffanel de La Jonqui\u00e8re, ordin\u00f2 al comandante delle forze francesi di Chignectou di costruire una fortezza in quella regione. La costruzione, iniziata nell'aprile 1751 sotto comando di Joseph Gaspard de L\u00e9ry, non fu mai terminata. Per quattro anni Fort Lawrence e Fort Beaus\u00e9jour si trovarono di fronte nell'Istmo di Chignectou e rappresentarono il confine, rispettivamente dell'America britannica e dell'America francese.\nIl 3 giugno 1755 il forte venne attaccato dai britannici. Dopo due settimane di battaglia, le forze francesi, inferiori di numero, si arresero."}
{"id": "2593268", "revid": "889336", "url": "https://it.wikipedia.org/wiki?curid=2593268", "title": "R\u00f3nald Gonz\u00e1lez", "text": "Caratteristiche tecniche.\nGiocava come difensore centrale.\nCarriera.\nClub.\nHa legato il suo nome al Deportivo Saprissa, squadra della natia Costa Rica con cui ha vinto 3 CONCACAF Champions League e 6 campionati costaricani, capitanando il club in varie competizioni. Ha avuto tre esperienze all'estero, di cui due in Europa: una con la , in Jugoslavia, una con lo , in Austria, e una in Guatemala, dove gioc\u00f2 nel CSD Comunicaciones, divenendone capitano.\nNazionale.\nGonz\u00e1lez fu anche membro della nazionale della Costa Rica durante gran parte degli anni novanta, capitanando i \"Ticos\" durante la Copa Am\u00e9rica 1997 e partecipando a , dove, andando a segno contro la Cecoslovacchia, divenne tra i pi\u00f9 giovani marcatori in un campionato mondiale. In precedenza era stato il capitano della rappresentativa Under-20 che aveva partecipato al mondiale del 1989, dove Gonz\u00e1lez aveva segnato contro la . In tutto conta 65 presenze e 5 reti con la maglia della nazionale maggiore.\nAllenatore.\nDopo aver assunto la carica di vice-allenatore al Deportivo Saprissa, Gonz\u00e1lez \u00e8 stato scelto dalla Federazione calcistica della Costa Rica per guidare la al campionato mondiale di categoria del 2009.\nIl 30 settembre 2019 ha assunto la guida della nazionale maggiore costaricana."}
{"id": "2593271", "revid": "599013", "url": "https://it.wikipedia.org/wiki?curid=2593271", "title": "Ronald Gonz\u00e1lez", "text": ""}
{"id": "2593273", "revid": "287204", "url": "https://it.wikipedia.org/wiki?curid=2593273", "title": "Ronald Gonzalez", "text": ""}
{"id": "2593276", "revid": "110157", "url": "https://it.wikipedia.org/wiki?curid=2593276", "title": "Collegiata dei Santi Nazaro e Celso", "text": "La chiesa dei Santi Nazaro e Celso \u00e8 una chiesa di Brescia, situata in corso Giacomo Matteotti, all'incrocio con via Fratelli Bronzetti.\nRicostruita integralmente nella seconda met\u00e0 del Settecento dall'architetto Antonio Marchetti sulla base di un edificio molto pi\u00f9 antico, \u00e8 oggi un grande esempio di architettura neoclassica unitaria a Brescia e una delle pi\u00f9 grandi chiese della citt\u00e0. Contiene numerose e preziose opere d'arte, fra le quali spicca il \"Polittico Averoldi\", capolavoro giovanile di Tiziano.\nStoria.\nLe origini.\nUn luogo di culto nella zona dedicato ai santi Nazario (o Nazaro) e Celso \u00e8 rilevabile gi\u00e0 nelle annotazioni di Alberico da Gambara, che nel 1239 si occupa dell'ampliamento della cinta muraria urbana e dell'urbanistica delle nuove aree inglobate: il frate, infatti, nomina l'attuale corso Matteotti come \"strada antiqua S.ti Nazarii\". L'edificio originale, per\u00f2, non doveva trovarsi dove sorge oggi la chiesa, bens\u00ec sul lato sinistro della via e un poco pi\u00f9 a ovest, come si pu\u00f2 dedurre dalla precisa individuazione delle vie del quartiere redatta negli atti duecenteschi del \"Liber Potheris\".\nIl nucleo originario della chiesa attuale viene fondato da Berardo Maggi all'inizio del Trecento, spostando il culto in questa nuova chiesa, sicuramente pi\u00f9 ampia e funzionale dell'edificio originale che, probabilmente, doveva trattarsi poco pi\u00f9 di una cappella. Sempre per opera del Maggi, nella nuova chiesa si insedia un collegio composto da cinque sacerdoti, destinato ad ingrandirsi nei secoli.\nIl rifacimento quattrocentesco.\nLa collegiata conosce un primo, grande capitolo di rinnovo durante il Quattrocento sotto il capitolato di Giovanni Ducco e dei provosti successivi. Una sommaria descrizione della nuova chiesa, forse pi\u00f9 un ampliamento che una ricostruzione totale, viene redatta da Giulio Todeschini nel 1566, il quale annota le sue imponenti dimensioni in altezza e lunghezza e il fatto che i muri fossero costruiti \"alla moderna\", cio\u00e8 almeno quattrocenteschi, tardo gotici. L'architetto segnala anche un'iscrizione incisa su un pilastro di facciata recante la scritta \"1455/85\", che dovettero essere pertanto i due estremi temporali del cantiere avviato da Giovanni Ducco e dai successori. Gi\u00e0 lo stesso Todeschini, peraltro, interpreta l'iscrizione in questo modo.\nGli artefici della nuova fabbrica sono tutte personalit\u00e0 dell'architettura, dell'arte e dell'artigianato cittadini quattrocenteschi: dai documenti si rilevano i nomi di Jacopo da Milano, Tonino da Lumezzane, Giovanni Serina, Betino Crescimbeni, Pecino da Caravaggio, Merino da Noboli e Giovanni da Cavernago, anche se la direzione del cantiere dovette essere affidata ai due pi\u00f9 esperti della materia: Tonino da Lumezzane e Pecino da Caravaggio, il primo pi\u00f9 volte definito ingegnere negli atti municipali, mentre il secondo artefice di innumerevoli interventi in citt\u00e0 e collaboratore di Antonio da Sangallo il Vecchio per la costruzione delle fortificazioni di Civita Castellana.\nGiulio Antonio Averoldi \u00e8 il solo, nella letteratura artistica antica, a trattare direttamente dell'architettura di questa chiesa, scrivendo: \"si comprenda l'antichit\u00e0 dell'insigne Basilica dalla gran nave lavorata a travatura, e catene, e con gli altari da una sola parte\". Dallo scritto dell'Averoldi e da alcune testimonianze iconografiche, tra cui una pianta parziale del 1677, si pu\u00f2 ricostruire l'originario aspetto dell'edificio come una grande chiesa a navata unica ad arconi successivi e tetto a vista, con profondo presbiterio a pianta quadrata e una fila di cappelle solamente sul lato destro. La minore lunghezza rispetto all'attuale generava un sagrato pi\u00f9 profondo davanti alla facciata. Il rinnovo delle architetture e dei locali della collegiata, unito al notevole operato dei prevosti, rendono San Nazaro il secondo centro religioso urbano per importanza dopo la Cattedrale.\nIl Cinquecento.\nDopo un breve periodo di commenda affidata a Raffaele Riario nel 1496, le pressioni del popolo bresciano sulla diocesi portano il cardinale alla rinuncia dei propri privilegi nel 1504 in favore di Ottaviano Ducco, al quale si sostituisce Altobello Averoldi nel 1515. All'Averoldi si deve la commissione a Tiziano della grande opera che prender\u00e0 poi il suo nome, il \"Polittico Averoldi\". Tale commissione \u00e8 rappresentativa del grande impegno del prevosto mirato al rilancio di immagine della collegiata: la chiesa si arricchisce di sculture e dipinti della pi\u00f9 contemporanea linea artistica rinascimentale, firmate da grandi autori quali lo stesso Tiziano, seguito da Paolo Caylina il Vecchio, Romanino, Moretto. A ci\u00f2 si aggiungono le commissioni di nuovi arredi liturgici, il rifacimento dell'organo e delle cantorie, il restauro dell'abitazione del prevosto e soprattutto della preziosa Sala Capitolare.\nL'opera degli immediati successori, Fabio e Giovan Matteo Averoldi, non \u00e8 da meno: nel 1553 si procede all'ampliamento e all'abbellimento della facciata con una nuova veste rinascimentale, mentre all'interno si completano la canonica e il secondo organo. Nella seconda met\u00e0 del secolo, invece, viene ricostruito il campanile e l'architettura della chiesa dovette subire alcuni interventi per mano di Giulio Todeschini, in particolare nell'abside e in alcune cappelle laterali.\nNel 1581 la collegiata riceve san Carlo Borromeo in visita apostolica, che rimane alquanto insospettito dalla complessa situazione giuridica e amministrativa del Capitolo. Nella relazione della visita, protratta per giorni, si leggono interrogatori, profonde indagini e, infine, numerosissime ordinanze, da concretizzarsi al pi\u00f9 presto. Il collegio di sacerdoti, per\u00f2, si riveler\u00e0 molto mal disposto verso le imperiose volont\u00e0 del Borromeo, vanificando la maggior parte delle ordinanze.\nIl Seicento.\nI lavori di abbellimento gi\u00e0 avviati nella seconda met\u00e0 del secolo precedente continuano anche all'inizio del Seicento, interessando soprattutto le cappelle laterali, fra cui quella del Santissimo Sacramento, legata all'importante e omonima confraternita, che viene abbellita da pitture di Ottavio Viviani.\nNel frattempo, nella collegiata si affievolisce il fervore cinquecentesco: i prevosti sono quasi sempre assenti e agiscono per conto loro canonici e parrocchiani. La peste del 1630 reca ulteriori difficolt\u00e0 e smorza qualsiasi cantiere all'interno e all'esterno della chiesa, con un minimo accenno di ripresa nel rifacimento della copertura di una cappella deliberato nel 1638. Anche negli anni successivi gli interventi, che pure si susseguono, sono tutti di trascurabile importanza, relegati a opere di manutenzione.\nNel 1667, grazie alla donazione di un fedele, viene commissionato a Lelio Zucchi di Verolanuova il nuovo coro ligneo, terminato e infine installato entro tre anni. Il progetto diventa l'innesco per una serie di iniziative che finiranno per maturare, nell'arco di un secolo, l'idea di una completa ricostruzione dell'edificio: ancora prima del completamento del nuovo coro, il prevosto Giuseppe Franzini, per meglio accogliere l'opera, ordina il rifacimento della pavimentazione dell'intera chiesa, che viene completata, almeno nella zona absidale, prima dell'installazione dei nuovi seggi. A coro ultimato, viene proposto anche il rifacimento dell'altare maggiore per una migliore unitariet\u00e0 formale dell'insieme: negli anni successivi, a ruota, vengono abbelliti o ricostruiti anche quasi tutti gli altari delle cappelle laterali. Nel 1679 si passa al restauro del portico sul sagrato, nel 1679 vengono sostituite le panche dell'aula e nel 1682 viene ricostruita la sagrestia. Alla morte del Franzini, a capo di tutti questi interventi, l'attivit\u00e0 edilizia nella collegiata sembra improvvisamente cessare.\nIl Settecento: la grande ricostruzione.\nBisogna attendere circa un ventennio per rilevare nuovi interventi di abbellimento nella chiesa, coincidenti con l'inizio della prepositura di Giuseppe Antonio Martinengo Palatino: tra il 1706 e la met\u00e0 del secolo vengono attuate numerosissime opere di restauro e ricostruzione, nonch\u00e9 commissioni di nuove opere d'arte.\nLa grande ricostruzione dalle fondamenta della chiesa, per\u00f2, si deve al prevosto Alessandro F\u00e8 d'Ostiani (1716-1791), vescovo titolare della Diocesi di Modone, che la volle fermamente durante tutto il suo capitolato, iniziato nel 1746. Nel 1748 viene steso il progetto per conto dell'architetto Giuseppe Zinelli, poi approvato da papa Benedetto XIV, e nel 1753 viene dato inizio al cantiere. Il progetto dello Zinelli, un canonico di fatto poco esperto in materia di architettura, subisce per volere del Capitolo una perizia da parte di Domenico Corbellini, personaggio di spicco dell'architettura contemporanea cittadina, circa cinque anni dopo, a cantiere gi\u00e0 avanzato. Si tratta forse del primo segno di sfiducia nei confronti dello Zinelli che, infatti, l'anno successivo viene duramente estromesso dalla fabbrica, dopo quattro mesi di tensione con il Capitolo. Antonio Marchetti diventa il nuovo direttore dei lavori e porta il cantiere alla ripresa, dopo aver ritoccato il progetto originale. Nel 1767, mentre i lavori procedono, il Marchetti redige il progetto esecutivo per la costruzione della nuova abside con la contemporanea demolizione della precedente, fase molto rischiosa che doveva prevedere anche la connessione del campanile alle nuove murature.\nLa fabbrica subisce un forte freno a causa dell'esplosione della polveriera di Porta San Nazaro avvenuta il 18 agosto 1769: la vecchia chiesa, gi\u00e0 indebolita dagli sventramenti e dalla ricostruzione, crolla quasi completamente e le nuove strutture subiscono estesi danni sia a causa dell'onda d'urto, sia per la pioggia di detriti, alcuni anche di grandi dimensioni, seguita all'esplosione.I lavori riprendono, infine, entro un paio d'anni e con maggior fervore, tanto che la nuova abside \u00e8 conclusa all'inizio del 1774 e, negli anni successivi, si procede alacremente con la costruzione del muro e delle cappelle a nord e all'ultimazione delle coperture. La nuova chiesa viene finalmente riaperta al culto nel 1780.\nIl capitolo collegiale viene soppresso dalla Repubblica bresciana nel 1797, mentre la chiesa rimane attiva e officiata. Il titolo di \"collegiata insigne\" viene comunque mantenuto dalla chiesa, oggi sede parrocchiale.\nArchitettura.\nLa facciata neoclassica \u00e8 imponente, e presenta otto colonne corinzie con a capo un timpano triangolare attorno al quale sono presenti sette statue richiamanti altrettante figure religiose di santi.\nL'interno \u00e8 a navata unica con cinque cappelle minori per lato, un ampio presbiterio e un'abside semicircolare. In testa alla navata si apre un vasto pronao che fa da atrio d'ingresso alla navata stessa, dalla quale \u00e8 separato mediante due colonne corinzie giganti che fungono da portale d'ingresso interno. La copertura \u00e8 data da una volta a botte unghiata su tutta la navata, cupola su base ellittica sul presbiterio e infine semicupola sull'abside. Decora le pareti una successione unitaria di lesene corinzie che inquadrano le cappelle e sorreggono una trabeazione continua, sulla quale si imposta la volta.\nOpere.\nNella chiesa e nei locali della collegiata sono custodite numerose e importanti opere d'arte, raccolte e commissionate dal Capitolo nel corso dei secoli e per la maggior parte preservate dopo l'integrale ricostruzione settecentesca. Fra di esse si ricordano:\nPresbiterio.\nIl \"Polittico Averoldi\", capolavoro giovanile di Tiziano, datato 1522 e commissionato da Altobello Averoldi, nunzio apostolico a Venezia. Opera di chiara derivazione michelangiolesca, \u00e8 un polittico composto da cinque tavole raffiguranti il \"Cristo risorto\" (al centro), i \"Santi Nazaro\", in basso a destra, e \"Celso\", in basso a sinistra, accompagnato da \"San Sebastiano\" e dal committente Altobello Averoldi, mentre in alto troviamo la scena dell\"'Annunciazione a Maria\" divisa in due riquadri: l'\"Angelo annunciante\" a sinistra e la \"Vergine annunciata\" a destra.\nL'opera, oltretutto, arriv\u00f2 in sostituzione di un polittico di Vincenzo Foppa, del quale oggi rimane la \"Nativit\u00e0 di Ges\u00f9\" nella chiesa di Santa Maria Assunta a Chiesanuova, quartiere nella zona ovest di Brescia e due pannelli laterali raffiguranti \"Santa Apollonia\" e \"San Giovanni Battista\", oggi custoditi nella Pinacoteca Tosio Martinengo.\nLato destro.\n\"Cristo in passione con Mos\u00e8 e Salomone\" del Moretto, terzo altare destro, databile al 1541-1542. L'opera, spesso giudicata di bassa qualit\u00e0 e tensione spirituale dalla critica storica e moderna, si colloca nella piena maturit\u00e0 artistica del pittore e cede ormai il passo a forme pi\u00f9 manieriste, perdendo molte caratteristiche dell'arte rinascimentale giovanile. Eseguita su commissione della scuola del Santissimo Sacramento attiva nella chiesa, possiede un accento notevolmente didattico, dato in particolare dalle iscrizioni sulle lapidi rette dai personaggi.\nLato sinistro.\n\"Incoronazione della Vergine con i santi Michele Arcangelo, Giuseppe, Francesco d'Assisi e Nicola di Bari\" del Moretto, secondo altare sinistro, databile al 1534 circa. Eseguita negli anni della sua maturit\u00e0 artistica, l'opera rappresenta il punto d'arrivo dell'evoluzione stilistica del Moretto in fatto di pale d'altare, diventando la maggiore opera di questo periodo e uno dei massimi capolavori di tutta la sua carriera artistica. Il dipinto era il pannello principale di un polittico, oggi smembrato e conservato parte nella chiesa e parte nella casa canonica.\n\"Adorazione dei pastori con i santi Nazaro e Celso\" del Moretto, quarto altare sinistro, databile al 1540 circa.\nAltre opere.\nOpere gi\u00e0 nella chiesa:\nOrgano a canne.\nSulla cantoria alla sinistra del presbiterio si trova l'organo a canne, frutto della stratificazione di interventi operati in epoche differenti sul primo strumento, costruito da Domenico da Urbino nel 1577 e ricostruito da Carolus van Boort nel 1579; la sua conformazione attuale, ripristinata con un restauro di Daniele Giani del 2012-2015, si deve al rifacimento di Luigi Amati del 1803, al quale seguirono modifiche apportate rispettivamente da Angelo Amati nel 1875, e da Diego Porro e Giovanni Maccarinelli nel 1889; nel 1924 Frigerio e Fusari riformarono l'organo rendendolo a trasmissione pneumatica.\nLo strumento \u00e8 alloggiato entro una ricca nicchia cassettonata incorniciata fra due lesene corinzie dipinte a finto marmo con dorature; il prospetto \u00e8 costituito da un'unica cuspide con ali laterali formata dalle canne appartenenti al registro di \"principale 8'\". L'organo \u00e8 a trasmissione meccanica e dispone di 56 registri; la sua consolle, a finestra, ha due tastiere e pedaliera, con i registri azionati da manette a scorrimento laterale.\nIl tesoro della collegiata.\nLa collegiata conserva un vasto tesoro composto da argenteria e paramenti liturgici. Spicca in particolare, per la sua antichit\u00e0 e preziosit\u00e0, il pastorale di Altobello Averoldi, appartenuto all'alto prelato nella prima met\u00e0 del Cinquecento."}
{"id": "2593277", "revid": "327653", "url": "https://it.wikipedia.org/wiki?curid=2593277", "title": "Versioni gotiche della Bibbia", "text": ""}
{"id": "2593280", "revid": "287204", "url": "https://it.wikipedia.org/wiki?curid=2593280", "title": "Francisco Galdos", "text": ""}
{"id": "2593283", "revid": "404449", "url": "https://it.wikipedia.org/wiki?curid=2593283", "title": "Prato delle Macinaie", "text": ""}
{"id": "2593299", "revid": "120233911", "url": "https://it.wikipedia.org/wiki?curid=2593299", "title": "Istituto centrale per gli archivi", "text": "L'Istituto centrale per gli archivi (ICAR) \u00e8 uno degli istituti centrali del Ministero della cultura, con il coordinamento e indirizzo della Direzione generale Archivi e, sotto la sua vigilanza, d'intesa con la Direzione generale Bilancio dello stesso ministero.\nStoria.\nL'ICAR \u00e8 stato istituito con Decreto legislativo 20 1998, n. 368 che, nel comma 4 afferma: \"Presso il Ministero \u00e8 istituito l'Ufficio centrale per gli archivi con competenze di definizione degli standard per l'inventariazione e la formazione degli archivi, di ricerca e studio, di applicazione di nuove tecnologie\". La effettiva istituzione dell'Istituto risale, per\u00f2, al 2006 quando all'interno degli uffici della Biblioteca Nazionale Centrale di Roma sono stati individuati e resi disponibili alcuni locali. \nL'organizzazione amministrativa, le attribuzioni, le definizioni degli ambiti di competenza sono conseguenti alla struttura del Ministero variata per effetto del decreto del Presidente della Repubblica 26 novembre 2007, n. 233, pubblicato nel Supplemento ordinario alla Gazzetta ufficiale il 17 luglio 2009.\nNel mese di marzo 2010 gli uffici vengono trasferiti in via Sommacampagna per poi ritornare, dal 2013, alla Biblioteca Nazionale Centrale di Roma.\nCon il DPCM 2 dicembre 2019, n. 169, pubblicato nella Gazzetta Ufficiale n.16 del 21-01-2020, l\u2019Istituto\u00a0 centrale\u00a0 per\u00a0 gli archivi, pur continuando a dipendere funzionalmente dalla Direzione generale Archivi, \u00e8 stato collocato tra gli istituti centrali dotati di autonomia sui quali svolge funzioni di indirizzo l'Istituto\u00a0 centrale\u00a0 per\u00a0 la\u00a0 digitalizzazione\u00a0 del\u00a0 patrimonio culturale, Digital Library; le risorse\u00a0 umane\u00a0 e\u00a0 strumentali gli sono\u00a0 assegnate dalla\u00a0 Direzione \u00a0 generale Educazione, ricerca e istituti culturali,\u00a0 d'intesa\u00a0 con\u00a0 la\u00a0 Digital Library, con la Direzione generale Organizzazione e con la\u00a0 Direzione generale Bilancio.\nFunzioni.\nLe funzioni dell'ICAR sono state riconfermate dal , mentre con il decreto ministeriale del 7 ottobre 2008 \u00e8 stato approvato l'ordinamento dell'Istituto, poi modificato dal citato \nL'istituto \u00e8 un organismo di studio e ricerca applicata che elabora metodologie in materia di ordinamento e inventariazione di archivi storici, e per la gestione e conservazione degli archivi in formazione. \nUna parte preponderante dell'attivit\u00e0 dell'ICAR \u00e8 sviluppare programmi finalizzati alla descrizione archivistica (come Archimista), alla normalizzazione dei criteri di descrizione, allo sviluppo e all'interoperabilit\u00e0 fra sistemi informativi, nonch\u00e9 il coordinamento dei sistemi informativi archivistici. In questo senso gestisce il Sistema informativo degli Archivi di Stato (SIAS) e coordina il Sistema archivistico nazionale (SAN) mentre la Direzione generale Archivi gestisce i relativi portali tematici.\nNel 2017, ICAR e Wikimedia Italia hanno sottoscritto un accordo quadro di collaborazione di durata triennale, a seguito del quale alcune biografie di Wikipedia (es. Giovanni Ansaldo) sono state modificate in base alle pagine testuali presenti nell'archivio ICAR, mentre nella sezione dal titolo \"bibliografia\" i lettori dell'enciclopedia erano indirizzati alla consultazione dei fondi archivistici prodotti dai protagonisti delle voci."}
{"id": "2593302", "revid": "729019", "url": "https://it.wikipedia.org/wiki?curid=2593302", "title": "Amazing Red", "text": "Lavora nella New Japan Pro-Wrestling. In passato \u00e8 stato sotto contratto con la Total Nonstop Action Wrestling dove ha vinto il TNA X Division Championship. Dopo un periodo di riposo, torna in TNA in coppia con Suicide. Dopo la scissione, inizia a perdere sempre pi\u00f9 spazio nello show. L'8 ottobre 2009 conquista per la seconda volta il TNA X Division Championship battendo Samoa Joe con l'aiuto di Bobby Lashley.\nIl 24 settembre 2010 \u00e8 diventato campione dell'X Division battendo Jay Lethal in un house show a New York. Il titolo lo perde pochi giorni dopo in un house show nel New Jersey.\nIl 19 aprile 2011 appare nella trasmissione Xplosion (programma sempre prodotto dalla TNA) interpretando un lottatore mascherato noto come Sangriento (che approssimativamente significa \"Il Sanguinario\", in spagnolo), personaggio che, il 5 maggio dello stesso anno, ha debuttato anche ad \"iMPACT!\" sconfiggendo Suicide. La settimana seguente combatte ancora contro Suicide e lo sconfigge nuovamente; da allora Sangriento non si \u00e8 pi\u00f9 visto, tranne per una breve apparizione in uno spezzone nel Backstage.\nIl 4 agosto 2011, Johnatan Figueroa lascia la TNA.\nCarriera.\nRing of Honor e TNA (1998\u20132005).\nFigueroa lotts inizialmente come Red, ma Savio Vega gli consiglia di aggiungere \"Amazing\" al nome durante il suo periodo alla International Wrestling Association. Con la nascita della Total Nonstop Action Wrestling nel 2002, negli Stati Uniti, Red si stabilisce in TNA, dove entra a far parte della X-Division, date le sue piccole dimensioni. Qui, conquister\u00e0 il TNA X Division Championship e l'NWA World Tag Team Championship in coppia con Jerry Lynn, titoli che deterr\u00e0 in contemporanea. Lotta anche nella Ring of Honor in questo periodo, facendo parte della S.A.T. insieme ai cugini Joel e Jos\u00e9 Maximo. In coppia con AJ Styles, conquista anche i ROH World Tag Team Championship, sconfiggendo i campioni inaugurali Donovan Morgan e Christopher Daniels.\nNel 2003, lotta come Misterio Red durante un tour per la All Japan Pro Wrestling. Durante questo tour, subisce un infortunio al legamento crociato ed \u00e8 costretto ad operarsi, rimanendo per un anno fuori dalle scene. Ritorna in TNA nel marzo 2004, rimanendo per tutto l'anno. Nel 2005, lascia la TNA. Lotter\u00e0 un Dark Match per la WWE il 12 maggio 2005, prima dei tapings di SmackDown contro CM Punk, ma non gli verr\u00e0 offerto alcun ingaggio.\nL'ultima apparizione di Red \u00e8 nella New York Wrestling Association, nell'inizio del 2006, dove perde contro Javi-Air e subisce un'altra lesione al ginocchio. Quasi tre anni dopo, Red fa il suo ritorno nella Jersey All Pro Wrestling, al Best of the Light Heavyweights, perdendo un Fatal 4-Way Match in favore di Archadia, che comprendeva anche Flip Kendrick e Louis Lyndon.\nRitorno in TNA.\nX Division Champion e varie faide (2009-2011).\nNell'aprile 2009, viene annunciato il suo ritorno nella federazione di Orlando, partecipando al Team 3D Tag Team Invitational Tournament. Il 30 aprile, torna sul ring TNA, facendo coppia con Suicide, sconfiggendo Chris Sabin e Alex Shelley. Suicide e Red non riusciranno tuttavia a vincere il torneo, venendo eliminati dai British Invasion. Il 28 maggio, sfida Suicide per il TNA X Division Championship, ma non riesce a vincere il titolo. On the April 30 edition of Impact! he teamed with then-X Division Champion Suicide to defeat the Motor City Machineguns of Alex Shelley and Chris Sabin. Il 16 agosto, ad Hardcore Justice perde uno Steel Asylum Match. Il 1\u00ba ottobre, batte Jay Lethal, Consequences Creed, Shawn Daivari e Kiyoshi in un Ladder Match a 5 uomini, diventando primo sfidante all'X Division Title detenuto da Samoa Joe. La sera successiva, vince il TNA X Division Championship per la seconda volta, battendo Samoa Joe grazie anche alle interferenze di Bobby Lashley. Il 15 ottobre, Red presenta anche il suo nuovo manager, Don West. A Bound for Glory, Red conserva il titolo sconfiggendo Homicide, Christopher Daniels, Suicide, Chris Sabin e Alex Shelley. A Turning Point, difende il titolo dall'assalto di Homicide mentre a Genesis, contro il rientrante Brian Kendrick. Il 28 gennaio, viene attaccato dalla British Invasion, con il rappresentante Rob Terry che incassa la sua valigetta \"Feast of Fired\", battendo velocemente un malconcio Red e vincendo il titolo. Il 12 aprile, prende il posto di Hernandez nella difesa dei TNA World Tag Team Championship insieme a Matt Morgan, che perde i titoli contro Sabin e Shelley. Dopo il match, Morgan attacca Red, che era stato schienato. Torna ad Impact il 10 giugno, perdendo contro Kurt Angle. Ad un House Show, nella sua citt\u00e0 natale, sconfigge Jay Lethal, conquistando l'X Division Championship per la terza volta in carriera. Soli due giorni dopo, perde il titolo contro l'ex campione Lethal. Il 23 dicembre, accetta la sfida di Jeff Jarrett ad un incontro di MMA, venendo sconfitto per sottomissione. Inizia una faida con Jarrett, che porter\u00e0 anche al debutto di Little Red, oggi conosciuto come Crimson. Presto, i due si divideranno.\nIl 19 aprile, a Xplosion, Figueroa debutta come Sangriento, un luchador mascherato, vincendo un Triple Treath Match contro Jay Lethal e Chris Sabin. Il 5 maggio, debutta anche ad Impact, sconfiggendo Suicide. Dopo aver sconfitto di nuovo Suicide, sparisce dalle scene per due mesi, salvo apparire insieme a Eric Young a Destination X nel backstage. Nello stesso PPV, combatte un X Division 1st Contender Match che per\u00f2 viene vinto da Alex Shelley. Questo \u00e8 stato l'ultimo match di Figueroa in TNA. Infatti, il 4 agosto 2011, lascia la federazione.\nTitoli e riconoscimenti.\nEast Coast Wrestling Association\nImpact Championship Wrestling\nMaryland Championship Wrestling\nNew York Wrestling Connection\nPremier Wrestling Federation\nUnited States Extreme Wrestling\nUnited Xtreme Wrestling / USA Pro Wrestling\nUnreal Championship Wrestling\nRing of Honor\nPro Wrestling Illustrated\nTotal Nonstop Action Wrestling"}
{"id": "2593304", "revid": "1149807", "url": "https://it.wikipedia.org/wiki?curid=2593304", "title": "NBA Live 10", "text": "NBA Live 10 \u00e8 un videogioco sportivo di pallacanestro in uscita con marchio ufficiale della lega NBA, della lega internazionale FIBA e della EA Sports.\n\u00c8 stato ufficialmente messo in commercio il 6 ottobre 2009 negli Stati Uniti e il 9 ottobre in Europa. In precedenza erano state pubblicate demo per Xbox 360 e PlayStation 3, disponibili dall'11 settembre 2009 sul Marketplace di Xbox 360 e dal 17 settembre 2009 sul PlayStation Store di PS3.\nCopertina.\nPer il ruolo di testimonial per la cover del gioco \u00e8 stato scelto Dwight Howard, centro in forza agli Orlando Magic.\nSquadre.\nFranchigie.\nSono presenti nel gioco tutte le 30 squadre della lega NBA (29 delle quali statunitensi ed una canadese):\nNazionali.\nIl gioco dispone dell'esclusiva licenza FIBA e contiene 24 squadre Nazionali, di seguito elencate:\nColonna sonora.\nLa colonna sonora completa di \"NBA Live 10\" \u00e8 stata annunciata da EA Sports il 31 luglio 2009. Comprende 28 canzoni."}
{"id": "2593312", "revid": "1310927", "url": "https://it.wikipedia.org/wiki?curid=2593312", "title": "Club Deportivo Mirand\u00e9s", "text": "Il Club Deportivo Mirand\u00e9s, \u00e8 una societ\u00e0 calcistica con sede a Miranda de Ebro (Burgos), in Castiglia e Le\u00f3n, in Spagna. Gioca nella \"Segunda Divisi\u00f3n\", la seconda serie del campionato spagnolo.\nStagioni.\n\u00c8 conosciuta anche come la squadra dei miracoli, per le sue imprese dentro e fuori dal campo. Durante la stagione 2011-12 la squadra castigliana, dopo aver ottenuto il record di imbattibilit\u00e0 della propria porta (833' senza concedere gol) e 17 incontri senza sconfitte, balza agli onori delle cronache e guadagna l'attenzione della stampa nazionale e internazionale per essere riuscita ad arrivare alle semifinali della Copa del Rey. La cavalcata dei rossoneri, dopo aver battuto avversari pi\u00f9 blasonati, come , ed , si ferma in semifinale, dove vengono sconfitti dall'. Al termine della stagione ottiene la prima e storica promozione in Segunda Divisi\u00f3n.\nL\"'impresa\" extra-sportiva arriva invece il 30 luglio 2013, data in cui sarebbe scaduto il termine per iscrivere la squadra al campionato. Quando mancavano solo quattro ore alla scadenza perentoria e improcrastinabile della mezzanotte, dirigenti, giocatori e tifosi accorsi a sostenere la societ\u00e0, riuscirono a racimolare la consistente cifra di 1.400.000 euro. Questa situazione si era venuta a creare in quanto un presunto uomo d'affari, tale Vicente Espa\u00f1a, aveva assicurato di coprire personalmente la cifra occorrente per l'iscrizione, ma al momento in cui questi soldi dovevano essere versati si scopr\u00ec che quel conto corrente era vuoto. A sole quattro ore dalla scadenza vennero riaperte le banche fuori orario, con la Policia Nacional che si mise a disposizione, tanto da consentire alle 23:57 di effettuare il versamento richiesto ed inviarlo alla Lega Spagnola.\nLa stagione si conclude invece con la retrocessione all'ultima giornata, salvo poi riuscire a mantenere la categoria grazie al declassamento del per problemi amministrativi.\nNella stagione 2015-16 riesce a raggiungere i quarti di finale di Coppa del Re, battendo squadre di categoria superiore come e .\nNella stagione 2019-20 in Coppa del Re, riesce a battere squadre di categoria superiore come , e , per poi arrendersi in semifinale contro la ."}
{"id": "2593313", "revid": "339392", "url": "https://it.wikipedia.org/wiki?curid=2593313", "title": "Trade union", "text": ""}
{"id": "2593314", "revid": "1971044", "url": "https://it.wikipedia.org/wiki?curid=2593314", "title": "Versioni siriache della Bibbia", "text": "Le versioni siriache della Bibbia sono le antiche traduzioni della Bibbia in lingua siriaca.\nStoria.\nLa Siria ha svolto un ruolo importante nella storia del cristianesimo delle origini: qui furono probabilmente scritti il \"Vangelo secondo Matteo\" e il \"Vangelo secondo Luca\", la \"Didach\u00e9\" e il \"Vangelo di Tommaso\"; qui la lingua greca era in contatto con la lingua aramaica nella variet\u00e0 siriaca, la quale ha una stretta relazione con il dialetto di ceppo aramaico parlato da Ges\u00f9 e dagli apostoli. Probabilmente molte traduzioni sono andate perdute. La maggior parte dei manoscritti \u00e8 oggi custodita nelle biblioteche europee come la British Library di Londra. Oltre che dagli Stati della Siria storica, essi provennero da Stati quali Egitto, Armenia, Georgia, India e perfino Cina. Queste antiche traduzioni della Bibbia in siriaco testimoniano l'intensa attivit\u00e0 della Chiesa siriaca, che inizi\u00f2 scrivendo soprattutto per la gente comune che non aveva accesso al greco, ma che arriver\u00e0 di l\u00ec a poco alla stesura di una grande letteratura cristiana, ricca di tesori ma sconosciuta ai pi\u00f9 a causa del suo carattere prevalentemente religioso, che tende ad allontanarla da un pubblico privo d'interessi specifici. Inoltre fu attraverso questa letteratura che gli Arabi appresero il sapere dei Greci."}
{"id": "2593315", "revid": "339392", "url": "https://it.wikipedia.org/wiki?curid=2593315", "title": "Trade Union", "text": ""}
{"id": "2593318", "revid": "339392", "url": "https://it.wikipedia.org/wiki?curid=2593318", "title": "Concubine", "text": ""}
{"id": "2593319", "revid": "339392", "url": "https://it.wikipedia.org/wiki?curid=2593319", "title": "Twisted pair", "text": ""}
{"id": "2593325", "revid": "767487", "url": "https://it.wikipedia.org/wiki?curid=2593325", "title": "Craig Cathcart", "text": "Carriera.\nClub.\nViene scoperto dal all'et\u00e0 di 16 anni dal St Andrew's Boys' Club e viene inserito nel settore giovanile. A causa di un infortunio ricorso a Nemanja Vidi\u0107 riceve la prima convocazione nella squadra maggiore per la partita di FA Cup contro il , e successivamente nelle partite contro , e senza per\u00f2 mai esordire.\nNell'estate 2007 viene ceduto in prestito per la stagione 2007-2008 all' per acquisire esperienza. Craig conclude la sua stagione con un bottino di 13 presenze e 2 reti. Nell'anno successivo passa, sempre in prestito, al dove fa ancora pi\u00f9 esperienza, ben 30 presenze condite con 1 gol.\nIl ritorno al Manchester United \u00e8 subito ottimo, infatti gioca entrambe le partite del torneo estivo Audi Cup contro squadre del calibro di e . Per\u00f2, anche per questa stagione, viene ceduto in prestito ad un'altra squadra della Championship, il , squadra con cui gioca 12 volte in campionato. L'11 agosto 2010 Cathcart firma un contratto triennale con il , squadra neo-promossa in Premier League.\nNazionale.\nViene convocato a 17 anni nella Nazionale Under-21; successivamente esordisce con la Nazionale maggiore nel 2010, venendo poi convocato per gli Europei 2016, disputatisi in Francia."}
{"id": "2593336", "revid": "767487", "url": "https://it.wikipedia.org/wiki?curid=2593336", "title": "Baldo Rossi (musicista)", "text": "Diplomato in violoncello e trombone al conservatorio Cherubini di Firenze, intraprende la carriera di musicista suonando in orchestre come la Ritmi Moderni di Francesco Ferrari e con Puccio Roelens. Con il suo gruppo ed insieme ad altri musicisti di valore si trasferisce a Roma per formare la grande orchestra di ritmi moderni dell'EIAR, poi Rai, dove per oltre trent'anni \u00e8 capo orchestra."}
{"id": "2593338", "revid": "128334", "url": "https://it.wikipedia.org/wiki?curid=2593338", "title": "Arma non letale", "text": "L'arma non letale (in inglese \"less-lethal weapon\" ovvero lett.: arma meno letale) anche detta arma inabilitante \u00e8 un particolare tipo di arma, atte a fermare o comunque bloccare persone, masse di persone, materiali o mezzi.\nCaratteristiche.\nSpesso questo tipo di armi vengono usate per autodifesa o dalle forze di polizia per sedare proteste, rivolte e sommosse senza causare danni seri (almeno in teoria) ai bersagli. Questo tipo di armi colpiscono, puniscono e scoraggiano i bersagli, ma non dovrebbero uccidere. In teoria sono nate e sono state sviluppate per essere, a pari numero di utilizzi rispetto per esempio ad armi da fuoco, molto meno letali, ovvero causare in percentuale meno ferite fatali nei soggetti colpiti, in operazioni di polizia e anti-sommossa.\nNel tempo, continuando le sperimentazioni e l'utilizzo di nuovi materiali si sta comunque andando verso una teoria, e quindi poi una pratica, della non-letalit\u00e0 garantita.\nTipologie.\nQuesta tipologia di arma pu\u00f2 essere suddivisa in cinque aree, a seconda della tecnologia che queste impiegano: opto-elettrica, acustica, chimica-batteriologica, informatica e cinetica.\nArea opto-elettronica.\nRientrano in questa area ad esempio i fumogeni multispettrali, i laser a bassa energia, gli impulsi elettromagnetici.\nArea acustica.\nRientrano in questa area i generatori di ultrasuoni, ovvero suoni ad una frequenza molto alta possono causare disorientamento e vomito.\nQueste armi sono state usate anche per tentare di respingere attacchi di pirati contro imbarcazioni mercantili al largo delle coste della Somalia, ed il loro uso \u00e8 servito ad evitare diversi attacchi (anche se a volte non \u00e8 stato sufficiente).\nArea chimica-batteriologica.\nRientrano in questa categoria ad esempio gli agenti calmanti, biologici, le supercolle e gli antiaderenti, cos\u00ec come le schiume, supercaustici e le tecnologie di alterazione della combustione.\nArea informatica.\nRientrano in questa categoria i virus informatici, che sono un'arma che permette di danneggiare in modo temporaneo o non un sistema informatico nemico. Questo tipo di arma ha il vantaggio che chi la usa pu\u00f2 avere un illimitato accesso a reti informatiche, avendo il vantaggio dell'anonimato.\nArea cinetica.\nRientrano in questa categoria tutte quelle armi basate sull'energia cinetica: ad esempio armi con proiettili di gomma (\"rubber bullet\") o legno, cannoni ad acqua, granate spugnose."}
{"id": "2593342", "revid": "1305772", "url": "https://it.wikipedia.org/wiki?curid=2593342", "title": "Farmville", "text": ""}
{"id": "2593345", "revid": "287204", "url": "https://it.wikipedia.org/wiki?curid=2593345", "title": "Nazionale di pallacanestro femminile dell'Austria", "text": "La nazionale di pallacanestro femminile dell'Austria \u00e8 la selezione delle migliori giocatrici di pallacanestro di nazionalit\u00e0 austriaca e rappresenta l'Austria nelle competizioni internazionali femminili di pallacanestro organizzate dalla FIBA. \u00c8 gestita dalla \"\u00d6sterreichischer Basketball Verband\".\nStoria.\nLa squadra femminile non ha mai partecipato n\u00e9 ad Olimpiadi n\u00e9 ai Campionati Mondiali. Ha partecipato a 7 edizioni dei Campionati Europei."}
{"id": "2593346", "revid": "306856", "url": "https://it.wikipedia.org/wiki?curid=2593346", "title": "Antony Beevor", "text": "Ha pubblicato acclamate opere di storia militare sulla Seconda Guerra Mondiale - su tutti il classico \"Stalingrado\" - e altri eventi del XX secolo. I suoi saggi, frutto di instancabili ricerche d'archivi e analisi appassionate, si caratterizzano per un avvincente stile narrativo e cronachistico, con un occhio alle vicende individuali e ai caratteri nazionali.\nBiografia.\nNato a Kensington, ha frequentato due \"indipendent schools\", la \"Abberley Hall School\" nel Worchestershire, e poi il Winchester College nell'Hampshire. Ha quindi frequentato la \"Royal Military Academy Sandhurst\", dove studi\u00f2 sotto l'insegnamento dello storico militare John Keegan, prima di esser inquadrato come ufficiale di carriera nell'XI Reggimento degli Ussari il 28 luglio 1967. Prest\u00f2 servizio in Inghilterra e Germania e fu promosso tenente il 28 gennaio 1969, per poi dimettersi il 5 agosto 1970.\nAntony Beevor \u00e8 \"Visiting Professor\" alla Scuola di Storia, Studi Classici e Archeologia di Birkbeck, Universit\u00e0 di Londra. La sua famiglia vanta la presenza di numerose scrittrici: Antony \u00e8 figlio di Kinta Beevor (Carinthia Jane Waterfield, 22 dicembre 1911 - 29 agosto 1995), figlia di Lina Waterfield, e discendente di Lucie Duff-Gordon (autrice di una cronaca di viaggio sull'Egitto).\nKinta Beevor ha scritto \"Un'infanzia toscana\" in collaborazione con Antony. In questo libro, tradotto in diverse lingue, viene rievocato il periodo speso in Toscana dai nonni di Beevor, impegnati nel restauro del castello di Aulla, vicino a Pisa. Antony Beevor \u00e8 sposato con Artemis Cooper, figlia di Duff Cooper, nipote di Lady Diana Cooper. Nel periodo tra l'uscita dall'Esercito e l'inizio della sua attivit\u00e0 letteraria, \u00e8 stato dirigente contabile presso \"Masius Wynne Williams\", lavorando alla linea di prodotti \"McDougall\".\nI suoi lavori pi\u00f9 famosi sono i bestseller \"Stalingrado\" e \"Berlino 1945. La caduta\": raccontano le pi\u00f9 famose battaglie della seconda guerra mondiale tra Unione Sovietica e Germania. Sono stati lodati per lo stile vivido e accattivante, per il modo in cui sono state trattate le vite dei soldati e dei civili e per l'uso di nuovi documenti resi disponibili dagli archivi sovietici.\nLe opere di Beevor sono state utilizzate come fonti accreditate in molti documentari sulla seconda guerra mondiale. Un altro dei suoi lavori pi\u00f9 conosciuti \u00e8 \"Creta: la battaglia e la resistenza\" per cui ha vinto il Premio Runciman, patrocinato dalla Lega anglo-ellenica per la promozione dell'interesse per la storia e la cultura greca.\nAntony Beevor \u00e8 stato proclamato Cavaliere dell'Ordine delle Arti e delle Lettere dal governo francese nel 1997; nel 2008 \u00e8 stato insignito dell'onorificenza dell'Ordine della Croce di Terra Mariana dal presidente dell'Estonia. \u00c8 stato eletto membro della Royal Society of Literature nel 1999. Nell'anno accademico 2002-2003 \u00e8 stato Lees Knowles Lecturer a Cambridge.\nCritica.\n\"Berlino 1945. La caduta\" \u00e8 stato oggetto di diverse critiche in Russia. L'ambasciatore russo nel Regno Unito ha denunciato i fatti riportati nel libro come \"bugie\" e \"diffamazioni contro il popolo che ha salvato il mondo dal nazismo\". Oleg A. Rzheshevsky, professore e presidente dell'Associazione russa degli storici della seconda guerra mondiale, ha accusato Beevor di aver semplicemente resuscitato le visioni screditanti e razziste degli storici neonazisti, che hanno dipinto le truppe sovietiche come \"orde asiatiche di subumani\".\nAltri storici occidentali, come Richard Overy, hanno criticato l'attacco russo al libro e difeso Beevor. Overy ha accusato i russi di rifiutare la divulgazione dei crimini di guerra commessi dai sovietici, \"in parte perch\u00e9 sentivano che molta parte di queste cose sono state una vendetta giustificata contro un nemico che aveva commesso a sua volta molte atrocit\u00e0, e in parte perch\u00e9 stavano scrivendo la storia dei vincitori.\" La critica si \u00e8 concentrata sulla discussione delle atrocit\u00e0 commesse dall'Armata Rossa contro i civili tedeschi, in particolare la violenza sessuale enormemente diffusa contro le donne tedesche e russe costrette ai lavori forzati, sia prima che dopo la guerra.\nBeevor stesso ha dichiarato di non vedere con simpatia la propensione a ritrarre i tedeschi come vittime. In un'intervista al maggior quotidiano polacco, la \"Gazeta Wyborcza\", ha dichiarato che l'entrata dell'Armata Rossa in guerra \u00e8 stata la conseguenza di un conflitto iniziato dai nazisti, ma che fu voluto anche dal popolo tedesco, come dimostrerebbe l'incondizionato appoggio che tributarono a Hitler. Beevor pone anche l'accento sulla partecipazione femminile a questo consenso.\nBeevor e Grossman.\nVasilij Grossman \u00e8 considerato uno dei grandi romanzieri del XX secolo. In particolare, il suo romanzo \"Vita e destino\" \u00e8 molto rinomato e ha ottenuto un grande successo.\nBeevor si \u00e8 imbattuto per la prima volta negli appunti di Grossman durante le sue ricerche per la scrittura di \"Stalingrado\". Nel 1941 Grossman era il corrispondente per la \"Stella Rossa\", il giornale dell'Armata Rossa. Successivamente, come cronista al seguito dell'Armata Rossa, ha speso tre anni registrando gli eventi della guerra e l'impatto che questi hanno avuto sulle popolazioni, compiendo un lavoro infaticabile ispirato dalla necessit\u00e0 di testimoniare quello che si era trovato a vivere da vicino.\n\"Uno scrittore in guerra\" (\"A writer at war\"), l'opera curata da Antony Beevor e da Lyubov Vinogradova, una ricercatrice, traduttrice e giornalista \"freelance\", laureata in biologia all'Universit\u00e0 di Mosca, \u00e8 basata sugli appunti di Grossman.\nModelli di scrittura.\nLo storico militare che ha esercitato la maggior influenza nello sviluppo degli interessi e dell'opera di Beevor \u00e8 John Keegan.\nKeegan, nel suo libro \"Il volto della battaglia\" (\"The Face of Battle\"), descrivendo il sentimento di paura, la confusione e l'incostanza nelle comunicazioni al fronte, ha corretto l'impostazione e la visione tradizionale della storia militare. Durante gli anni ottanta, si \u00e8 sviluppata la tendenza ad approfondire i documenti della storia orale, basata su estratti di lettere, interviste, diari per ricostruire la realt\u00e0 vissuta da coloro che erano sulla linea del fronte. Ma secondo Beevor questo atteggiamento \u00e8 di per s\u00e9 insufficiente, qualora il contesto degli eventi non venga ricostruito.\nNel corso delle sue ricerche per \"Stalingrado\", Beevor ha capito che era necessario integrare i due tipi di storia, quella vissuta dal basso e quella prodotta dalle strategie del potere, perch\u00e9 solo cos\u00ec era possibile comprendere i veri effetti di ci\u00f2 che veniva deciso nel quartier generale del Cremlino e di Hitler sulle vite dei soldati e dei civili coinvolti nella battaglia. Sulla stessa commistione di storia degli eventi, del potere e degli uomini che li hanno ispirati e della quotidianit\u00e0 della guerra vissuta dai soldati e dalla popolazione si basa anche \"Berlino 1945\", un'opera in cui la descrizione della battaglia si pone come articolato resoconto antropologico e psicologico.\nLa svolta degli anni ottanta nella storia militare che fa largo all'esperienza dell'individuo \u00e8 coincisa, dal punto di vista di Beevor, con un cambiamento di atteggiamenti e aspettative nei lettori. Gli ampi cambiamenti sociali, tecnologici, geopolitici ed economici che hanno caratterizzato gli anni ottanta, soprattutto nella seconda met\u00e0, hanno prodotto una crisi e una presa di distanza dalle certezze del passato. I lettori hanno cominciato a cercare nella narrazione storica le voci degli individui, le loro esperienze, perdendo interesse per la vecchia distaccata descrizione degli eventi, per la quale non hanno pi\u00f9 dimostrato alcun coinvolgimento.\nControversie.\nNel 2015 il Dipartimento della Pubblica istruzione della regione russa di Sverdlovsk ha chiesto alle biblioteche locali di ritirare dai loro scaffali le opere sulla seconda guerra mondiale degli storici britannici John Keegan e Antony Beevor incolpandoli di \"propaganda nazista\". Nello specifico vengono accusati di aver diffuso nelle proprie opere stereotipi tipici del Terzo Reich in merito ai soldati dell'Armata Rossa., in particolare utilizzando immagini razziste come il definire i sovietici \"orde asiatiche\" di \"subumani\". Beevor ha risposto tacciando il bando \u00abcome un tentativo di imporre la propria versione della storia\u00bb simile alle manovre di dettare una verit\u00e0 da parte dei negazionisti dell'Olocausto e del Genocidio Armeno."}
{"id": "2593347", "revid": "430604", "url": "https://it.wikipedia.org/wiki?curid=2593347", "title": "I Giganti di Fallistro", "text": ""}
{"id": "2593350", "revid": "287204", "url": "https://it.wikipedia.org/wiki?curid=2593350", "title": "Club Ourense Baloncesto", "text": "Il Club Ourense Baloncesto, comunemente conosciuto come Ourense Grupo Juanes dal nome del suo sponsor, \u00e8 una squadra di basket professionistico di Ourense, in Galizia. La squadra attualmente milita nella Liga LEB Oro."}
{"id": "2593352", "revid": "1305772", "url": "https://it.wikipedia.org/wiki?curid=2593352", "title": "Acido tartronico", "text": "L'acido tartronico o acido 2-idrossimalonico \u00e8 un acido dicarbossilico la cui molecola \u00e8 molto simile a quella dell'acido ascorbico (vitamina C), con una sola differenza: la mancanza di una catena laterale di atomi.\nL'acido ha formula di struttura HOOCCH(OH)COOH.\nA causa di questa configurazione, il potenziale antiossidante dell'acido tetronico \u00e8 maggiore di quello acido ascorbico.\nViene utilizzato per la realizzazione di prodotti fitosanitari come insetticidi e acaricidi in quanto i suoi derivati sono in grado di inibire la sintesi dei lipidi nel metabolismo degli insetti ."}
{"id": "2593353", "revid": "2203840", "url": "https://it.wikipedia.org/wiki?curid=2593353", "title": "Igino Ugo Tarchetti", "text": "Collabor\u00f2 con le testate Rivista minima, \"Il giornale per tutti\", \"La settimana illustrata\", \"Il gazzettino rosa\", \"Il pungolo\", e tent\u00f2 di lanciare senza successo un periodico proprio, il \"Piccolo giornale\".\nBiografia.\nIgino Pietro Teodoro Tarchetti (Iginio \u00e8 il nome con cui si firmava, mentre lo pseudonimo Ugo fu aggiunto a partire dal 1864, in omaggio a Ugo Foscolo) nacque a San Salvatore Monferrato, vicino ad Alessandria, nel 1839. Studi\u00f2 a Casale e a Valenza, e si arruol\u00f2 giovane nell'esercito, partecipando a varie campagne per la repressione del brigantaggio nel Sud Italia. Descrizioni delle cronache del suo tempo ci descrivono Tarchetti come un giovane alto all'incirca un metro e ottantaquattro, con volto ovale, il naso diritto, gli occhi azzurri: un bell'uomo, capace di provare e scatenare grandi passioni.\nNel 1863 a Varese intrecci\u00f2 una relazione sentimentale con Carlotta Ponti, testimoniata da varie lettere del suo epistolario. Trasferitosi a Milano l'anno successivo per motivi di salute, entr\u00f2 in contatto con gli ambienti della Scapigliatura e strinse fraterna amicizia con Salvatore Farina. In questi anni compose e pubblic\u00f2 lo scritto teorico \"Idee minime sul romanzo\" e il romanzo di scarso successo \"Paolina\" (entrambi usciti sulla \"Rivista minima\" nel 1865).\nVerso il mese di novembre del 1865 Tarchetti, che si trovava a Parma per incarichi militari, conobbe una donna, una certa Carolina (o forse Angiolina), parente di un suo superiore, malata di epilessia e prossima alla morte. Pur non essendo bella, questa suscit\u00f2 subito un'attrazione da parte dello scrittore, forse per i grandissimi occhi neri e le trecce color ebano. Tarchetti stesso cos\u00ec la descrive: \"Quell'infelice mi ama perdutamente\u2026 il medico mi disse che morr\u00e0 fra sei o sette mesi, ci\u00f2 mi lacera l'anima, vorrei consolarla e non ho il coraggio, vorrei abbellire d'una misera e fuggevole felicit\u00e0 i suoi ultimi giorni e v'ha la natura che mi respinge da lei\". La relazione fra i due fu uno scandalo e la donna fu fonte di ispirazione per il personaggio di Fosca nell'omonimo romanzo (1869). \nNel 1865 Tarchetti abbandon\u00f2 la vita militare per problemi di salute, trasferendosi definitivamente a Milano. Qui trascorse i suoi ultimi anni, frequentando salotti culturali (come quello della contessa Clara Maffei) e conducendo una frenetica attivit\u00e0 letteraria che port\u00f2 alla pubblicazione di articoli, romanzi, racconti e poesie. Malato di tisi, mor\u00ec per una febbre tifoide il 25 marzo del 1869 in casa dell'amico Salvatore Farina, venendo sepolto al Cimitero monumentale di Milano e successivamente trasferito al cimitero di San Salvatore Monferrato. La fine avvenne ben prima di quella della malata Carolina, che \u2013 si dice \u2013 gli sopravvisse e onor\u00f2 la scomparsa del poeta il 1\u00ba novembre di ogni anno, mandando fiori alla sua lapide.\nOpere.\nTarchetti fu uno dei pi\u00f9 importanti esponenti della Scapigliatura milanese. Anticonformista e tendente alla malinconia e alle fantasie macabre, ha lasciato diverse opere tra romanzi, racconti e poesie. Si tratta in certi casi di opere di critica sociale, spesso supportanti tesi antimilitariste, altre volte di racconti che presentano un certo gusto per il macabro, l'abnorme e il patologico, frutto in particolare della lettura delle opere di Poe e Hoffmann. Il suo capolavoro \u00e8 per\u00f2 il romanzo Fosca, pubblicato postumo e terminato dall'amico Salvatore Farina. Dal romanzo, nel 1981, il regista Ettore Scola trasse il film \"Passione d'amore\"."}
{"id": "2593357", "revid": "123470388", "url": "https://it.wikipedia.org/wiki?curid=2593357", "title": "Fosca (romanzo)", "text": "Fosca \u00e8 un romanzo incompiuto di Igino Ugo Tarchetti pubblicato nel 1869.\nStoria editoriale.\nUscito a puntate sulla rivista \"Il pungolo\" nel 1869 e raccolto in volume nello stesso anno, composto da 50 capitoli, \u00e8 uno dei pi\u00f9 rappresentativi romanzi della Scapigliatura. Tarchetti mor\u00ec di tubercolosi o febbre tifoide prima di terminare il penultimo capitolo, che fu completato dall'amico Salvatore Farina seguendo gli appunti e le indicazioni lasciate dall'autore. Il romanzo \u00e8 stato ripubblicato nel 1971 dall'editore Einaudi come primo volume della collana \"Centopagine\" diretta da Italo Calvino.\nTrama.\nA cinque anni di distanza, Giorgio, militare di carriera nell'esercito con il grado di ufficiale ottenuto per un atto di eroismo, decide di affidare alla carta le memorie di un periodo particolarmente doloroso della sua vita, caratterizzato dall'amore per due donne dai caratteri opposti: Clara e Fosca.\nI ricordi iniziano quando il giovane militare, in congedo per malattia in quanto cardiopatico, decide di abbandonare il suo odiato villaggio natio per recarsi a Milano, a far visita ad un amico. Qui Giorgio incontra Clara, una giovane donna ricca di bellezza e virt\u00f9 con la quale intrattiene una tenera relazione amorosa (Clara \u00e8 per\u00f2 sposata con un impiegato di un'amministrazione governativa ed ha un figlio). L'idillio dura solo due mesi, quando Giorgio, richiamato in attivit\u00e0 e applicato allo stato maggiore del quarto dipartimento, viene trasferito a nuova destinazione.\nDi stanza in un piccolo villaggio, Giorgio \u00e8 spesso ospite nella casa del colonnello, comandante della guarnigione. \u00c8 proprio in questa casa che il giovane fa conoscenza con la cugina di questo, Fosca, descritta dal maggiore medico come: Fosca \u00e8 una donna di rara bruttezza, non tanto per i lineamenti ma per la sua eccessiva magrezza e gli effetti di varie patologie; \u00e8 affetta da una grave malattia, ma allo stesso tempo dotata di un'acuta sensibilit\u00e0 e di una raffinata cultura. Dalle descrizioni fatte, Fosca pare affetta da epilessia (come il personaggio reale che la ispir\u00f2, l'amante di Tarchetti di nome Carolina), disturbi mentali e specialmente una forma seria di anoressia, il tutto indicato genericamente come \"isterismo\" e consunzione secondo la terminologia medica dell'epoca.\nLa donna, seppure conscia del proprio ripugnante aspetto, \u00e8 altres\u00ec avida d\u2019amore. In passato \u00e8 stata sposata con un cacciatore di dote, un certo Lodovico, imbroglione, giocatore e ricattatore, fattole conoscere in buona fede dal cugino (il colonnello), il quale, dopo aver spogliato lei e la sua famiglia di tutti gli averi, l'aveva abbandonata. La ragazza allora era incinta, ma dato il suo fisico debilitato e malato, aveva perso il bambino. A causa di questi avvenimenti i suoi genitori erano morti di crepacuore e Fosca, rimasta sola al mondo, era caduta nella pi\u00f9 profonda depressione. Il cugino, sentendosi responsabile per l'accaduto, l'aveva presa con s\u00e9 sotto la sua protezione.\nBen presto Fosca si innamora di Giorgio, bello, gentile e sensibile, diverso dagli altri militari rozzi e grossolani ed il giovane inizia a subirne l'oscuro fascino, tanto da non riuscire ad evitarla e da essere costretto ad instaurare con la donna, suo malgrado, un morboso legame sentimentale.\nNel tentativo di allontanarsi da Fosca, il giovane, oppresso e tormentato, chiede e ottiene una licenza di tre giorni che passa in compagnia di Clara e, quando ritorna alla guarnigione, cerca di riportare la situazione creatasi con Fosca in un alveo di normalit\u00e0, promettendole affetto e amicizia sincera, ma lei pretende l\u2019amore e se non l\u2019otterr\u00e0 si lascer\u00e0 morire.\nPassano cos\u00ec venti lunghi giorni nei quali Fosca vive reclusa nella sua stanza. Il maggiore medico, divenuto nel frattempo amico di Giorgio, preoccupato per la sorte della donna, suggerisce al giovane di avere piet\u00e0 verso quella disgraziata creatura condannata a morire molto presto, fingendosi innamorato Giorgio, seppur riluttante, accetta e con la complicit\u00e0 del medico si reca di notte nella stanza di Fosca giurandole amore. Tuttavia, lo strano rapporto che s\u2019instaurer\u00e0 fra i due, consumer\u00e0 Giorgio anche psichicamente, trascinandolo verso il delirio.\nDa questa relazione Fosca sembra trarre nuovo vigore e quasi guarire dalla sua malattia, a scapito per\u00f2 di Giorgio, che si sente deperire e avvicinare alla morte Il medico intuisce l'errore fatto e fa ottenere al giovane, che nel frattempo \u00e8 stato colto da una perniciosa febbre nervosa, una licenza di quaranta giorni.\nGiorgio, felice di potersi ricongiungere con Clara, parte di buon mattino con il treno, ma Fosca lo segue e gettandosi in lacrime, disperata, ai suoi piedi si fa giurare dall'amato che star\u00e0 via solo un paio di giorni.\nIl maggiore medico, sorpreso per il repentino ritorno del giovane, rendendosi conto che la sanit\u00e0 di Giorgio \u00e8 seriamente in pericolo e sentendosi in parte responsabile per l'accaduto, decide di intercedere presso il comando generale per fargli ottenere un trasferimento definitivo a Milano.\nIl dispaccio contenente l'ordine di trasferimento di Giorgio viene recapitato in casa al colonnello durante il festeggiamento del Natale, in cui sono presenti ospiti e ufficiali del distaccamento con le loro consorti. Fosca, appresa la notizia, viene colta da una crisi isterica acuta, gettandosi ai piedi di Giorgio urlando la sua disperazione tra lo sbigottimento degli invitati e lo stupore del colonnello. Questi, finora ignaro della morbosa passione della cugina per il giovane, e sentendosi offeso ed ingannato, lo sfida a duello per l\u2019indomani.\nLa stessa sera Giorgio riceve una lettera di Clara, in cui la donna gli comunica la sua intenzione di troncare definitivamente il loro rapporto; il marito \u00e8 caduto in disgrazia ed ella sente pi\u00f9 che mai, in questo periodo difficile, il suo dovere di moglie e di madre.\nGiorgio, amaramente deluso ed emotivamente distrutto da quest'ultima notizia, comprende che: Durante la notte Giorgio, ormai ossessionato dal rapporto con Fosca, s\u2019introduce nella sua camera dichiarandole il suo amore e la giovane, pur sapendo che questa sar\u00e0 per lei un\u2019emozione fatale, consuma felice con l'amato l'atto dell'amore fisico.\nL'indomani avviene il duello, prima con la sciabola dove i due contendenti si feriscono a vicenda, poi con la pistola. Al colonnello tocca il primo colpo, ma Giorgio rimane illeso, mentre il colonnello viene ferito gravemente ad una spalla e si accascia al suolo. Nello stesso tempo Giorgio \u00e8 colto da un malore e, cadendo in terra urlando, si rende conto di essere ormai vittima della stessa malattia mentale di Fosca \nAlla fine del romanzo, Giorgio, dimessosi dall'esercito, dopo quattro mesi di malattia, apprender\u00e0 con una lettera del dottore, contenente un plico con i capelli di Fosca, della morte di questa, avvenuta tre giorni dopo il duello.\nIl romanzo si chiude con l'esortazione del medico, che consiglia a Giorgio di viaggiare e distrarsi, affinch\u00e9 guarisca completamente.\nCaratteri generali dell'opera.\nLa vicenda della \"Fosca\", narrata in prima persona dal protagonista, appare scarna di eventi esteriori, ma giocata quasi completamente sul piano psicologico. In essa \u00e8 infatti ravvisabile l'interesse per l'introspezione e lo studio del caso patologico, caratteristica tipicamente naturalistica (si pensi ai fratelli Edmond e Jules de Goncourt).\nLa struttura del romanzo si presta invece a un'interpretazione simbolica: Giorgio \u00e8 stretto tra due fuochi, rappresentati dalle due donne amate e dai loro caratteri antitetici, sottolineati allusivamente dai loro nomi. Clara, donna serena e solare, \u00e8 simbolo di vita e di gioia, donatrice di salute al protagonista ammalato; al contrario, Fosca \u00e8 la donna-vampiro, che succhia la linfa vitale all'uomo corrompendolo e portandolo alla morte. Ella \u00e8 dunque la \u00abdonna fatale\u00bb, alla quale non si pu\u00f2 sfuggire, ma \u00e8 allo stesso tempo un richiamo alla tomba, in un continuo rimescolamento dei due temi di amore e morte.\nIn conclusione, la Fosca da un lato riprende temi propri del primo Simbolismo, come il gusto per l'orrido e l'oscuro (si pensi a Baudelaire, Poe oppure Hoffmann), e dall'altro lato anticipa temi che saranno propri del Decadentismo (in particolare, si vedano \"Il Piacere\" e il \"Trionfo della morte\" di D'Annunzio con l'immagine della donna fatale, seppur le eroine dannunziane vengano descritte come di bell'aspetto)."}
{"id": "2593363", "revid": "47112", "url": "https://it.wikipedia.org/wiki?curid=2593363", "title": "Arma non-letale", "text": ""}
{"id": "2593364", "revid": "729019", "url": "https://it.wikipedia.org/wiki?curid=2593364", "title": "Polizia della Citt\u00e0 di Londra", "text": "La Polizia della Citt\u00e0 di Londra, in inglese City of London Police, \u00e8 una forza di polizia territoriale responsabile del mantenimento dell'ordine pubblico nella citt\u00e0 di Londra, in Inghilterra, che in qualit\u00e0 di contea dispone di una gendarmeria propria. Il servizio responsabile del resto della zona della grande Londra \u00e8 il Metropolitan Police Service, che rimane un'organizzazione separata.\nLa City of London Police, conta circa 1200 dipendenti di cui 813 agenti di polizia. Dispone di 3 stazioni presso Snow Hill, Wood Street e Bishopsgate.\nDipende dall'antica City of London Corporation."}
{"id": "2593366", "revid": "1342115", "url": "https://it.wikipedia.org/wiki?curid=2593366", "title": "Pietro Mannino", "text": "Biografia.\nHa lavorato sin da piccolo come attore per il cinema, la televisione e la pubblicit\u00e0. \nNegli anni novanta prende parte ad alcuni film come \"Mi fai un favore\", con protagonisti Ornella Muti e Alessandro Gassmann, \"Finalmente soli\", per la regia di Umberto Marino, con Rocco Papaleo, Daniele Liotti e Giorgio Panariello, e come co-protagonista recita in \"Giochi d'equilibrio\", diretto da Amedeo Fago e affiancato da attori come Remo Girone, Gianmarco Tognazzi e Stefania Rocca.\nIl suo volto \u00e8 per\u00f2 diventato noto per la partecipazione a due importanti fiction di Rai Uno: \"Una donna per amico 1, 2 e 3\", dove interpreta \"Dado\", figlio dei due protagonisti \"Laura\" (Elisabetta Gardini) e \"Piero\" (Enzo Decaro), e poi \"Un medico in famiglia\" (nelle prime quattro stagioni) dove interpreta \"Filiberto\", il miglior amico di \"Ciccio\" (Michael Cadeddu).\nNel 2002 \u00e8 co-protagonista di \"Storia di guerra e d'amicizia\", dove interpreta \"Nico\", figlio dei personaggi interpretati da Elena Sofia Ricci e Massimo Ranieri."}
{"id": "2593367", "revid": "729019", "url": "https://it.wikipedia.org/wiki?curid=2593367", "title": "Nicol\u00e1s Fern\u00e1ndez Miranda", "text": "Biografia.\nTutta la carriera di Nicol\u00e1s Fern\u00e1ndez Miranda si svolse nell'Hind\u00fa Club, nella cui prima squadra milit\u00f2, con qualche eccezione, dal 1990 al 2011, anno del suo ritiro; le uniche eccezioni a tale militanza di lunga data sono cinque mesi nella Currie Cup nel 2002 nelle file dei sudafricani Natal Sharks, una stagione con il Petrarca nel 2003-04, durante la quale giunse alla semifinale di Coppa Italia e un finale di stagione con il Bayonne (da aprile a giugno 2007).\nFern\u00e1ndez Miranda esord\u00ec in Nazionale argentina nel 1994 a Long Beach contro gli , come mediano di mischia titolare in un incontro valido per la qualificazione alla ; disput\u00f2 tutti gli incontri dell'anno poi prese parte al campionato Sudamericano 1995, vincendolo; non fu tuttavia convocato per la Coppa 1995 in Sudafrica, anche se successivamente fu impiegato per i \"tour\" in Inghilterra, in Nuova Zelanda e in Italia dei tre anni successivi, nonch\u00e9 per il Sudamericano ; prese parte alla in Galles con un solo incontro (), poi per tre anni non fu pi\u00f9 internazionale, fino al Sudamericano ; di nuovo convocato per la in Australia, scese in campo in due incontri ( e ); si aggiudic\u00f2 le vittorie continentali anche nel Sudamericano e nel Panamericano dello stesso anno.\nPrese parte, infine, alla in Francia, la sua terza consecutiva, in cui disput\u00f2 tre incontri e in cui l' si classific\u00f2 terza assoluta; l'ultimo incontro internazionale di Fern\u00e1ndez Miranda fu la finale per il terzo posto, disputata il 19 ottobre 2007 al Parco dei Principi contro la Nazionale ospite."}
{"id": "2593378", "revid": "430604", "url": "https://it.wikipedia.org/wiki?curid=2593378", "title": "Fallistro", "text": ""}
{"id": "2593379", "revid": "447535", "url": "https://it.wikipedia.org/wiki?curid=2593379", "title": "Mannino", "text": ""}
{"id": "2593380", "revid": "430604", "url": "https://it.wikipedia.org/wiki?curid=2593380", "title": "I Giganti della sila", "text": ""}
{"id": "2593381", "revid": "430604", "url": "https://it.wikipedia.org/wiki?curid=2593381", "title": "Riserva naturale di fallistro", "text": ""}
{"id": "2593383", "revid": "16066", "url": "https://it.wikipedia.org/wiki?curid=2593383", "title": "Timestamp", "text": ""}
{"id": "2593384", "revid": "430604", "url": "https://it.wikipedia.org/wiki?curid=2593384", "title": "Giganti della sila", "text": ""}
{"id": "2593385", "revid": "430604", "url": "https://it.wikipedia.org/wiki?curid=2593385", "title": "Giganti di fallistro", "text": ""}
{"id": "2593387", "revid": "76963", "url": "https://it.wikipedia.org/wiki?curid=2593387", "title": "Sandro Pistolini", "text": "Biografia.\nVenne scoperto a poco pi\u00f9 di un anno di et\u00e0 dal regista Alessandro Blasetti, il quale lo incontr\u00f2 per caso e, colpito dalla delicata bellezza del piccolo, lo fece esordire nel film \"Altri tempi\".\nCominci\u00f2 cos\u00ec la sua intensa carriera di attore bambino: gi\u00e0 nel 1953 fu protagonista con Renato Rascel in \"Piovuto dal cielo\", e nel 1955 recit\u00f2 a fianco di Tot\u00f2 nel ruolo del piccolo Nin\u00ec, ultimo della nidiata dell'attore napoletano nel film \"Il coraggio\".\nRimasto orfano di padre, all'et\u00e0 di cinque anni, la sua divenne sempre pi\u00f9 una vera e propria professione, che lo vide impegnato in tanti luoghi del mondo dello spettacolo: dai set cinematografici al doppiaggio, dagli sceneggiati televisivi alla pubblicit\u00e0.\nLavor\u00f2 a fianco dei pi\u00f9 grandi attori del tempo, come Paolo Stoppa, Paolo Panelli, Aroldo Tieri, Tot\u00f2, Renato Rascel, Giovanna Ralli, Valeria Moriconi, Gino Cervi, Valentina Cortese, Amedeo Nazzari, Eleonora Rossi Drago, solo per citarne alcuni, diretto da grandi registi italiani e stranieri tra i quali, Alessandro Blasetti, Robert Wise, Carlo Ludovico Bragaglia, Vittorio Cottafavi, Camillo Mastrocinque, Vittorio Brignole, Carmine Gallone e lo stesso Rascel.\nL'apice della sua popolarit\u00e0 si ebbe nel 1960 quando, appena undicenne, interpret\u00f2 da protagonista \"Il piccolo Lord\", sceneggiato televisivo di grande successo, che gli valse la copertina del settimanale Radiocorriere TV.\nNel 1963 partecip\u00f2 al programma della TV dei ragazzi \"Robinson non deve morire\", accanto ad una giovanissima Loretta Goggi.\nIl secondo matrimonio della madre port\u00f2 la famiglia, nel 1964, al trasferimento a Locate, evento che segner\u00e0 la fine del suo percorso nel mondo cinematografico e televisivo.\nNegli anni a venire, la sua vena artistica si sarebbe espressa prevalentemente in ambito musicale: parallelamente agli studi universitari e poi al suo lavoro presso un grande studio odontoiatrico di Milano, studi\u00f2 presso il conservatorio Giuseppe Verdi e presso maestri privati divenendo cos\u00ec chitarrista, clarinettista, contrabbassista, cantante, e .\nDal 1985, per diversi anni si \u00e8 esibito in pubblico dapprima con l'ensemble di musiche tradizionali da danza \"Black velvet band\", e poi dal 2004 - con il suo contrabbasso - con il trio \"Men in jazz\".\n\u00c8 morto all'et\u00e0 di anni."}
{"id": "2593389", "revid": "62004", "url": "https://it.wikipedia.org/wiki?curid=2593389", "title": "Dietrich Thurau", "text": "Carriera.\nIl punto pi\u00f9 alto della sua carriera fu la vittoria della Liegi-Bastogne-Liegi nel 1979. Al Tour de France 1977 vinse cinque tappe e indoss\u00f2 la maglia gialla per 15 giorni. Fu secondo, dietro Francesco Moser, al campionato mondiale su strada 1977 e ancora secondo, dietro Jan Raas, al campionato mondiale su strada 1979, dopo aver tagliato la strada all'italiano Giovanni Battaglin, provocandone la caduta e la perdita di posizioni.\n\u00c8 diventato celebre, oltre che per aver vinto una Liegi-Bastogne-Liegi e una E3 Harelbeke, per essere stato squalificato 3 volte al Tour de France per positivit\u00e0 (1980, 1985, 1987)."}
{"id": "2593390", "revid": "729019", "url": "https://it.wikipedia.org/wiki?curid=2593390", "title": "Isola di Matagorda", "text": "L'isola di Matagorda (in inglese \"Matagorda Island\") \u00e8 un'isola di forma allungata situata nella costa del Texas, negli Stati Uniti. Ha una lunghezza complessiva di 61\u00a0km ed \u00e8 bagnata dal golfo del Messico."}
{"id": "2593391", "revid": "373458", "url": "https://it.wikipedia.org/wiki?curid=2593391", "title": "Matagorda Island", "text": ""}
{"id": "2593399", "revid": "1482985", "url": "https://it.wikipedia.org/wiki?curid=2593399", "title": "Arvo (fiume)", "text": "L'Arvo \u00e8 un fiume della Calabria.\n\u00c8, insieme al fiume Lese, il principale affluente del fiume Neto, il secondo fiume della Calabria. La confluenza avviene nei pressi del comune di San Giovanni in Fiore, precisamente nella parte a sud della citt\u00e0, in un luogo comunemente chiamato \"junture\" ovvero congiunzione. A sua volta il fiume Arvo prima di lambire il centro abitato di San Giovanni in Fiore, raccoglie le acque del fiume Garga e di altri corsi a carattere torrentizio.\nIl fiume Arvo, che nasce dai monti della Sila, presso Lorica, entra nel lago omonimo e ne fuoriesce dalla diga ad est del lago, proseguendo il suo corso fino alla giunzione con il Neto."}
{"id": "2593408", "revid": "767487", "url": "https://it.wikipedia.org/wiki?curid=2593408", "title": "Caboga", "text": "La famiglia Caboga (nelle fonti anche \"Chaboga\" o \"Caboa\", in serbo-croato anche \"Kaboga\", \"Kabu\u017ei\u0107\" o \"Hobu\u017ei\u0107\") fu una delle pi\u00f9 antiche famiglie nobili della Repubblica di Ragusa.\nStoria.\nLe origini della famiglia rimangono per lo pi\u00f9 oscure, anche se il loro albero genealogico risale fino all'VIII secolo, facendoli apparire una delle prime famiglie aristocratiche ragusee. Un'antica tradizione li ritiene provenienti dalla citt\u00e0 di Fermo, nelle Marche.\nL\"'Almanacco di Gotha\" li enumera fra le undici famiglie del pi\u00f9 antico \"Patriziato Sovrano Originario\" della Repubblica ancora residenti in citt\u00e0 alla met\u00e0 del XIX secolo.\nUn \"Marinus Caboga\" risulta appartenente al Maggior Consiglio di Ragusa nel 1253, ma i Caboga del XIII e XIV secolo discendono da un \"Georgius\", solo indirettamente segnalato dalle fonti riferite alla moglie (\"Uxor quondam Georgii de Disica\") e ai figli (\"filii quondam Georgii de Disica\"). Negli anni immediatamente successivi il cognome \"Caboga\" prese piede, soppiantando totalmente l'alternativo \"Disica\".\nLa famiglia fu a partire dal XV secolo una delle pi\u00f9 influenti e ricche di Ragusa, suddivisa in vari rami e unita alle altre famiglie nobili ragusee da una serie di matrimoni che a loro volta diedero luogo ad ulteriori rami della casata.\nFra il 1440 e il 1640 i Caboga contarono 107 membri del Maggior Consiglio: il 4,86%% del totale. In questi duecento anni, ottennero anche 101 cariche senatoriali (6,21%), 78 volte la qualifica di Rettore della Repubblica (3,27%), 84 membri del Minor Consiglio (3,88%) e 21 Guardiani della Giustizia (2,56%).\nL'imperatore Ferdinando I li nomin\u00f2 Cavalieri del Regno, con decreto datato 11 aprile 1560, e la loro nobilt\u00e0 venne riconosciuta dalla Casa d'Austria nel 1817.\nRami secondari della famiglia Caboga sopravvivono tuttora, fra la Svizzera, l'Austria, l'Italia e la Croazia."}
{"id": "2593414", "revid": "709565", "url": "https://it.wikipedia.org/wiki?curid=2593414", "title": "Iizuka (personaggio)", "text": " \u00e8 un personaggio fittizio tratto dal manga e dall'anime di Nobuhiro Watsuki \"Kenshin samurai vagabondo\".\nStoria.\nIizuka era il supervisore di Kenshin quando questi inizi\u00f2 il suo lavoro come assassino ombra per il clan dei Choshu. Al loro primo incontro si accert\u00f2 subito delle condizioni del ragazzo, chiedendogli se si sentiva male, se voleva vomitare. La risposta negativa di Kenshin fece stupire Iizuka, che ripul\u00ec il luogo del delitto e raccomand\u00f2 il giovane direttamente a Kogoro Katsura. Col passare del tempo Iizuka rimane sempre pi\u00f9 ammaliato dalle gesta di Kenshin - ora soprannominato Battosai - ma allo stesso tempo lo spia e ne segue ogni mossa.\nDopo che Kenshin porta a casa Tomoe Yukishiro, Iizuka scherza sul fatto che finalmente Kenshin abbia una donna (provocandone l'ira), ma nel frattempo compie ricerche sul suo conto per poi riferirne i risultati a Katsura a Katagai, i quali credono che la talpa all'interno del clan possa essere proprio la ragazza.\nIn seguito all'incendio di Kyoto, Himura e Tomoe sono costretti a lasciare la citt\u00e0 e a rifugiarsi in periferia, con Iizuka che fa loro da tramite. Egli si recava una volta a settimana a casa di Kenshin per aggiornarlo sugli sviluppi, ma celava il tutto portando delle erbe medicinali da vendere per non creare sospetti. Tutto ci\u00f2 per\u00f2 causa dei disagi a Kenshin, poich\u00e9 a Tomoe la figura di Iizuka piace molto poco.\nUn giorno, per\u00f2, Katagai vede Iizuka in citt\u00e0 e decide di seguirlo e questi lo porta nel covo degli Yaminobu, un gruppo di guerrieri fedeli allo Shogunato. Katakai capisce allora che Iizuka \u00e8 il traditore all'interno dei Choshu, ma non fa in tempo ad allontanarsi che viene scoperto e ucciso. Cos\u00ec ad Iizuka viene ordinato di dire a Battosai che la spia \u00e8 Tomoe e che perci\u00f2 deve ucciderla. Fatto ci\u00f2 Iizuka termina il proprio lavoro e riceve i ry\u014d promessigli dagli Yominobu e tenta di lasciare la citt\u00e0; tuttavia Katsura viene a sapere che il traditore dei Choshu \u00e8 appunto Iizuka e gli invia contro un nuovo assassino ombra, Makoto Shishio, che affronta un disperato Iizuka che muore dopo il primo fendente della Mugenjin.\nAlla fine, dopo la morte di Tomoe, Kenshin incontra Katsura, il quale gli dice che la talpa \u00e8 stata uccisa, ma non rivela che si trattava di Iizuka."}
{"id": "2593415", "revid": "38120", "url": "https://it.wikipedia.org/wiki?curid=2593415", "title": "Izuka", "text": ""}
{"id": "2593418", "revid": "92723", "url": "https://it.wikipedia.org/wiki?curid=2593418", "title": "Santaf\u00e9 de Antioquia", "text": ""}
{"id": "2593419", "revid": "24443", "url": "https://it.wikipedia.org/wiki?curid=2593419", "title": "Montagne di Sainte Victoire", "text": ""}
{"id": "2593420", "revid": "1993636", "url": "https://it.wikipedia.org/wiki?curid=2593420", "title": "Campagna dei Balcani (1914-1918)", "text": "La campagna balcanica della prima guerra mondiale fu combattuta tra gli Imperi centrali (Regno di Bulgaria, Austria-Ungheria, Impero tedesco ed Impero ottomano) e gli Alleati (Regno di Serbia, Francia, Impero russo, Gran Bretagna, Regno del Montenegro, Regno di Grecia, Regno di Romania e Regno d'Italia) tra l'estate del 1914 e il 1918. Pu\u00f2 essere considerata l'insieme di pi\u00f9 campagne.\nCampagna di Serbia.\nA fine luglio 1914 l'Austria-Ungheria invase con scarso successo il regno di Serbia ma nel corso dei mesi successivi la resistenza serba fu vinta grazie anche all'aiuto di truppe tedesche e bulgare. Le ultime operazioni terminarono nel novembre del 1915.\nCampagna di Romania.\nIn seguito all'entrata in guerra della Romania a fianco delle potenze dell'Intesa il 18 agosto 1916 le forze rumene avanzarono nella Transilvania ungherese, venendo per\u00f2 entro breve arrestate dalle truppe austro-ungariche, le quali iniziarono una controffensiva. Contemporaneamente soldati bulgari, tedeschi e turchi penetrano nel territorio rumeno da sud. Le forze rumene, sostenute dall'esercito zarista, furono costrette a evacuare il sud e l'ovest del paese, per riorganizzarsi in Moldavia. In seguito l'esercito rumeno partecip\u00f2 alla grande offensiva Kerenskij che risoltasi in un insuccesso indebol\u00ec ulteriormente il governo rumeno, il quale, mancato il sostegno russo con la rivoluzione d'ottobre, fu costretto ad arrendersi. La Romania firm\u00f2 con le potenze centrali il trattato di Bucarest il 7 maggio 1918, per poi dichiarare nuovamente guerra a queste il 10 novembre, un giorno prima della fine della guerra.\nCampagna di Bulgaria.\nLa promessa tedesca di ristabilire i confini della pace di Santo Stefano convinsero la Bulgaria a dichiarare guerra alla Serbia il 15 ottobre 1915. Regno Unito, Francia e Italia dichiararono in risposta guerra alla Bulgaria. Inizialmente la Bulgaria, con l'appoggio di Germania, Austria-Ungheria e dell'Impero Ottomano, consegu\u00ec alcune vittorie contro Serbia e Romania, occupando la maggior parte della Serbia meridionale, avanzando nella Macedonia greca, e strappando la Dobrugia ai romeni. Per\u00f2 nel settembre 1918 serbi, inglesi, francesi, italiani e greci spezzarono il fronte macedone e lo zar Ferdinando fu costretto a chiedere la pace.\nFronte macedone.\nCercando di portare aiuto alla Serbia truppe inglesi, francesi, russe e italiane (la cosiddetta \"Armata alleata in Oriente\") sbarcarono in Grecia, dove stabilirono una linea del fronte che andava dalla costa adriatica albanese fino al fiume Strimone. Il fronte macedone rimase abbastanza stabile, nonostante alcune azioni locali, fino alla grande offensiva dell'Intesa nel settembre del 1918, cui segu\u00ec la capitolazione della Bulgaria e la liberazione della Serbia."}
{"id": "2593423", "revid": "262457", "url": "https://it.wikipedia.org/wiki?curid=2593423", "title": "Vritra", "text": ""}
{"id": "2593424", "revid": "287204", "url": "https://it.wikipedia.org/wiki?curid=2593424", "title": "Rino Guglielmo", "text": "Biografia.\nNato ad Este, la sua famiglia si trasfer\u00ec a Chioggia quando egli aveva appena tre anni. \nCompiuti gli studi inferiori, si trasfer\u00ec a Venezia dove studi\u00f2 all'Istituto Superiore d'Arte e alla Scuola Libera di Nudo dell'Accademia di Venezia. \nBen presto, divenne allievo prediletto del pittore Virgilio Guidi con cui condivise per parecchi anni lo studio.\nNella sua produzione artistica esegu\u00ec grandi affreschi e ritratti. La famiglia dei conti Cini gli commission\u00f2 varie opere. Decor\u00f2 numerose chiese; \u00e8 sua, tra le altre, la pala che sovrasta l'altare della cappella attigua al cimitero di Chioggia, dedicata ai caduti della prima guerra mondiale. \n\"Novecentista\" in giovane et\u00e0, si dedic\u00f2 negli ultimi anni ad un impressionismo verista, tutto suo particolare. \nOltre che pittore, fu anche illustratore: collabor\u00f2 per anni al \"Gazzettino illustrato\" diretto da Talamini. Ha firmato inizialmente le sue opere con il nome d'arte Guglielmo da Este, e poi, a partire dagli anni settanta con il solo Guglielmo."}
{"id": "2593425", "revid": "1793900", "url": "https://it.wikipedia.org/wiki?curid=2593425", "title": "Garcitas Creek", "text": "Il \"Garcitas Creek\" \u00e8 un fiume del Texas.\nPercorso.\nNasce a 600\u00a0m s.l.m. a nord di Killeen dall'unione di due torrenti: Il \"Garcitas Dune\" e il \"Garcitas Ranch\" che hanno una portata modesta (7,9 ciascuno).\nAttraversa lento le praterie del Texas e infine, sfocia nel Colorado del Texas ad Austin.\nRegime.\nIl Garcitas ha un regime piuttosto torrentizio: con piene impressionati in autunno (3000\u00a0m\u00b3/s) e magre notevolissime in estate (0,00001\u00a0m\u00b3/s) quando la portata \u00e8 praticamente nulla e il corso si esaurisce nelle campagne.\nFilmografia.\nIl Garcitas viene inquadrato in diverse puntate della serie televisiva Walker Texas Ranger diretta da Aaron Norris, fratello del protagonista, Chuck Norris."}
{"id": "2593428", "revid": "144796", "url": "https://it.wikipedia.org/wiki?curid=2593428", "title": "Adolf Friedrich von Schack", "text": "Biografia.\nNato a Br\u00fcsewitz presso Schwerin da una nobile famiglia comitale locale, Adolf Friedrich von Schack era figlio di Christoph von Schack e di sua moglie, Wilhelmine Katharina Henriette Kossel. Egli comp\u00ec i propri studi di giurisprudenza tra il 1834 e il 1838 presso le universit\u00e0 di Bonn, Heidelberg e Berlino. Terminati gli studi, egli entr\u00f2 al servizio dello stato tedesco del Meclemburgo e nel \"Kammergericht\" di Berlino. Viaggi\u00f2 quindi in ragione del suo lavoro in Italia, Egitto e Spagna e, come \"attach\u00e9\" alla corte del granduca di Oldenburg, viaggi\u00f2 con quest'ultimo in un suo tour nell'est Europa. Al suo ritorno da questo viaggio, egli matur\u00f2 la scelta di entrare al servizio del governo dell'Oldenburg e dal 1849 venne nominato inviato a Berlino. Nel 1852 decise di ritirarsi dalla carriera diplomatica e risiedette per breve tempo nello stato di Meclemburgo per poi spostarsi in Spagna ove si dedic\u00f2 allo studio della storia moresca. Fu ammiratore di Garibaldi e amico di Mazzini, che celebr\u00f2 nel volume parzialmente autobiografico \"Joseph Mazzini und die italienische Einheit\" (1891).\nNel 1855 si stabil\u00ec a Monaco di Baviera, ove il re Massimiliano II lo nomin\u00f2 membro dell'Accademia delle Arti e delle Scienze e dove ebbe l'occasione di riunire un'impressionante collezione di dipinti tra cui spiccano capolavori di Bonaventura Genelli, Anselm Feuerbach, Moritz von Schwind, Arnold B\u00f6cklin e Franz von Lenbach che ancora oggi sono riuniti nella \"Schackgalerie\", una delle pi\u00f9 grandi e ricche della citt\u00e0.\nAdolf Friedrich von Schack mor\u00ec a Roma nell'aprile del 1894 all'et\u00e0 di 78 anni. La sua salma venne poco dopo riportata in Germania per essere sepolta nella cappella di famiglia nel cimitero di Stralendorf.\nCollezionista e patrono delle arti.\nIl principale merito di von Schack come collezionista fu quello di aver promosso il lavoro di molti artisti tedeschi, giovani e semisconosciuti, del suo tempo. Tra i pittori da lui maggiormente amati ricordiamo Moritz von Schwind, il cui approccio idealistico all'arte era stato relegato in secondo piano in un'epoca in cui vi era un trionfante progresso del realismo, oltre a giovani pittori come Arnold B\u00f6cklin, Anselm Feuerbach e Hans von Mar\u00e9es, i quali vennero scartati dai contemporanei.\nLa scelta delle opere da parte di Schack rifletteva proprio i suoi interessi e le sue predilezioni. La sua conoscenza dell'arte era fondamentalmente idealistica e questo automaticamente gli precluse la scelta di quadri eccessivamente realistici. \"La poesia \u00e8 la madre di tutte le arti - scriveva - e sia il pittore che il musicista possono essere autentici artisti solo quando sono imbevuti di spirito poetico come i poeti stessi\". Molti dipinti della sua grande collezione rappresentano anche dipinti storici e paesaggi con motivi mediterranei (essenzialmente scorci d'Italia, Grecia e Spagna, nazione quest'ultima che von Schack visit\u00f2 in molte occasioni).\nI dipinti di B\u00f6cklin e Feuerbach erano essenzialmente incentrati sui miti dell'antica Grecia e dell'antica Roma, ma si dilungavano anche su soggetti poetici e letterari tratti da Dante, Petrarca e Goethe, oltre a saghe e personaggi derivati dalle leggende della Germania medievale che vennero proprio riscoperte nell'Ottocento come alternativa \"tedesca\" alle antichit\u00e0 classiche e come esaltazione della nazione che stava andando a formandosi in quegli anni.\nOltre a opere dei contemporanei, von Schack si dedic\u00f2 anche al collezionismo di copie di opere di grandi artisti del Cinquecento italiano come Giorgione, Tiziano, Tintoretto e Veronese, sfruttando la bravura di copisti come Franz von Lenbach che diverr\u00e0 poi uno dei principali ritrattisti della Germania imperiale.\nLa collezione Schack venne in un primo tempo alloggiata nella casa del conte a Brienner Strasse e venne aperta al pubblico nel 1865, attraendo presto un gran numero di visitatori al punto che si rese necessario un rifacimento della facciata dello stabile in stile neorinascimentale ad opera dell'architetto Lorenz Gedon.\nNel 1876 von Schack decise che, alla propria morte, la sua collezione sarebbe stata donata all'imperatore di Germania e cos\u00ec nel 1894 alla morte dell'aristocratico, Guglielmo II si trov\u00f2 proprietario della grandiosa collezione d'arte che lasci\u00f2 a Monaco di Baviera come patrimonio per la citt\u00e0, spostandola per\u00f2 nel 1909 nell'attuale edificio fatto appositamente costruire lungo la Prinzregentenstrasse, nei pressi dell'ambasciata prussiana.\nOpere.\nNovelle e poemi.\n\"Gedichte\" (1867, 6\u00aa ed., 1888).\n\"Heimkehr\" (1885)\n\"Durch alle Wetter\" (1870, 3\u00aa ed., 1875) e \"Ebenb\u00fcrtig\" (1876).\n\"Helidor\" (1878).\n\"Die Pisaner\" (1872) e \"Walpurga and Der Johanniter\" (1887).\n\"Der Kaiserbote\" e \"Cancan\" (1873).\nAltre opere.\nStoria dell'Arte e della Letteratura\n\"Geschichte der dramatischen Literatur and Kunst in Spanien\" (3 volumi 1845-1846, 2\u00aa ed. 1854), \"Poesie and Kunst der Araber in Spanien and Sicilien\" (1865, 2\u00aa ed. 1877), che sono il suo principale contributo alla storia letteraria tedesca.\n\"Spanisches Theater\" (1845), \"Heldensagen des Firdusi\" (1851) e \"Stimmen vom Ganges\" (1857, 2\u00aa ed. 1877).\n\"Meine Gemaldesammlung\" (7\u00aa ed., 1894).\n\"Gesammelte Werke\", pubblicate in sei volumi (1883, 3\u00aa ed. in due volumi 1897-1899). \"Nachgelassene Dichtungen\" il cui editore fu G. Winkler (1896)."}
{"id": "2593430", "revid": "339392", "url": "https://it.wikipedia.org/wiki?curid=2593430", "title": "Campagna balcanica (prima guerra mondiale)", "text": ""}
{"id": "2593433", "revid": "1793900", "url": "https://it.wikipedia.org/wiki?curid=2593433", "title": "Penisola di Matagorda", "text": "La penisola di Matagorda (in inglese \"Matagorda Peninsula\") \u00e8 una stretta penisola situata nella costa sud-orientale del Texas, negli Stati Uniti. \nLa penisola si trova nella contea di Matagorda, tra la baia di Matagorda e il golfo del Messico."}
{"id": "2593435", "revid": "373458", "url": "https://it.wikipedia.org/wiki?curid=2593435", "title": "Matagorda Peninsula", "text": ""}
{"id": "2593441", "revid": "124693650", "url": "https://it.wikipedia.org/wiki?curid=2593441", "title": "Cyber-shot", "text": "Cyber-shot \u00e8 una linea di fotocamere digitali prodotte dall'azienda giapponese Sony, che commercializza dal 1996 fotocamere digitali.\nCaratteristiche.\nEsse si contraddistinguono per l'utilizzo delle lenti ottiche dell'azienda tedesca Carl Zeiss, per il gradevole design e per l'utilizzo come archiviazione, delle schede di memoria Memory Stick di propriet\u00e0 della stessa Sony, anche se nei modelli pi\u00f9 datati venivano utilizzate le Compact Flash. Tutte le fotocamere Cyber-shot utilizzano come identificativo di modello, il prefisso DSC, che \u00e8 l'acronimo di \"Digital Still Camera\". Per un breve periodo di tempo (2008-2009) il modello Cyber-shot fu impiegato anche dalla Sony Ericcson per apparecchi combinati tra cellulare e fotocamera digitale.\nMolti modelli Cyber-shot dispongono di un obiettivo integrato Carl Zeiss. Tuttavia, oltre al fatto che si tratta di fotocamere digitali con obiettivo intercambiabile, non ci sono tra le due molte caratteristiche comuni. La marca comprende un ampio spettro di modelli e di grandezze di fotocamere, funzioni e altre caratteristiche tecniche per ciascun gruppo target.\nModelli.\nLa gamma di Cyber-Shot era, fino al 2013: "}
{"id": "2593442", "revid": "110157", "url": "https://it.wikipedia.org/wiki?curid=2593442", "title": "Lavaca (fiume)", "text": "Il Lavaca \u00e8 un fiume statunitense situato nello Stato del Texas.\nPercorso.\nNasce a 384 metri d'altezza e scorre ampio nella pianura del Texas. Nella citt\u00e0 di Forth Lavaca \u00e8 presente un attivo canale scolmatore che devia acqua dal fiume per restituiglierla poi km dopo. Purtroppo, dopo la costruzione del canale, la portata del Lavaca \u00e8 diminuita 2 volte rispetto al passato. \nAltro dato che diminuisce la portata del fiume \u00e8 il suo canale deltizio ch toglie circa 500\u00a0m\u00b3/s al fiume.\nDopo le diramazioni, il fiume sfocia nel Golfo del Messico mediante il delta di Madagorda.\nCaratteristiche principali.\nBench\u00e9 \u00e8 molto pi\u00f9 corto rispetto agli altri fiumi del Texas \u00e8 il maggiore per portata grazie alle sue sorgenti carsiche ed ai suoi numerosissimi affluenti.\nDi questi possiamo citare:\nInoltre il Lavaca \u00e8 il fiume pi\u00f9 pulito del nordamerica.\nFauna Ittica.\nNel fiume sono presenti:"}
{"id": "2593447", "revid": "767487", "url": "https://it.wikipedia.org/wiki?curid=2593447", "title": "Lavaca (Arkansas)", "text": "Lavaca \u00e8 una citt\u00e0 degli Stati Uniti d'America, situata nella contea di Sebastian, in Arkansas. Al censimento del 2000 contava 1.825 abitanti."}
{"id": "2593461", "revid": "124123", "url": "https://it.wikipedia.org/wiki?curid=2593461", "title": "Jean L'Archev\u00eaque", "text": "Fu uno dei pochi sopravvissuti alla fallita spedizione di Ren\u00e9 Robert Cavelier de La Salle di colonizzare il Texas."}
{"id": "2593463", "revid": "34928", "url": "https://it.wikipedia.org/wiki?curid=2593463", "title": "Trattato di Quiercy", "text": ""}
{"id": "2593464", "revid": "88740", "url": "https://it.wikipedia.org/wiki?curid=2593464", "title": "Forbes (disambigua)", "text": "Il termine Forbes pu\u00f2 riferirsi a vari significati:"}
{"id": "2593465", "revid": "767487", "url": "https://it.wikipedia.org/wiki?curid=2593465", "title": "Giuseppe Costantino", "text": "Carriera.\n\u00c8 un'ala di 198 centimetri. Ha militato per due stagioni nella massima divisione cestistica italiana con il Napoli Basket. Con l'Orlandina Basket partecipa e raggiunge due promozioni consecutive dalla Serie C Dilettanti alla A Dilettanti. Successivamente milita nella Pallacanestro Trapani con la quale ha vinto la Coppa DNC ed il campionato di Serie C Dil.. Nell'estate del 2013 si aggrega al CUS Messina senza poter disputare il campionato dato il ritiro della squadra. Dal 2015 milita nuovamente nella Pallacanestro Patti, questa volta denominata Sport \u00c8 Cultura.\nPalmar\u00e8s.\nCompetizioni nazionali.\nPromozioni:\nCoppe nazionali:"}
{"id": "2593467", "revid": "1543377", "url": "https://it.wikipedia.org/wiki?curid=2593467", "title": "Dubravka Ugre\u0161i\u0107", "text": "Biografia.\nNata il 27 marzo 1949 da madre bulgara e padre croato, Dubravka cresce a Kutina, nella Regione di Sisak e della Moslavina - nella parte interna della Croazia - al tempo della Repubblica Socialista Federale di Jugoslavia. Studia Letteratura e Russo a Zagabria, e per un anno frequenta l'Universit\u00e0 di Mosca come ricercatrice, studiando gli scrittori dell'avanguardia sovietica degli anni Venti e Trenta, di cui cura un'antologia. Lavora come ricercatrice presso l\u2019Istituto per le scienze letterarie della Facolt\u00e0 di filosofia di Zagabria per vent'anni, svolgendo contemporaneamente l'attivit\u00e0 di scrittrice. Esordisce come scrittrice nel 1971 con una raccolta di racconti per bambini \"Mali plamen (La piccola fiamma)\", cui seguono \"Filip i sre\u0107a (Filipo e la felicit\u00e0,\" 1976\")\", \"Poza za prozu\" e \"Nova ruska proza\". Ottiene il successo sperato solo nel 1981 per \"\u0160tefica Cvek u raljama \u017eivota\" (\"Stefania tra le mascella della vita\"), romanzo ironico d'impronta post-modernista; nel 1984 il regista croato Rajko Grli\u0107 ne trae un film, \"U raljama \u017eivota\".\nNel 1991, quando scoppiano le guerre jugoslave, Ugre\u0161i\u0107, pacifista, critica il conflitto e il nazionalismo serbo e croato, diventando cos\u00ec bersaglio di giornalisti e politici nazionalisti e oggetto di denigrazione continua dei media. Viene etichettata come \"una prostituta, una strega, una traditrice\" e nel 1993 lascia la Croazia, e si stabilisce nei Paesi Bassi. Lavora come insegnante in diverse universit\u00e0 europee e americane tra cui Harvard, UCLA, Columbia e Freie Universit\u00e4t Berlin.\nLe sue opere, tradotte in pi\u00f9 di venti lingue, le hanno fatto vincere diversi premi letterari, fra cui l'\u00d6sterreichischem Staatpreis f\u00fcr Europ\u00e4ische literatur, conferitogli dal Governo austriaco, il Premio Feronia a Fiano (2004), il Vilenica Prize in Slovenia (2016) e il Neustadt International Prize for Literature nel 2016.\nNel 2014 ha pubblicato \"Cultura Karaoke\" per Edizioni nottetempo, seguito nel 2016 da \"Europa in seppia\", che rappresentano il secondo e il terzo capitolo di un commentario sul nostro tempo iniziato con \"Vietato leggere\" del 2005.\nVive e lavora ad Amsterdam e collabora con diversi giornali e riviste.\nOpere.\nNel 1971, ad appena 21 anni, Ugre\u0161i\u0107 esordisce con \"Mali Plamen (La piccola fiamma),\" con quale vince il premio per il miglior libro per bambini in Croazia.\nNel 1981 esce il suo primo romanzo, \"\u0160tefica Cvek u raljama\" \"\u017eivota\" (\"Stefania nella mascella della vita\"). Ispirato a \"Madame Bovary\" di Gustave Flaubert, combina elementi della letteratura classica con il genere del romanzo rosa e chick lit. Protagonista della storia \u00e8 una giovane dattilografa, Steffie Speck, il cui il nome le \u00e8 stato ispirato da una rubrica che era solita leggere, \"Dear Abby\". Dubravka gioca in continuazione con il suo personaggio usando la parodia e introducendo elementi kitsch per raccontarne le storie d'amore. Il regista croato Rajko Grli\u0107 nel 1984 ne trae il film \"U raljama \u017eivota.\"\nNel 1988 pubblica il romanzo \"Forsiranje romana-reke (Guadando il fiume del romanzo),\" con quale vince il premio NIN come miglior romanzo jugoslavo dell'anno. \u00c8 una sorta di giallo dai toni parodistici, diviso in sezioni, ognuna delle quali rappresenta gli eventi di un giorno, introdotti da titoli in francese (\"Jeudi, le 8 mai\"). Si svolge durante una conferenza internazionale di letterati, ambientata a Zagabria durante l'epoca comunista. Inizia con la morte di uno scrittore antifranchista nella piscina dell'hotel intercontinentale, e prosegue con altre vicende in cui si intrecciano spionaggio, intrighi sessuali, omicidi, scene esilaranti. Nel libro si trovano mescolati generi e forme narrative diverse - diario, lettere, racconto in terza persona - e anche le lingue dei diversi personaggi alimentano questa confusione carnevalesca. Ugre\u0161i\u0107 fa emergere le differenze tra le culture dell'Europa orientale e occidentale, e riflette in termini satirici sui limiti e sulle assurdit\u00e0 della professione letteraria.\nIl romanzo \"Il museo della resa incondizionata\" (\"Muzej bezuvjetne predaje)\" pubblicato nel 2001 (inizialmente comparso nel 1997 con il titolo \"Museum van onvoorwaardelijke overgave)\" \u00e8 un mix di fantasia, autobiografia e saggio, che ha per io narrante una donna in esilio da Zagabria a Berlino. \u00c8 una collezione di ricordi, fotografie ed esperienze di una migrante, legate alla vita dell'autrice.\nCon il romanzo \"Ministarstvo boli\" (\"Il ministero del dolore)\" pubblicato nel 2004, l'autrice narra la storia di un\u2019insegnante di serbo-croato, Tanja Luci\u0107, fuggita ad Amsterdam dopo i massacri della guerra dei Balcani, che insegna letteratura slovena, croata, bosniaca, serba, montenegrina e macedone, ossia una materia scomparsa, come la sua terra d'origine, a giovani studenti, profughi come lei. Ugre\u0161i\u0107 raccoglie i ricordi di un paese che non esiste pi\u00f9 e riflette sulla natura della guerra, sulla frammentazione del linguaggio e dell'identit\u00e0.\nNel 2013 viene pubblicata la raccolta di saggi e articoli \"Europa in seppia\" (\"Europa u sepiji)\" costituita da immagini, cartoline, ricordi della vecchia Europa del Novecento, specie di quella dell'est. L'autrice si confronta con l'esperienza del comunismo ed esprime la sua critica per il mercato di souvenir con cui la \"jugonostalgia\" \u00e8 diventata \"strategia di conciliazione e oblio\".\nNella raccolta dei saggi \"Karaoke Kultura\" (\"Cultura karaoke),\" pubblicata nel 2015, l'autrice indaga alcuni aspetti della societ\u00e0 contemporanea, come il consumismo, l'omologazione, il ruolo di Internet, i rischi e gli eccessi della nuova cultura digitale, la \"twitterature\", denunciando la necessit\u00e0 nevrotica dell'individuo di lasciare un'impronta nel mondo indifferente di oggi."}
{"id": "2593476", "revid": "228587", "url": "https://it.wikipedia.org/wiki?curid=2593476", "title": "Massiccio della Sainte Baume", "text": "Il Massiccio della Sainte Baume (in francese \"Massif de la Sainte-Baume\", in dialetto provenzale \"Mass\u00eds de la Santa Bauma\") \u00e8 un gruppo montuoso del sud della Francia e che interessa il dipartimenti delle Bocche del Rodano e del Var.\nCaratteristiche.\nLe due vette pi\u00f9 elevate del massiccio hanno la stessa altezza e sono il Joug de l'Aigle ed il Signal des B\u00e9guines. Esse raggiungono i 1.148\u00a0m. Altra montagna importante \u00e8 il Pic de Bertagne che raggiunge i 1.042\u00a0m e che costituisce il punto pi\u00f9 elevato del dipartimento delle Bocche del Rodano.\nIl gruppo montuoso riveste particolare importanza per la presenza di una grotta chiamata la \"Sainte-Baume\", situata nel comune Saint-Maximin-la-Sainte-Baume, e dove si conservano, secondo la tradizione, reliquie di Maria Maddalena. La grotta \u00e8 meta di pellegrinaggi fin dal medioevo.\nClassificazione.\nLa Partizione delle Alpi del 1926 includeva il massiccio nel sistema alpino e lo legava alla sezione alpina Prealpi di Provenza.\nSecondo la pi\u00f9 moderna letteratura il massiccio, per la sua conformazione geologica, non fa parte del sistema alpino. Conseguentemente la SOIUSA lo esclude dalle Alpi e lo inserisce nei cosiddetti Massicci di Bassa Provenza.\nGeologia.\nL'orogenesi del massiccio \u00e8 collegabile con la formazione della catena dei Pirenei ed \u00e8 stata causata dallo scontro della Penisola Iberica con la placca europea."}
{"id": "2593482", "revid": "767487", "url": "https://it.wikipedia.org/wiki?curid=2593482", "title": "Forbes (Dakota del Nord)", "text": "Forbes \u00e8 un centro abitato (\"city\") degli Stati Uniti d'America, situato nella Contea di Dickey nello Stato del Dakota del Nord. Nel censimento del 2000 la popolazione era di 64 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Forbes si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a Forbes vivevano 64 persone, ed erano presenti 17 gruppi familiari. La densit\u00e0 di popolazione era di 102 ab./km\u00b2. Nel territorio comunale si trovavano 39 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 21,9% era al di sotto dei 18, lo 0% fra i 18 e i 24, il 20,3% fra i 25 e i 44, il 12,5% fra i 45 e i 64, mentre infine il 45,3% era al di sopra dei 65 anni di et\u00e0. L'et\u00e0 media della popolazione era di 52 anni. Per ogni 100 donne residenti vivevano 113,3 maschi."}
{"id": "2593483", "revid": "599013", "url": "https://it.wikipedia.org/wiki?curid=2593483", "title": "Rene Simoes", "text": ""}
{"id": "2593493", "revid": "110157", "url": "https://it.wikipedia.org/wiki?curid=2593493", "title": "Fullerton (Dakota del Nord)", "text": "Fullerton \u00e8 un centro abitato (\"city\") degli Stati Uniti d'America, situato nella Contea di Dickey nello Stato del Dakota del Nord. Nel censimento del 2000 la popolazione era di 85 abitanti. La citt\u00e0 \u00e8 stata fondata nel 1888.\nGeografia fisica.\nSecondo i rilevamenti dell'United States Census Bureau, la localit\u00e0 di Fullerton si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Fullerton vivevano 85 persone, ed erano presenti 20 gruppi familiari. La densit\u00e0 di popolazione era di 91 ab./km\u00b2. Nel territorio comunale si trovavano 39 unit\u00e0 edificate. Per quanto riguarda la composizione etnica degli abitanti, il 95,29% era bianco e il 4,71% apparteneva a due o pi\u00f9 razze. La popolazione di ogni razza ispanica corrispondeva al 2,35% degli abitanti.\nPer quanto riguarda la suddivisione della popolazione in fasce d'et\u00e0, il 35,3% era al di sotto dei 18, il 7,1% fra i 18 e i 24, il 23,5% fra i 25 e i 44, il 17,6% fra i 45 e i 64, mentre infine il 16,5% era al di sopra dei 65 anni di et\u00e0. L'et\u00e0 media della popolazione era di 31 anni. Per ogni 100 donne residenti vivevano 97,7 maschi."}
{"id": "2593495", "revid": "24443", "url": "https://it.wikipedia.org/wiki?curid=2593495", "title": "Esterel", "text": ""}
{"id": "2593496", "revid": "287204", "url": "https://it.wikipedia.org/wiki?curid=2593496", "title": "Monta\u00f1eros Club de F\u00fatbol", "text": "Il Monta\u00f1eros Club de F\u00fatbol, chiamato comunemente Monta\u00f1eros, \u00e8 una societ\u00e0 calcistica con sede a A Coru\u00f1a, in Galizia, in Spagna. \nGioca nella \"Segunda Divisi\u00f3n B\", la terza serie del campionato spagnolo."}
{"id": "2593517", "revid": "339392", "url": "https://it.wikipedia.org/wiki?curid=2593517", "title": "Maures", "text": ""}
{"id": "2593524", "revid": "1305772", "url": "https://it.wikipedia.org/wiki?curid=2593524", "title": "Assedio di Hatra", "text": "Numerosi furono gli assedi compiuti dalle armate romane oppure sasanidi alla citt\u00e0 di Hatra, che si trovava nell'antica Mesopotamia (l'attuale Iraq)."}
{"id": "2593526", "revid": "416175", "url": "https://it.wikipedia.org/wiki?curid=2593526", "title": "Bank Indonesia", "text": "La Bank Indonesia \u00e8 la banca centrale dell'Indonesia. Essa opera con 37 uffici in Indonesia e quattro uffici di rappresentanza a New York, Londra, Tokyo e Singapore. \u00c8 attualmente governata \"ad interim\" da Darmin Nasution; l'ultimo governatore, Boediono, ha rassegnato le dimissioni essendosi candidato alla vicepresidenza dello stato nelle elezioni del 2009 e il suo successore deve essere ancora nominato dal presidente Susilo Bambang Yudhoyono.\nIl ministro delle finanze Sri Mulyani Indrawati \u00e8 stato proposto come candidato precedentemente nel 2009, ma probabilmente rimarr\u00e0 nel consiglio dei ministri di Yudhoyono.\nStoria.\nLa Bank Indonesia fu fondata il primo Luglio 1953 dalla nazionalizzazione della De Javasche Bank, una banca olandese risalente al periodo coloniale.\nPer i successivi 15 anni, la Bank Indonesia continu\u00f2 a portare avanti attivit\u00e0 commerciali ed allo stesso tempo ad agire come banca nazionale.\nQuesto fin\u00ec con la legge sulla banca centrale n.13/1968, successivamente sostituita dalla legge n.23/1999, che affranc\u00f2 la banca dalle interferenze governative.\nDi conseguenza, la banca fece capo al People's Representative Council invece che al presidente, e il governatore della banca non fu pi\u00f9 un membro del gabinetto.\nOrganizzazione.\nLa banca \u00e8 condotta da un consiglio di amministrazione, che comprende un presidente, un vice presidente e tra quattro e 7 vice-amministratori.\nIl presidente e i vice-amministratori rimangono in carica cinque anni, e sono rieleggibili per un massimo di due mandati.\nGli amministratori sono nominati e designati dal presidente, con l'approvazione del People's Representative Council.\nIl presidente non ha il potere di dimettere un membro del consiglio di amministrazione, eccetto quando uno di essi decide volontariamente di dimettersi, subisce permanentemente un handicap, o \u00e8 dimostrato colpevole di un reato.\nIl Consiglio di amministrazione prende le decisioni pi\u00f9 importanti della banca. \u00c8 tenuto una volta al mese a decidere sulla politica generale degli affari, e almeno una volta la settimana valuta l'attuazione delle politiche generali o decide su altre politiche strategiche.\nObiettivi strategici.\nGli obiettivi della banca, come descritti dal sito web sono::"}
{"id": "2593529", "revid": "88740", "url": "https://it.wikipedia.org/wiki?curid=2593529", "title": "Roadhouse", "text": ""}
{"id": "2593530", "revid": "834", "url": "https://it.wikipedia.org/wiki?curid=2593530", "title": "Road House", "text": ""}
{"id": "2593532", "revid": "123923639", "url": "https://it.wikipedia.org/wiki?curid=2593532", "title": "Face to Face (999)", "text": "Face to Face \u00e8 il sesto album in studio del gruppo musicale punk britannico 999, pubblicato nel 1985 dall'etichetta della band Labritain Records.\nSi tratta dell'ultimo album del quartetto con il bassista John Watson, che poco dopo la pubblicazione del disco abband\u00f2 i 999 causando una pausa dall'attivit\u00e0 musicale fino al 1987.\nCrediti.\nFormazione:"}
{"id": "2593559", "revid": "228587", "url": "https://it.wikipedia.org/wiki?curid=2593559", "title": "Roll On", "text": ""}
{"id": "2593563", "revid": "287204", "url": "https://it.wikipedia.org/wiki?curid=2593563", "title": "Roll On (album)", "text": ""}
{"id": "2593571", "revid": "125904806", "url": "https://it.wikipedia.org/wiki?curid=2593571", "title": "Earl Holliman", "text": "Biografia.\nNato a Delhi, in Louisiana, adottato e due volte orfano, Holliman prest\u00f2 servizio militare come marinaio ed entr\u00f2 nel mondo del cinema nel secondo dopoguerra, debuttando nel 1953 con alcuni ruoli di secondo piano, tra cui quello nella commedia \"Morti di paura\", e vincendo il Golden Globe per il miglior attore non protagonista nel 1957 per la sua interpretazione nel film \"Il mago della pioggia\".\n\u00c8 stato l'interprete del primo episodio della serie televisiva \"Ai confini della realt\u00e0\", intitolato \"Where Is Everybody?\" (\"La barriera della solitudine\" nella distribuzione italiana), trasmesso il 2 ottobre 1959. Dal 1974 al 1978 fu partner di Angie Dickinson nella serie televisiva poliziesca \"Pepper Anderson agente speciale\", di cui interpret\u00f2 91 episodi. Attivista animalista, Holliman \u00e8 presidente emerito della \"Actors and Others for Animals\", organizzazione no profit in difesa degli animali.\nNon \u00e8 pi\u00f9 attivo dal 2000."}
{"id": "2593576", "revid": "1494169", "url": "https://it.wikipedia.org/wiki?curid=2593576", "title": "Rough", "text": ""}
{"id": "2593578", "revid": "27086725", "url": "https://it.wikipedia.org/wiki?curid=2593578", "title": "Ariamacina", "text": ""}
{"id": "2593579", "revid": "2122884", "url": "https://it.wikipedia.org/wiki?curid=2593579", "title": "Nino Prester", "text": "Biografia.\nFormatosi presso la Bottega Teatrale di Firenze diretta da Vittorio Gassman, \u00e8 noto come doppiatore soprattutto per aver dato la voce a Eugene Levy nella saga di \"American Pie\", Gary Oldman, Luis Guzm\u00e1n, Stanley Tucci, Michael Rooker, James Gandolfini, Jean Reno, Kevin Spacey in \"\", Tim Roth in \"Un prete da uccidere\", Steve Buscemi in \"Schiavi di New York\", Neil Flynn nel ruolo dell'inserviente nella serie TV \"Scrubs - Medici ai primi ferri\", Muse Watson nella serie TV \"Prison Break\", Dave Bautista nei film del Marvel Cinematic Universe nel ruolo di Drax il Distruttore e Bernie Mac nella trilogia \"Ocean's Eleven - Fate il vostro gioco\", \"Ocean's Twelve\" e \"Ocean's Thirteen\"."}
{"id": "2593580", "revid": "709565", "url": "https://it.wikipedia.org/wiki?curid=2593580", "title": "In the Bleak Midwinter (Christina Rossetti)", "text": "In the Bleak Midwinter (\"Nel gelido/grigio, pieno inverno\"), conosciuta anche come A Christmas Carol (\"Un canto natalizio\"), \u00e8 una poesia e una canzone natalizia, scritta dalla poetessa inglese di origine italiana Christina Georgina Rossetti nel 1872 (ma pubblicata postuma solo nel 1904) e messa in musica per la prima volta nel 1906 dal compositore inglese Gustav Theodore Holst.\nAl testo poi sono state adattate varie melodie.\nUn'altra melodia molto popolare \u00e8 quella composta nel 1911 da Harold Darke (1888 \u2013 1976): questa \u00e8 stata giudicata nel 2008 da un gruppo di coristi come la migliore tra le melodie delle canzoni natalizie.\nStoria.\nChristina Rossetti scrisse la poesia nel 1872 \u2013 a quanto pare \u2013 su richiesta della rivista \"Scribner's Monthly\".\nLa poesia apparve per la prima volta nella raccolta, curata da William Michael Rossetti ed edita da MacMillan &amp; Co., \" The Poetical Works of Christina Georgina Rossetti \", uscita a Londra nel 1904, vale a dire a dieci anni dalla morte dell'autrice.\nNel 1906 la poesia venne messa in musica dal compositore inglese Gustav Theodore Holst, che adatt\u00f2 il testo alla sua melodia \"Cranham\". La melodia \u00e8 stata pubblicata nella raccolta \"An English Hymnal\" del 1916.\nNel 1911, venne poi scritta un'altra melodia per il brano, ad opera del corista ed organista Harold Darke (1888 \u2013 1976) e pubblicata a Londra dall'editore Stainer &amp; Bell.\nLa melodia di Dark venne in seguito resa popolare dal Choir of King's College di Cambridge.\nIn seguito, il brano \u00e8 stato adattato da altre melodie, tra cui quella di Thomas Banks Strong (1861 \u2013 1944), cancelliere di Oxford, nonch\u00e9 vescovo di Oxford e di Ripon.\nTesto.\nIl testo, che si compone di 5 strofe (di 8 versi ciascuna), \u00e8 di carattere religioso e parla della Nascita di Ges\u00f9, descritta \u2013 come da tradizione\u00a0\u2013 in una gelida e nevosa giornata d'inverno.\nVengono quindi citati tutti gli elementi che fanno da cornice a quest'evento, come gli angeli, il bue e l'asinello, ecc.\nE l'autrice si chiede alla fine se anche una persona povera possa fare un regalo a Ges\u00f9. Un povero infatti non pu\u00f2 fare doni materiali come, ad esempio, un pastore, che pu\u00f2 regalare il proprio agnello, ma pu\u00f2 donare una cosa ben pi\u00f9 importante, ovvero il proprio cuore:\n\"In the bleak midwinter\"\n\"Frosty wind made moan,\"\n\"Earth stood hard as iron,\"\n\"Water like a stone;\"\n\"Snow had fallen,\"\n\"Snow on snow,\"\n\"In the bleak midwinter,\"\n\"Long ago.\"\n\"Our God, heaven cannot hold him,\"\n\"Nor earth sustain;\"\n\"Heaven and earth shall flee away\"\n\"When he comes to reign;\"\n\"In the bleak midwinter\"\n\"A stable place sufficed\"\n\"The Lord God incarnate,\"\n\"Jesus Christ.\"\n\"Enough for him, whom Cherubim\"\n\"Worship night and day\"\n\"A breast full of milk\"\n\"And a manger full of hay.\"\n\"Enough for him, whom angels\"\n\"Fall down before,\"\n\"The ox and ass and camel\"\n\"Which adore.\"\n\"Angels and archangels\"\n\"May have gathered there,\"\n\"Cherubim and seraphim\"\n\"Thronged the air;\"\n\"But his mother only,\"\n\"In her maiden bliss,\"\n\"Worshipped the Beloved\"\n\"With a kiss.\"\n\"What can I give him,\"\n\"Poor as I am?\"\n\"If I were a shepherd\"\n\"I would bring a lamb,\"\n\"If I were a wise man\"\n\"I would do my part,\"\n\"Yet what I can I give Him \u2014\"\n\"Give my heart.\""}
{"id": "2593583", "revid": "547034", "url": "https://it.wikipedia.org/wiki?curid=2593583", "title": "Sodaville (hardware)", "text": "Sodaville \u00e8 il nome in codice di un particolare chip sviluppato da Intel appositamente per il settore Consumer Electronics (spesso abbreviato in \"CE\"), ovvero il settore che raggruppa tutti i dispositivi di elettronica di consumo, come ad esempio televisori di nuova generazione, lettori di supporti ottici, ecc. \u00c8 stato presentato durante il tradizionale evento Intel Developer Forum (IDF) avvenuto a settembre 2009 e verr\u00e0 integrato nei dispositivi utilizzando il nome commerciale di Intel Atom CE4100.\nSodaville va a succedere al chip \"Intel Media Processor CE3100\", conosciuto anche con il nome in codice di Canmore, presentato ad agosto 2008, e lo scopo che Intel si prefigge di raggiungere mediante l'integrazione di questo chip nel pi\u00f9 alto numero possibile di dispositivi \u00e8 quello di semplificare, e quindi velocizzare, la convergenza tra i tradizionali prodotti di elettronica di consumo e quelli pensati per offrire la connettivit\u00e0 Internet, in modo da consentire anche la gestione dei contenuti online per i flussi video ad alta definizione.\nCaratteristiche tecniche.\nProcesso produttivo.\nCome il predecessore, \u00e8 un chip x86, in grado quindi di poter eseguire (almeno in linea teorica) qualsiasi applicazione sviluppata nel settore PC, di tipo System on a Chip (SoC), ovvero integra anche tutti gli altri sistemi, come il chipset, il sottosistema grafico e il controller di memoria RAM, in un unico chip a 45 nm (Canmore era invece realizzato a 90 nm).\nPi\u00f9 precisamente, il core di processore integrato in Sodaville \u00e8 ora derivato da una particolare versione di Atom Pineview funzionante fino a 1,2 GHz, e dotato di una cache L2 di 512 KB a 2 vie di tipo associativo. Il bus \u00e8 a 100/133 MHz mentre il controller della memoria RAM integrato \u00e8 in grado di supportare sia memoria DDR2 che DDR3. Il sottocomparto grafico \u00e8 per la prima volta in grado di gestire 2 flussi video in alta definizione in formato MPEG-2, MPEG-4 (comprensivo della certificazione \"DivX Home Theater 3.0\"), H.264 e VC-1 oltre a gestire porte HDMI (nella versione 1.3) con HDCP, come richiesto dallo standard Blu-ray; infine anche la decodifica audio pu\u00f2 venire gestita da Sodaville grazie al supporto dell'audio multicanale 7.1.\nIn alcune particolari versioni pi\u00f9 potenti, verr\u00e0 anche integrata la capacit\u00e0 di elaborare grafica 3D grazie al comparto grafico a 400 MHz, in modo da poter eseguire anche applicazioni grafiche particolarmente esigenti.\nPer quanto riguarda la connettivit\u00e0 I/O, vengono supportati gli standard USB 2.0, PCI Express e SATA.\nTecnologie implementate.\nDerivando dal processore Atom, Sodaville integra le istruzioni MMX, SSE, SSE2, SSE3, SSE4 e EM64T.\nInoltre, \u00e8 stata introdotta la nuova tecnologia Intel Precision View, che si occupa di ottimizzare la visualizzazione di flussi video ad alta definizione, e la tecnologia Intel Media Play, gi\u00e0 presente in Canmore, il cui scopo \u00e8 quello di unire la decodifica hardware del flusso video proveniente dalle tradizionali sorgenti televisive via etere o dai supporti ottici, alla decodifica software dei flussi video provenienti dalla rete.\nIl successore.\nIntel non ha ancora reso noto quale sar\u00e0 il successore di Sodaville."}
{"id": "2593593", "revid": "409613", "url": "https://it.wikipedia.org/wiki?curid=2593593", "title": "L'eccezione conferma la regola", "text": "L'eccezione conferma la regola \u00e8 un noto proverbio della cultura popolare italiana, di origine latina.\nSi usa per confermare una regola non esatta durante lo svolgimento di controllo utilizzando il metodo scientifico.\nSignificato.\nNel significato originale s'intende che l'esistenza di un'eccezione confermi la presenza di una regola pi\u00f9 generale. Ad esempio: \"Parcheggio vietato di domenica\" implica che gli altri giorni il parcheggio sia permesso.\nNel senso comune, va spesso inteso che anche un comportamento non a norma possa venire ammesso in via eccezionale; ovvero: riconoscere un caso come bizzarro risulta persino utile alla comprensione della bont\u00e0 della regola valida per la generalit\u00e0 dei casi.\nIn quest'ultimo significato, si usa spesso con indulgenza, di fronte ad un'anomalia innocua, se non spiritosa. \nOrigine.\nProviene dalla frase di diritto latino \"Exceptio probat regulam in casibus non exceptis\" (l'eccezione conferma la regola nei casi non previsti). La seconda parte della citazione latina (\"in casibus non exceptis\") viene quasi sempre omessa, contribuendo alla confusione sull'effettivo significato della frase. Il concetto fu utilizzato per la prima volta da Cicerone nella difesa di Lucio Cornelio Balbo, quando afferm\u00f2 \"Quod si exceptio facit ne liceat, ubi non sit exceptum, ibi necesse est licere\""}
{"id": "2593596", "revid": "122439136", "url": "https://it.wikipedia.org/wiki?curid=2593596", "title": "Il mio secolo", "text": "Il mio secolo (titolo originale \"Mein Jahrhundert\") \u00e8 un'opera del 1999 di G\u00fcnter Grass, nella quale l'autore, con 100 brevi racconti, traccia un panorama culturale della storia tedesca e del mondo del XX secolo.\nStruttura.\nIl libro si divide in 100 brevi racconti che vanno dal 1900 al 1999. Anno per anno, Grass ripercorre gli avvenimenti principali che hanno caratterizzato la storia tedesca e mondiale del XX secolo, dalle due guerre mondiali, agli anni del Muro di Berlino e della divisione della Germania, alle prime elezioni libere tedesche e cos\u00ec via. Per ogni racconto Grass ha disegnato inoltre un acquarello che rappresenta l'avvenimento di cui si parla in quell'anno (va ricordato che G\u00fcnter Grass oltre che scrittore \u00e8 anche pittore e ha frequentato l'Accademia delle Belle Arti di D\u00fcsseldorf).\nSono inoltre presenti dei cicli di racconti all'interno del libro che comprendono alcuni anni e nei quali il narratore \u00e8 sempre lo stesso per ogni anno. I cicli inseriti nell'opera riguardano la prima guerra mondiale, la seconda guerra mondiale, i movimenti studenteschi e due cicli di racconti nei quali \u00e8 lo stesso G\u00fcnter Grass a prendere la parola. Al termine di ogni ciclo l'autore propone dei cosiddetti acquarelli riassuntivi, caratterizzati da un ammasso di numeri che rappresentano le date del ciclo.\nTemi, eventi e personaggi.\nI temi affrontati in quest'opera sono diversi. Vanno da avvenimenti che hanno segnato in maniera indelebile la storia tedesca e mondiale ad altri molto pi\u00f9 leggeri ed anche personali che riguardano lo stesso Grass. Fra i temi pi\u00f9 importanti possiamo perci\u00f2 trovare le due guerre mondiali, l'ascesa al potere di Hitler, la Notte dei cristalli, la riforma monetaria della Germania, i moti operai del 1953, i movimenti studenteschi, la crisi petrolifera del 1973, il disastro di \u010cernobyl', la caduta del Muro di Berlino, la riunificazione della Germania e la guerra del golfo. A questi sono affiancati racconti meno impegnativi, che toccano argomenti molto pi\u00f9 leggeri come la comparsa della televisione, le gemelle Kessler o avvenimenti sportivi, come il campionato del mondo di calcio del 1954 e quello del 1974, le Olimpiadi di Berlino del 1936 e quelle di Roma del 1960, gare di ciclismo e tennis. Sono presenti inoltre racconti autobiografici. Grass prende infatti la parola in vari punti descrivendo fatti della sua vita personale. Tra di essi possiamo trovare la pubblicazione della sua opera \"Il tamburo di latta\"; gli anni di stesura di un'altra opera, \"Il rombo\"; il viaggio che Grass compie in India nel 1987 con la seconda moglie e quello in Italia con le tre figlie del 1996 ed altri ancora.\nMolti sono anche i personaggi famosi che, ora come narratori, ora come semplici personaggi, sono i protagonisti di alcuni racconti. Grande spazio \u00e8 dato a politici e scrittori, come i cancellieri Willy Brandt e Helmut Kohl, oppure il Kaiser Guglielmo II, o scrittori e poeti come Georg Heym, Paul Celan, Ernst J\u00fcnger, Erich Maria Remarque e molti altri. Oltre a questi sono presenti personaggi di varia estrazione sociale, dal filosofo Martin Heidegger ai calciatori Fritz Walter e Ferenc Pusk\u00e1s."}
{"id": "2593597", "revid": "287204", "url": "https://it.wikipedia.org/wiki?curid=2593597", "title": "Tracy (disambigua)", "text": ""}
{"id": "2593601", "revid": "123308256", "url": "https://it.wikipedia.org/wiki?curid=2593601", "title": "Universit\u00e0 di Marburgo", "text": "L'universit\u00e0 di Marburgo (in tedesco, Philipps-Universit\u00e4t Marburg), \u00e8 un'universit\u00e0 pubblica tedesca situata a Marburgo, nell'Assia.\nDescrizione.\nFondata da Filippo I d'Assia, a cui \u00e8 dedicata, nel 1527, ebbe come rettore fondatore, nominato dallo stesso Filippo I, Johannes Ferrarius. Nel luglio del 1594 Johannes Goddaeus, ex studente di Giurisprudenza nel 1578, accett\u00f2 la chiamata come professore ordinario a Marburgo. Nel 1605 fu rettore dell'Universit\u00e0 di Marburgo. \u00c8 la prima e la pi\u00f9 antica universit\u00e0 protestante.\nAttualmente conta circa 26.000 studenti e 4.600 impiegati. Ci\u00f2 rende Marburgo, localit\u00e0 di meno di 80.000 abitanti, una citt\u00e0 eminentemente universitaria (\"Universit\u00e4tsstadt\").\nNel 1609 l'universit\u00e0 assegn\u00f2 a Johannes Hartmann la prima cattedra di chimica del mondo.\nLa facolt\u00e0 di medicina dell'universit\u00e0 di Marburgo \u00e8 considerata una delle pi\u00f9 prestigiose della Germania."}
{"id": "2593603", "revid": "834", "url": "https://it.wikipedia.org/wiki?curid=2593603", "title": "S.M.V", "text": ""}
{"id": "2593607", "revid": "281779", "url": "https://it.wikipedia.org/wiki?curid=2593607", "title": "Grant Austin Taylor", "text": "Biografia.\nGrant Austin Taylor prese in mano la chitarra per la prima volta all'et\u00e0 di 6 anni, e ad 8 gi\u00e0 si esibiva per l'inaugurazione del Town Point Park di Norfolk, la citt\u00e0 dove viveva, insieme alla band di alternative rock Better Than Ezra, il 30 maggio 2003. Nel corso dell'anno seguente apparve in due show televisivi: Steve Harvey's Big Time e America's Most Talented Kids; in quest'ultimo, la sua performance della cover di Bob Dylan \"Knockin' on Heaven's Door\" gli valse il primo premio della serata. Nel marzo 2007, Grant fu invitato ad esibirsi ad Hollywood in occasione della premiazione della XXVIII edizione degli Young Artist Awards.\nPur se conosciuto soprattutto come chitarrista, Grant si esibisce anche con l'armonica a bocca e come cantante insieme alla sua band, la Grant Austin Taylor Band. Nella band, Grant \u00e8 accompagnato da Jimmy Wiseman al basso e David Taylor alla chitarra elettrica. Il repertorio contiene cover che spaziano in diversi generi, dal rock al blues, fino al soul."}
{"id": "2593614", "revid": "30445", "url": "https://it.wikipedia.org/wiki?curid=2593614", "title": "Secessione plebea", "text": ""}
{"id": "2593615", "revid": "253269", "url": "https://it.wikipedia.org/wiki?curid=2593615", "title": "Ellen Corby", "text": "Vinse il Golden Globe per la migliore attrice non protagonista nel 1949 per la sua interpretazione nel film \"Mamma ti ricordo\". Ha vinto, inoltre, un Golden Globe per la miglior attrice non protagonista in una serie nel 1973 per la sua interpretazione ne \"Una famiglia americana\"."}
{"id": "2593617", "revid": "729019", "url": "https://it.wikipedia.org/wiki?curid=2593617", "title": "Lamb Holm", "text": "Lamb Holm \u00e8 una piccola isola disabitata dell'arcipelago delle Orcadi, in Scozia. \u00c8 classificata dal \"National Records of Scotland\" come isola disabitata che \"al momento dei censimenti sia del 2001 che del 2011 non aveva residenti abituali.\"\nGeografia fisica.\nLamb Holm sorge nel Holm Sound, uno degli ingressi orientali a Scapa Flow, situato tra Mainland e l'isola di Burray. Ha un'area di 40 ettari.\nLe Churchill Barriers consentono di passare da South Ronaldsay a Mainland via strada; Lamb Holm \u00e8 collegata a Glims Holm, che si trova a sud-ovest, dalla Barriera numero 2, e con Mainland dalla Barriera numero 1.\nLa cava utilizzata per costruire le Churchill Barriers \u00e8 stata in seguito allagata e convertita in un sito per l'itticoltura.\nMonumenti e luoghi d'interesse.\nItalian Chapel.\nCostruita dai prigionieri di guerra italiani durante la seconda guerra mondiale, la Italian Chapel e i suoi ricchi ornamenti sono oggi la principale attrazione dell'isola.\nNel 1942 pi\u00f9 di 1.300 prigionieri di guerra italiani furono catturati nel Nord Africa e trasportati alle isole Orcadi, dove rimasero fino all'inizio del 1945. 550 furono portati al Campo 60, dove furono messi al lavoro per costruire le Churchill Barriers, quattro strade sopraelevate creare per bloccare gli accessi sottomarini indesiderati a Scapa Flow.\nNel 1943 il maggiore T.P. Buckland, nuovo comandante del Campo 60, e padre Giacombazzi, il parroco del Campo, riconobbero la necessit\u00e0 di un luogo di culto. Due baracche Nissen furono unite insieme per formare una cappella improvvisata; i prigionieri, sotto la guida del prigioniero Domenico Chiocchetti, svolsero tutte le opere necessarie per trasformare una semplice struttura di acciaio corrugato in un capolavoro. La cappella fu intonacata, venne costruito un altare in cemento e Chiocchetti dipinse l'abside della cappella. Il lavoro fu di tale qualit\u00e0 che spinse gli altri prigionieri a decorare l'intero interno ed a creare una facciata esterna in cemento che nascondesse la forma delle baracche e facesse assomigliare l'edificio ad una chiesa.\nDopo la partenza dei prigionieri, diversi residenti del Campo 60, incluso Chiocchetti, ritornarono a visitare la cappella da loro costruita. Nel 1996 fu firmata una dichiarazione congiunta da rappresentanti delle Orcadi e della citt\u00e0 di Moena, da cui proveniva Chiocchetti, per rinsaldare i legami tra le due localit\u00e0. L'edificio \u00e8 stato preservato nel tempo ed \u00e8 ancora utilizzato come luogo di culto."}
{"id": "2593622", "revid": "27087170", "url": "https://it.wikipedia.org/wiki?curid=2593622", "title": "Curve di Bain", "text": ""}
{"id": "2593626", "revid": "124175900", "url": "https://it.wikipedia.org/wiki?curid=2593626", "title": "Quota di Poppi", "text": "Quota \u00e8 una frazione montana del comune di Poppi.\nGeografia fisica.\nTerritorio.\nIl paese \u00e8 situato alle pendici del massiccio preappeninico del Pratomagno ed \u00e8 l'ultimo baluardo che si incontra salendo sulla via panoramica del Pratomagno dalla cittadina di Poppi, di cui \u00e8 frazione.\nStoria.\nLa localit\u00e0 era anticamente detta \"Coita\" e nacque tra il XVI ed il XVII secolo sui resti di un antico castello di origine medievale. Il primo nucleo di case fu costruito all'interno della precedente cerchia muraria del castello e le pietre del castello furono utilizzate come materiale da costruzione. Le case furono costruite sulle fondamenta delle mura del castello oppure direttamente sullo sperone roccioso presente in quel punto. Il castello di Coita era stato edificato dai conti Guidi di Poppi a partire dal XII secolo per difendere il territorio dai conti vescovi di Arezzo i cui domini si estendevano fino a quelle zone. A sua volta il castello era stato costruito inglobando una precedente torre difensiva fatta costruire 5/600 anni prima dai Goti e che nel VI secolo era passata in mano ai Longobardi. Quota mantiene ancora la sua conformazione medioevale con i suoi caratteristici vicoli e le case rigorosamente in pietra.\nL\u201911 Luglio 1944 un reparto tedesco e uomini del Battaglione della morte delle SS italiane scelsero 5 uomini tra gli abitanti di Quota da destinare alla fucilazione come monito al paese per il presunto sostegno al movimento partigiano. I caduti furono Anselmo Giorgioni, di 24 anni; Giovanni Madiai, di 59 anni; Ettore Maggi, di 46 anni; Oreste Valenti, di 36 anni; Amedeo Spinelli, di 43 anni.\nQuest\u2019ultimo si offr\u00ec spontaneamente di sostituire il fratello Emilio che era padre di sei figli.\nA ricordo delle vittime c\u2019\u00e8 un cippo sulla S.P. 64 nelle vicinanze di Quota.\nClima.\nIl paese si affaccia sulla valle del Casentino, orientato verso est da dove, dal Monte Penna su cui si trova il santuario francescano della Verna, si ammira il sorgere del sole. Il clima \u00e8 relativamente mite, asciutto ma in inverno si possono avere nevicate nonostante l'altitudine relativamente limitata di circa 700 m s.l.m. alla sommit\u00e0 dell'abitato.\nLa stagione invernale decorre approssimativamente da novembre fino ad aprile. Le estati sono caratterizzate da alcune giornate con temperature elevate in corrispondenza delle ore meridiane, ma miti e relativamente fresche durante la notte e le prime ore del mattino.\nFeste e manifestazioni.\nLa festa patronale, in onore di San Giovanni si svolge il 24 giugno. Il 15 agosto, in onore dell'Assunzione di Maria si svolge una processione religiosa ed una serata con danze e musica nella piazza del paese. La festa \u00e8 organizzata dalla locale \"Pro loco\". A luglio si tiene il concorso di pittura \"Il Pittarello\" che ha come tema le vedute del paese mentre a settembre viene organizzato il \"Raduno Ferraristi Toscani\", un raduno di auto Ferrari.\nInfrastrutture e trasporti.\nLa frazione \u00e8 servita da una linea di autobus verso Poppi, attiva nel giorno di Marted\u00ec, giorno in ci si svolge il mercato nella cittadina suscritta."}
{"id": "2593627", "revid": "81386365", "url": "https://it.wikipedia.org/wiki?curid=2593627", "title": "Win for Life", "text": ""}
{"id": "2593628", "revid": "27087274", "url": "https://it.wikipedia.org/wiki?curid=2593628", "title": "Beute", "text": ""}
{"id": "2593636", "revid": "1543377", "url": "https://it.wikipedia.org/wiki?curid=2593636", "title": "Telstar 5", "text": "Galaxy 25(G-25), conosciuto come Intelsat Americas 5 (IA-5) fino al 15 febbraio 2007, quando fu rinominato come risultato della fusione tra proprietario Intelsat e PanAmSat o Telstar 5, \u00e8 un satellite per le telecomunicazioni di media potenza, messo in orbita nel 1997 e posizionato a 0\u00b0N 97\u00b0W in orbita geostazionaria, sopra di un punto nel Pacifico a diverse centinaia di miglia a ovest delle Isole Galapagos. Esso fu costruito dalla Space Systems/Loral, della serie LS-1300, attualmente \u00e8 di propriet\u00e0 e gestito dalla Intelsat. Il principale transponder in banda C copre gli Stati Uniti, il sud del Canada e il Messico, mentre il transponder in banda Ku copre gli Stati Uniti, il Messico e la parte nord del Mar dei Caraibi. Un ulteriore coppia di transponder in banda C e Ku copre le Isole Hawaii.\nGalaxy 25 ha una durata prevista di 12 anni. Nel 2008 \u00e8 stato rimpiazzato da Galaxy 19 (ex IA-9).Fino a quando era in servizio a 97 gradi ovest, Galaxy 25 trasmetteva canali free-to-air (FTA), direct-to-home (DTH) broadcasting e canali e servizi criptati, visibili solo con un abbonamento.\nIl rimpiazzo del satellite, Galaxy 19, venne messo in orbita con successo il 24 settembre 2008. Galaxy 25 venne spostato dalla sua posizione orbitale a 0\u00b0N 93.1\u00b0W dove trasmette attualmente alcuni servizi in banda Ku.\nOperatori.\nIn Banda Ku del satellite operano le piattaforme Pittsburgh International Telecommunications, Inc (PIT), GlobeCast World TV, RRSat, e ABS-CBN con canali free-to-air, canali criptati e trasmissioni radiofoniche in diverse lingue."}
{"id": "2593637", "revid": "110157", "url": "https://it.wikipedia.org/wiki?curid=2593637", "title": "Comitato Olimpico Ceco", "text": "Il Comitato Olimpico Ceco (noto anche come \"\u010cesk\u00fd olympijsk\u00fd v\u00fdbor\" in ceco) \u00e8 un'organizzazione sportiva ceca, nata nel 1899 a Praga, nell'odierna Repubblica Ceca.\nDopo la sua fondazione, nel 1919 cambi\u00f2 nome in Comitato Olimpico Cecoslovacco (\"\u010ceskoslovensk\u00fd Olympijsk\u00fd V\u00fdbor\") a seguito della proclamazione dell'indipendenza cecoslovacca; nel 1992, successivamente alla scissione della Repubblica Federale Ceca e Slovacca in due Repubbliche distinte, torn\u00f2 al nome originario, dopo la ratifica da parte del Comitato Olimpico Internazionale (CIO) nel 1993. Questo comitato ha lo scopo di curare l'organizzazione ed il potenziamento dello sport in Repubblica Ceca e, in particolare, la preparazione degli atleti cechi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Milan Jir\u00e1sek, mentre la carica di segretario generale \u00e8 occupata da Petr Hrubec."}
{"id": "2593638", "revid": "125130575", "url": "https://it.wikipedia.org/wiki?curid=2593638", "title": "Consorzio di bonifica pianura di Ferrara", "text": "Il Consorzio di bonifica pianura di Ferrara \u00e8 un Ente di diritto pubblico costituito il 1\u00ba ottobre 2009 con Legge Regionale n. 5 del 24 aprile 2009. Riunisce i 4 consorzi di bonifica ferraresi. \u00c8 il pi\u00f9 grande d'Italia sia per consistenza della contribuenza che per numero di persone.\nIl Consorzio garantisce all'interno del proprio comprensorio, attraverso una complessa rete di canali e di impianti di bonifica, il deflusso delle acque piovane provenienti dalle aree agricole ed urbane e garantisce\naltres\u00ec la distribuzione delle acque per l\u2019irrigazione in agricoltura e per l\u2019ambiente.\nStoria.\n Le prime opere di bonifica estensiva delle paludi nel territorio ferrarese furono quelle realizzate dagli Estensi presso Ferrara (Casaglia, Diamantina e Sammartina) e, soprattutto, la Grande Bonificazione del Polesine di Ferrara, che \u00e8 stata condotta a termine nel 1580 con strenua volont\u00e0 da Alfonso II D'Este, coadiuvato dai pi\u00f9 insigni tecnici del tempo, tra cui l'Aleotti. Ma in questa bonifica, in breve tempo torn\u00f2 la palude: dei 400\u00a0km\u00b2 prosciugati, solo 160\u00a0km\u00b2 risultavano coltivabili nel 1639 e solo una cinquantina nel 1782. Vari fattori concorsero a questo primo fallimento, ma il principale fu l'abbassamento del suolo per costipamento dei terreni e dovuto al prosciugamento stesso. La bonifica fu ripetuta nel corso del XIX secolo, con l'ausilio del nuovo strumento: la macchina a vapore che avrebbe azionato le idrovore per sollevare l'acqua. L'impresa ebbe successo perch\u00e9 si sfruttarono le esperienze maturate dagli Estensi, come ad esempio il criterio di tener separate le acque alte dalle acque basse su grandi comprensori bonificati. I lavori, attuati dalla \u201cFerrarese Land Reclamation Company\u201d iniziarono nel 1872. Nello stesso anno venne completata la Bonifica di Mazzore, nell'area a sud ovest di Ferrara. La Grande Bonificazione Ferrarese, di oltre 54.000 ettari, vide la costruzione del gigantesco impianto idrovoro di Codigoro (1872-1874), dove affluivano tutte le acque di scolo dell'immenso bacino.\nSempre con mezzi meccanici, nel 1873 venne completata la Bonifica di Argenta e Filo (6.840 ettari) e nel 1883 la Bonifica di Galavronara e Forcello (2.180 ettari a sud est di Portomaggiore). Molte altre terre sono state bonificate con impianti idrovori a carbone e con i primi impianti elettrici dell'inizio del 1900. Le ultime opere di bonifica sono: la Valle Giralda (1958), la Valle del Mezzano (1964) e Valle Falce (1969).\nI terreni a sud-ovest di Ferrara erano soggetti al continuo spandimento delle acque del Reno, che concludeva il suo percorso nelle grandi paludi di Marrara e del Poggio. Conclusa l'inalveazione artificiale del Reno nel percorso attuale (antico percorso del Primaro rettificato) con l'inizio dell'Ottocento si poterono iniziare le opere di bonifica anche in quelle paludi, ormai suddivise da quelle di Malalbergo dal nuovo alveo del Reno.\nTerritorio e attivit\u00e0.\nIl Territorio \u00e8 per il 44% sotto il livello del mare, con depressioni che superano i \u2013 4,5 metri, di fatto un grande \u201ccatino\u201d limitato e dominato a nord dal Po, a sud dal Reno, ad est dal mare, ad ovest dal Panaro.\nUn territorio artificiale la cui esistenza dipende da canali, idrovore e numerosissimi manufatti di regolazione.\nIl Comprensorio comprende una superficie di circa 260.000 ha ed \u00e8 certamente tra le pi\u00f9 grandi realt\u00e0 a livello nazionale per l'importanza delle opere idrauliche presenti, gestisce un vasto territorio, con un 5% di area valliva (12.572 ha) ed un 3% di superficie urbanizzata (circa 7.300 ha). 80 impianti di scolo sono sempre in attivit\u00e0 per assicurare il deflusso delle acque interne al mare, altri 90 invece sono dedicati all'irrigazione e operano prevalentemente da aprile a settembre.\nIl Consorzio regola le acque interne mediante una estesa e diffusa canalizzazione di 4.200\u00a0km con 170 impianti idrovori, per una potenza installata complessiva di 43.860 kw.\nLe due attivit\u00e0, scolo ed irrigazione, non sono di fatto separate, ma si \u201cintersecano\u201d per la presenza di canali promiscui (cio\u00e8 utilizzati sia per lo scolo che per l'irrigazione), mantenere la situazione in equilibrio \u00e8 complesso, a tal fine l'Ente ha una organizzazione a copertura territoriale, con un elevato livello di automazione ed informatizzazione (telerilevamento-telecontrollo), caratterizzata da 2 settori (Alto e Basso Ferrarese) comprendenti 10 reparti, a ci\u00f2 si aggiungono 2 settori tecnologici impiantistici (Ferrara \u2013 Codigoro), 3 grandi officine oltre a numerose altre strutture di supporto e di appoggio. Due le sedi in Ferrara, una per l'amministrazione e la contabilit\u00e0 (via Borgoleoni 28), l'altra per tutti gli aspetti tecnici, gestionali, agrari e di progettazione, servizi generali, prevenzione e sicurezza sul lavoro, appalti e contratti, adempimenti ambientali (via Mentana 3 e 7).\nSicurezza idraulica, ma anche derivazione a fini produttivi ed ambientali, servizi allo sviluppo di iniziative pubbliche e private del territorio.\nIl Consorzio ha il compito di gestire i canali e gli impianti idrovori in modo da evitare allagamenti in caso di forti precipitazioni. Bisogna segnalare che le acque del mare tendono ad infiltrarsi nel suolo e a risalire lungo i fiumi verso l'entroterra. Si riesce a contrastare questa tendenza portando nella fascia costiera acque dolci, evitando cos\u00ec sia ulteriori fenomeni di subsidenza che il fenomeno del cuneo salino, che oggi si manifesta in maggior misura che in passato a causa dei mutamenti climatici. Il Consorzio, alimentando la rete nei mesi primaverili ed estivi, permette il mantenimento di varie zone umide e in generale, concorrendo alla stabilit\u00e0 del territorio, ne tutela anche i beni naturali.\nPer fare questo il Consorzio deve prelevare acqua, prevalentemente dal Po, e distribuirla. Le acque vengono derivate dall'impianto idrovoro Pilastresi, gestito dal Consorzio della Bonifica Burana e dall'impianto Palantone (C.E.R), direttamente invece, dai sifoni di Contuga, Berra e Serravalle, ma anche da altri impianti idrovori, come Capodargine o Pontelagoscuro (recentemente inaugurato). Queste acque servono a ricaricare la falda e a mantenere il \u201cfranco di coltivazione\u201d, ossia a tenere la superficie freatica alla giusta quota, affinch\u00e9 sia possibile la produzione agricola e non.\nL'uomo, nel tempo, ha profondamente influito nel determinare l'attuale assetto del nostro territorio, stabilizzando la rete fluviale e prosciugando ampie aree per assicurarsi possibilit\u00e0 di insediamento. Ma il cresciuto arginamento dei fiumi, li ha resi pensili; la subsidenza naturale, sommata alla subsidenza artificiale provocata dal prosciugamento del suolo e in generale dalla sottrazione di acque e gas a varie profondit\u00e0, ha contribuito all'abbassamento dei territori compresi tra i vari fiumi, fino a portare migliaia di ha al di sotto del livello del mare, e comunque tutto il comprensorio a scolo meccanico e proprio per questa condizione il Ferrarese ha sempre presentato un rischio idraulico tra i pi\u00f9 elevati d'Italia. Si tratta del rischio di allagamento da fiumi, cui sono impegnati a far fronte le Autorit\u00e0 di Bacino del Po e del Reno, rischio di allagamento da mare, affrontato dalla Regione Emilia-Romagna mediante il Servizio Tecnico di Bacino del Po di Volano, e rischio di allagamento da canali, che \u00e8 affrontato dal Consorzio di Bonifica.\nLe attivit\u00e0 portate avanti dal Consorzio riguardano la manutenzione delle opere di bonifica attraverso il monitoraggio degli impianti idrovori e dei canali di scolo; la progettazione di nuove opere di bonifica al fine di mantenere sempre attivo ed efficiente lo sviluppo dell'agricoltura e la conservazione delle risorse naturali; la partecipazione alla programmazione territoriale per rendere gli interventi adeguati nelle zone che necessitano maggiori controlli.\nPer non andare indietro di molti secoli, possiamo ricordare, per i fiumi gli allagamenti del Po del 1812 e del 1862 e quelli del Reno del 1949, 1950 e 1951; per il mare, gli allagamenti del novembre 1966 e per i canali quelli del 1979; il 18 agosto di quell'anno un nubifragio caus\u00f2 l'interruzione di fornitura elettrica nel settore del territorio provinciale tra Migliarino e il mare; in poche ore, fermatisi gli impianti idrovori, i canali tracimarono producendo l'allagamento di oltre 31.000 ha. Numerosi impianti idrovori sono stati adeguati per non essere pi\u00f9 vulnerabili in caso di black-out. Ci\u00f2 nonostante altre crisi si sono prodotte anche in anni pi\u00f9 recenti, nel 1996, nel 2005, nel 2008 e nel 2010. Il rischio di allagamento da fiumi e da canali tende del resto ad accentuarsi con l'impermeabilizzazione artificiale dei territori, che aumenta le portate e riduce i tempi di corrivazione (tempi di percorso delle acque da monte a valle). Non ci sono dubbi: se l'attivit\u00e0 ordinaria e quella di continuo adeguamento operata dal nostro Consorzio si dovesse fermare, una buona parte del Ferrarese tornerebbe ad allagarsi.\nIl livello di rischio si \u00e8 oggettivamente innalzato in questi ultimi anni, lo si contrasta operando diverse azioni:\n-Stretta collaborazione con tutti i soggetti che hanno un ruolo nella gestione delle acque e del territorio;\n-Piani operativi per affrontare le situazioni di rischio;\n-Manutenzioni ordinarie e straordinarie;\n-Nuove opere\nQuindi non solo aspetti economici, ma anche organizzativi.\nIl Consorzio ha il compito di garantire la manutenzione ordinaria e l'esercizio delle opere idrauliche di Bonifica, di analizzare le esigenze di interventi di manutenzione straordinaria e di nuove opere, di proporle al finanziamento pubblico di Stato o Regione Emilia Romagna, infine di predisporre e realizzare i relativi progetti.\nPer quanto riguarda manutenzione ordinaria e gestione, sono i proprietari dei beni immobili (fabbricati, terreni, strutture) che versano un contributo calcolato in base al beneficio che tali immobili traggono dall'attivit\u00e0 di bonifica (contributi di scolo), le aziende agricole versano poi contributi aggiuntivi per la derivazione irrigua a fini produttivi (contributi irrigui).\nPer ripartire fra i consorziati i contributi necessari per l'attivit\u00e0 del Consorzio esiste uno strumento denominato \u201cPiano di Classifica\u201d, \u00e8 un documento costruito sulla base di linee guida regionali che suddivide il contributo dei singoli proprietari di beni immobiliari sulla base del beneficio apportato dall'attivit\u00e0 del Consorzio sulle singole aree territoriali. Il Piano di Classifica, detto anche Piano di Riparto degli oneri consortili \u00e8 un documento pubblico disponibile anche nel sito web del Consorzio.\n\"Link:http://www.bonificaferrara.it/index.php/contributi-e-concessioni/contributi.\"\"\nIl Piano di Classifica \u00e8 da aggiornare, e si \u00e8 in attesa delle nuove linee guida regionali.\nOggi sono in vigore i vecchi piani di Classifica dei tre Consorzi di Bonifica precedenti all'unificazione, il nuovo Piano verr\u00e0 redatto appena la Regione emaner\u00e0 le nuove linee.\nUlteriori informazioni: www.bonificaferrara.it"}
{"id": "2593639", "revid": "287204", "url": "https://it.wikipedia.org/wiki?curid=2593639", "title": "Marco Rodriguez", "text": ""}
{"id": "2593644", "revid": "287204", "url": "https://it.wikipedia.org/wiki?curid=2593644", "title": "Thunder (brano musicale)", "text": ""}
{"id": "2593646", "revid": "36426", "url": "https://it.wikipedia.org/wiki?curid=2593646", "title": "Sant'Eustochia", "text": ""}
{"id": "2593649", "revid": "125049043", "url": "https://it.wikipedia.org/wiki?curid=2593649", "title": "Enrichetta Caracciolo", "text": "Nobildonna colta, progressista e dalla spiccata personalit\u00e0, Enrichetta \u00e8 oggi considerata tra le pi\u00f9 note protagoniste femminili del Risorgimento italiano nonch\u00e9 figura di riferimento per il movimento femminista. \nCostretta come molte sfortunate ragazze di \"buona famiglia\" del suo tempo alla monacazione contro la propria volont\u00e0, lott\u00f2 a lungo con sofferenza e caparbiet\u00e0 per liberarsi dai voti, si fece ben presto fama di pericolosa rivoluzionaria e divenne un'attiva garibaldina. La maggior parte delle notizie che si posseggono sulla sua vita provengono dall'opera autobiografica \"Misteri del chiostro napoletano\", apparsa per la prima volta a Firenze nel 1864 e pi\u00f9 conosciuta in tempi recenti con il titolo: \"Diario di una monaca napoletana\". \nLe sue memorie, impietoso diario privato di una sofferta esperienza di vita dalla forte impronta anticlericale, divennero presto una fortunatissima opera letteraria tradotta in molte lingue e apprezzata da numerosi intellettuali europei. La pubblicazione del libro port\u00f2 con s\u00e9 anche una tanto attesa quanto ininfluente scomunica da parte della chiesa cattolica. La sua figura e la sua opera hanno ispirato nel tempo autori di opere letterarie, teatrali e cinematografiche.\nBiografia.\nInfanzia.\nEnrichetta nacque a Napoli nel 1821 da don Fabio Caracciolo di Forino, maresciallo dell'esercito napoletano e secondogenito di Gennaro principe di Forino, e da Teresa Cutelli, gentildonna palermitana. Era la quinta di sette sorelle e trascorse la prima infanzia, fino al 1825, a Bari, dove il padre era stato inviato come comandante della provincia. Visse poi per tre anni a Napoli e trascorse l'adolescenza a Reggio Calabria, dove il padre ricopr\u00ec la carica di comandante della provincia fino al 1839.\nIl monastero.\nDopo la morte del padre, la tutela di Enrichetta, ancora minorenne, fu affidata alla madre Teresa che, dopo aver deciso di risposarsi, senza nemmeno informarla, decise di introdurla nel monastero benedettino di San Gregorio Armeno di Napoli, nel quale si trovavano gi\u00e0 due zie paterne della ragazza. Inizi\u00f2 il noviziato nel 1841 e nel 1842 pronunci\u00f2 i voti solenni, mentre la madre si rispos\u00f2 a Reggio dove si era trasferita.\nEnrichetta era molto colta e amava gli studi. Comprava senza nascondersi i giornali dell'opposizione e cos\u00ec si procur\u00f2 la fama di rivoluzionaria. Inoltre era contraria alla condizione di monaca di clausura e, proprio per questo motivo, nel 1846 present\u00f2 al pontefice Pio IX delle richieste per ottenere lo scioglimento dai voti o almeno un'interruzione temporanea per motivi di salute. In seguito per\u00f2 Enrichetta fu vittima di una persecuzione da parte dell'arcivescovo di Napoli Riario Sforza che, perfino contro il parere del Papa, le neg\u00f2 il suo nulla osta.\nNel 1848 riusc\u00ec ad ottenere l'autorizzazione per trasferirsi nel Conservatorio di Costantinopoli, sempre a Napoli, e cos\u00ec Riario Sforza, non accettando questa concessione, le impose di lasciare in monastero le argenterie e le pietre preziose ereditate dalle zie monache.\nNel Conservatorio di Costantinopoli ebbe una vita difficile a causa di alcuni impedimenti tra cui la facolt\u00e0 di scrivere lettere e di tenere un diario. Enrichetta, per\u00f2, continu\u00f2 lo stesso ad inviare lettere di nascosto, ma alcuni suoi scritti vennero sequestrati e inviati da Riario Sforza a Pio IX affinch\u00e9 non cedesse alle suppliche di Teresa Cutelli, che si era separata dal marito e riconciliata con la figlia, per la libert\u00e0 di Enrichetta. Solo nel 1849, grazie ai disturbi nervosi di cui soffriva, ottenne finalmente il permesso di rompere la clausura per poter ricevere delle cure, accompagnata dalla madre.\nUscita dal monastero.\nNel 1850 Riario Sforza, tuttavia, continu\u00f2 a perseguitarla, valendosi della sua influenza presso Ferdinando II. Infatti le neg\u00f2 una nuova licenza e la priv\u00f2 dell'assegno costituito dai frutti della sua dote di monaca, costringendola a vivere della carit\u00e0 dei parenti.\nCon la complicit\u00e0 della madre, nel giugno 1851, Enrichetta lasci\u00f2 il Conservatorio di Costantinopoli e si rec\u00f2 a Capua, a casa di una sua sorella, sotto la protezione dell'arcivescovo del luogo, il cardinale Francesco Serra-Cassano, il quale mor\u00ec pochi giorni dopo. Nello stesso anno venne arrestata e condotta nel Ritiro Mondragone, dove rifiut\u00f2 il cibo e tent\u00f2 il suicidio, colpendosi al petto con un pugnale. Riuscendo solo a ferirsi, sopravvisse, e super\u00f2 un intero anno di isolamento, nel quale le fu impedito di ricevere i parenti e di lasciare il ritiro, persino per visitare la madre morente.\nDopo la scomparsa della madre, Enrichetta ottenne dalla Sacra Congregazione dei Vescovi, che non condivideva il comportamento persecutorio di Riario Sforza, il permesso di recarsi a Castellammare per la cura dei bagni. Per sfuggire alla sorveglianza della Curia e della polizia borbonica cambi\u00f2 in sei anni diciotto abitazioni e trentadue donne di servizio e adott\u00f2 una serie di minuziosi accorgimenti per eludere la polizia.\nL'incontro con Garibaldi.\nQuando Garibaldi sbarc\u00f2 in Sicilia coi Mille, il 7 settembre 1860, Enrichetta torn\u00f2 clandestinamente a Napoli, e riusc\u00ec a stringere la mano all'eroe dei due mondi, mentre assisteva in Duomo alla messa di ringraziamento per la fuga di Franceschiello. Pochi mesi dopo avere abbandonato i voti spos\u00f2 col rito evangelico il patriota napoletano di origine tedesca Giovanni Greuther.\nLe opere.\nNel 1864, con l'interessata mediazione di Spiridione Zambelli, l'editore Barbera pubblic\u00f2 a Firenze le sue memorie autobiografiche con il titolo \"Misteri del chiostro napoletano\". Il libro venne accolto con grande interesse in Italia - in quello stesso anno ebbe nove edizioni -, ma anche all'estero. In quello stesso anno fu tradotta in inglese, presso Richard Bentley, ed ebbe tre edizioni; nel 1867 fu edito negli Stati Uniti, ad Hartford, in una traduzione di James Starr Redfiel. Fu tradotto in francese, tedesco, olandese, danese e ungherese (1865), in russo (1867), polacco (1869) e greco (1870). \nEnrichetta, nella scrittura delle sue memorie, \u00e8 stata influenzata da molteplici modelli letterari, a volte contrastanti. Il suo libro venne molto apprezzato da critici e autori dell'epoca, tra cui Alessandro Manzoni (il quale trov\u00f2 infatti nella storia di Enrichetta molte somiglianze con il personaggio di Gertrude), Luigi Settembrini e il principe di Galles. Anche Garibaldi in seguito le scrisse per ringraziarla di alcuni sonetti. Bench\u00e9 il successo riscosso dal libro le avesse conferito una grande notoriet\u00e0, Enrichetta fu vittima di una scomunica delle autorit\u00e0 ecclesiastiche, che interpretarono l'esposizione delle ipocrisie che si incontravano all'interno dei conventi come un attacco alla Chiesa cattolica.\nNel 1866 pubblic\u00f2 \"Un delitto impunito: fatto storico del 1838\" che raccontava dell'assassinio di un'educanda commesso da un sacerdote respinto e, inoltre, sempre nello stesso anno, in occasione della terza guerra d'indipendenza, pubblic\u00f2 a Napoli \"Proclama alle Donne Italiane\" in cui spronava le donne a sostenere la causa nazionale. Insieme alla sorella Giulia Cigala Caracciolo, prese parte nel 1867 al Comitato femminile napoletano di sostegno al disegno di legge di Salvatore Morelli per i diritti femminili; nel 1874 usc\u00ec \"I miracoli\", una sua raccolta di poesie contro le superstizioni, e infine nel 1883 fu pubblicato \"Un episodio dei misteri del Chiostro Napolitano\", dramma in cinque atti tratto dalle sue memorie.\nFu corrispondente di molte riviste (tra queste \"La rivista partenopea\" di Napoli, \"La Tribuna\" di Salerno e \"Il Nomade\" di Palermo) e, in vita, non ricevette alcun riconoscimento ufficiale dal governo italiano, nonostante la sua notoriet\u00e0 e la sua lunga attivit\u00e0. Garibaldi non fece in tempo a firmare il decreto con cui aveva intenzione di nominarla ispettrice agli educandati di Napoli perch\u00e9 era partito per l'assedio di Capua. Francesco de Sanctis, ministro dell'istruzione, dopo averle promesso un incarico non si ricord\u00f2 di lei. A settant'anni, quando Francesco Sciarelli ne scrisse la biografia, Enrichetta, morto il marito, viveva sola e del tutto dimenticata dai suoi concittadini. Mor\u00ec a Napoli il 17 marzo 1901.\nFu tra le fautrici della massoneria femminile a Napoli."}
{"id": "2593651", "revid": "1714743", "url": "https://it.wikipedia.org/wiki?curid=2593651", "title": "Federica Carlotta Ulrica di Prussia", "text": "Biografia.\nFiglia dell'erede al trono prussiano e poi re, Federico Guglielmo II di Prussia, e della sua prima consorte Elisabetta di Brunswick-Wolfenb\u00fcttel, dopo il divorzio dei suoi genitori (1797) e il confino della madre a Stettino crebbe sotto la protezione della nonna paterna Luisa Amalia di Brunswick-Wolfenb\u00fcttel e della sua matrigna Federica Luisa d'Assia-Darmstadt, seconda moglie del padre.\nIl 29 settembre del 1791 spos\u00f2 a Charlottenburg (Berlino) il principe Federico Augusto, duca di York e di Albany, secondo figlio di Giorgio III del Regno Unito.\nLa cerimonia matrimoniale fu ripetuta il 23 novembre dello stesso anno a Buckingham Palace.\nFederica segu\u00ec lo sposo a Weybridge, nella contea del Surrey, ove la coppia abit\u00f2. Nel 1793 il duca suo sposo fu nominato comandante dell'armata anglo-hannoveriana e nel 1795 feldmaresciallo dell'esercito britannico e, sebbene egli si dedicasse alla sua amante Mary Anne Clarke, Federica risiedette a Weybridge quasi trent'anni, fino alla sua morte, e si distinse come generosa benefattrice.\nVenne descritta come \"intelligente e ben educata; le piace la societ\u00e0 mentre le dispiace ogni formalit\u00e0 e cerimonia, ma nel mezzo dei rapporti pi\u00f9 familiari preserva sempre una certa dignit\u00e0 di modi\", e \"probabilmente nessuna persona in una simile situazione fu mai cos\u00ec tanto piacevole\". Nel 1827 Federica era ritenuta \"un'innocua ma eccentrica piccola donna, con uno straordinario entusiasmo per cani e gatti, alcuni segni della severit\u00e0 dell'etichetta prussiana nella quale era stata educata, che dava alla sua casa l'aria di Potsdam, ma anche una piccola parte di quelle attrattive che potrebbero mantenere la considerazione di un giovane marito, un soldato, ed un principe.\" Si disse che ad Oatlands si fosse svolto del gioco d'azzardo con alte puntate. Federica teneva con s\u00e9 molti cani ed in apparenza era molto devota alle scimmie. Suo suocero una volta sottoline\u00f2 che \"l'affetto deve basarsi su qualcosa, e l\u00e0 dove non ci sono bambini, lo s'indirizza verso gli animali.\"\nDal matrimonio con Federico Augusto non nacquero figli. Alla sua morte fu sepolta a Weybridge. Lo sposo fu descritto come sinceramente addolorato e molto ansioso che si adempisse ai desideri espressi nel suo testamento.\nDue anni dopo la sua morte, una sottoscrizione consent\u00ec l'erezione della \"York Column\", colonna in onore della benefattrice. Il monumento sta sul lato orientale della via principale di Weybridge."}
{"id": "2593652", "revid": "119134468", "url": "https://it.wikipedia.org/wiki?curid=2593652", "title": "Duggie Fields", "text": "Biografia.\nTrascorse la sua adolescenza nella campagna inglese, insieme alla famiglia composta da madre, padre e un fratello, per poi iniziare a studiare architettura a Londra presso la Regent Street Polytechnic. Nel 1964 Duggie Fields inizi\u00f2 a frequentare la Chelsea School of Art, dove rimase per quattro anni, prima di lasciare a causa di una borsa di studio che lo port\u00f2 per la prima volta nella sua vita negli Stati Uniti d'America, nel 1968. Durante gli anni di studio presso la Chelsea School of Art visse in vari appartamenti della zona di Kensington e Chelsea, dividendo casa con altri studenti di architettura che iniziavano in quegli anni a suonare propri pezzi rock, questi erano i nascenti Pink Floyd. L'appartamento pi\u00f9 conosciuto all'epoca era situato al numero 101 di Cromwell Road, in un edificio oggi inesistente perch\u00e9 distrutto per fare spazio a un albergo.\nIl suo percorso artistico prese avvio dalla pittura minimalista, concettuale e costruttivista per approdare a un figurativismo post-pop di stampo pi\u00f9 hard-edge. Le influenze fondamentali all'epoca furono Jackson Pollock e Mondrian, e i fumetti americani, soprattutto ad opera di Stan Lee.\nVerso il 1968, dopo la parentesi americana, Fields and\u00f2 ad abitare con Syd Barrett, all'epoca gi\u00e0 fuoriuscito dai Pink Floyd, presso un nuovo appartamento sito in Earls Court Square, dove visse fino alla morte e dove us\u00f2 la stanza di Syd come atelier. All'inizio degli anni '70 realizz\u00f2 la sua prima personale presso la Hamet Gallery di Cork Street, firmandosi ancora come Douglas Fields.\nGrazie alla mostra, Stanley Kubrick conobbe l'opera di Duggie Fields e gli chiese di creare la locandina per il suo futuro film \"Arancia meccanica\". Duggie Fields non fece tale poster ma cre\u00f2 un'immagine del drugo Alex che piacque molto al regista. \nA met\u00e0 degli anni '70 il suo lavoro includeva molti elementi che vennero in seguito definiti post-moderni. Nel 1983 Fields durante un periodo di traversie economiche venne invitato dalla Shiseido a Tokyo, dove fu creata una galleria essenzialmente per l'esposizione di suoi quadri. Per l'occasione il lavoro di Fields e lo stesso Duggie Fields furono simultaneamente esposti in una campagna pubblicitaria presente sia in TV che nelle riviste, sui cartelloni pubblicitari e nelle stazioni della metropolitana di tutto il Giappone.\nDuggie Fields ha sempre dipinto partendo dalla sua preparazione come architetto e cos\u00ec verso la fine degli anni '90, e dopo varie analisi del mezzo ha iniziato a utilizzare il computer per sostituire in questo modo il tecnigrafo. Da questo momento defin\u00ec il suo lavoro in costante \"work in progress\" e sotto l'etichetta \"massimalista\"."}
{"id": "2593653", "revid": "767487", "url": "https://it.wikipedia.org/wiki?curid=2593653", "title": "Thunder (S.M.V.)", "text": "Thunder \u00e8 l'album di debutto del supergruppo degli S.M.V.. Registrato nel corso del 2008, \u00e8 stato pubblicato lo stesso anno il 12 agosto.\nFormazione.\nOltre ai 3 componenti del gruppo hanno partecipato alle registrazioni dell'album:"}
{"id": "2593654", "revid": "113403804", "url": "https://it.wikipedia.org/wiki?curid=2593654", "title": "Comitato Olimpico Danese", "text": "Il Comitato Olimpico Danese (dan. \"Danmarks Idr\u00e6tsforbund\", lett. \"Federazione sportiva danese\") \u00e8 l'organismo di governo dello sport in Danimarca; nato nel 1905 a Br\u00f8ndby, ivi \u00e8 la sua sede attuale.\nRappresenta questa nazione presso il Comitato Olimpico Internazionale (CIO) dal 1905 ed ha lo scopo di curare l'organizzazione ed il potenziamento dello sport in Danimarca e, in particolare, la preparazione degli atleti danesi, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Niels Nygaard, mentre la carica di segretario generale \u00e8 occupata da Karl Christian Koch."}
{"id": "2593657", "revid": "305330", "url": "https://it.wikipedia.org/wiki?curid=2593657", "title": "Barca sacra", "text": "Per gli Egizi la barca sacra era un battello fluviale elevato a simbolo di imbarcazione rituale, come attesta la vasta documentazione iconografica-letteraria e veniva usata come mezzo di trasporto in ambito funerario e religioso.\nIconografia, funzione e significato.\nNell'iconografia, le barche venivano rappresentate sempre a forma di mezza luna, generalmente con la poppa incurvata a forma di uncino, con solo due remi e la prua coperta di tessuto drappeggiato. Erano fatte di papiro e solamente quelle destinate al sovrano ed al clero venivano fatte di legno proveniente dalla Siria e dalla Fenicia, poich\u00e9 nella Valle del Nilo crescevano solo piccoli alberi che fornivano legno inadeguato per costruire scafi.\nPer il popolo della Valle del Nilo, che ancora non conosceva la ruota, la principale via di comunicazione era il Nilo, per cui la barca divenne presto oggetto di sacralit\u00e0, tanto che tutti, tanto i sovrani quanto successivamente nobili e popolo, credevano di dover raggiungere con essa la Duat, il regno dei morti tra le stelle.\nNel cielo, che gli Egizi consideravano un fiume, il defunto se ritenuto \"giustificato\" viaggiava verso occidente con Ra nella sua barca solare ed insieme raggiungevano la Duat, che nessun testo egizio ci descrive chiaramente (del resto, anche l'evoluzione delle varie dottrine religiose rende confusa la descrizione dello stesso viaggio).\nInfatti, gi\u00e0 nel Medio Regno, la barca sacra usata in ambito funerario era la rappresentazione di quella di Osiride, chiamata \"Neshmet\", con la quale il defunto navigava verso Abido per ricongiungersi al suo dio nell'Oltretomba mentre i nobili realizzavano questo viaggio per mezzo di modellini in legno, similmente agli ushabti, recanti sul ponte un sarcofago in miniatura.\nCome recita la formula 615 dei \"Testi delle piramidi\" per consentire al sovrano defunto il viaggio verso la Duat furono seppelliti vari tipi di imbarcazioni in legno vicino ad alcune piramidi e parte integrante del corredo funerario.\nNell'Antico Regno, sovrani come Cheope si fecero seppellire fino a cinque battelli vicino alla propria piramide e due inseriti tra le piramidi secondarie che in un primo momento furono classificati come barche solari.\nSuccessivamente quattro barche sono state identificate, grazie ai \"Testi delle piramidi\", come barche \"Sekhem\" ossia barche donate dalle divinit\u00e0 dei quattro punti cardinali al sovrano defunto per consentirgli di poterli raggiungere.\nLa quinta barca, che risulta usurata, fu sicuramente quella funeraria che trasport\u00f2 il grande sovrano, forse al suo Tempio a valle e successivamente attraverso la rampa processionale verso il suo prodigioso cenotafio.\nMa ci\u00f2 non esclude che essa simbolicamente servisse anche al Ka del sovrano per iniziare il viaggio per raggiungere la barca solare di Ra e per questi motivi, dopo l'ultimo viaggio, le barche di Cheope furono accuratamente smantellate e nascoste cos\u00ec da consentirne l'uso successivo.\nAltre barche sono state rinvenute ad Abido nelle tombe dei sovrani dell'Antico Regno essendo numerose le fosse navicolari costruite in mattoni di fango e trovate purtroppo vuote, come quelle a Saqqara presso le tombe della I dinastia, scoperte da W.B. Emery nel 1939. \nMa gi\u00e0 tempo prima, nel 1894 a Dahshur l'egittologo Jacques de Morgan aveva riportato alla luce sei barche di legno lunghe circa 10 metri e risalenti alla XII dinastia.\nLe barche usate nelle cerimonie religiose erano in uso ad ogni divinit\u00e0 che aveva la propria, contrassegnata dall'egida, ed era allocata nei templi nella parte pi\u00f9 segreta ed inaccessibile. Durante le festivit\u00e0 il naos o la statua sacra veniva posta sull'imbarcazione che veniva portata a spalla in processione dai sacerdoti, come nella Festa di Opet.\nBrillante d'aspetto.\nNome dato alla barca sacra del dio Khonsu.\nGrande d'amore.\nAppellativo della barca sacra dedicata al dio Min\nHenhenu.\nNome della barca sacra del dio Atum che la us\u00f2 per emergere dal Caos, come recitato nel Testi dei sarcofagi.\nIn geroglifici:\nO4:N35-O4:N35-W24-G43-P1\ntraslitterato in \"hnhnw\"\nHenu.\nLa barca sacra henu, oppure hennu, in geroglifico G10 \"\u1e25nw\"&lt;br&gt; era la barca processionale del dio Sokar&gt; che aveva un aspetto inconfondibile. Infatti recava sopra un naos il dio con l'aspetto di falco mentre la sua prua era adorna con una testa di antilope. Quando veniva usata nelle feste di Ptah-Sokar era posta sopra una slitta.\nEra usata nelle festivit\u00e0 menfite, fin dalla I dinastia, dove era portata intorno al Muro Bianco ed \u00e8 quindi una delle pi\u00f9 antiche\nNedjemdjem.\nLa barca sacra nedjemdjem ossia \"Barca della Volutt\u00e0\" era attribuita al dio Ra.\nNeshmet.\nLa \"Neshmet\", oppure \"Kha'emet\"\nN35:N37-G17-X1:P1\n\"n\u0161mt\"\nera la barca di Osiride usata durante la festa detta dei Misteri di Osiride per trasportare, via fiume, il simulacro della divinit\u00e0 unitamente agli Osiride vegetante nella solenne processione che avveniva nel quarto mese dell'anno chiamato \"khoiak\".\nSignora dell'amore.\nEra il nome della barca sacra di Hathor sulla quale veniva posta la statua della dea in occasione della festa annuale del Buon Incontro.\nUret.\nLa barca sacra Uret, \"Wrt\", era la barca usata nella cerimonia dei \"Misteri di Osiride\" solo alla fine e per via terra, per trasportare nell'ultimo tratto, il simulacro del dio fino alla sua tomba, tra quelle antiche di epoca thinita, a Peqer."}
{"id": "2593659", "revid": "287204", "url": "https://it.wikipedia.org/wiki?curid=2593659", "title": "Thunder (album)", "text": ""}
{"id": "2593660", "revid": "287204", "url": "https://it.wikipedia.org/wiki?curid=2593660", "title": "Thunder (film)", "text": ""}
{"id": "2593662", "revid": "1543377", "url": "https://it.wikipedia.org/wiki?curid=2593662", "title": "David Lubin", "text": "La sua famiglia, di religione ebraica, si trasfer\u00ec negli Stati Uniti.\nPromosse la fondazione di un'istituzione internazionale che si occupasse di risolvere il problema dell'alimentazione. Dopo un incontro con Vittorio Emanuele III, il Re diede il suo personale patrocinio al progetto e istitu\u00ec l'Istituto internazionale di agricoltura con sede a Roma.\nMor\u00ec nel 1919, vittima dell'influenza spagnola."}
{"id": "2593664", "revid": "216401", "url": "https://it.wikipedia.org/wiki?curid=2593664", "title": "Juan Jos\u00e8 Cobo Acebo", "text": ""}
{"id": "2593673", "revid": "430604", "url": "https://it.wikipedia.org/wiki?curid=2593673", "title": "Foresta silana", "text": ""}
{"id": "2593675", "revid": "287204", "url": "https://it.wikipedia.org/wiki?curid=2593675", "title": "Coppa del Brasile 1989", "text": "La Coppa del Brasile 1989 (ufficialmente in portoghese Copa do Brasil 1989) \u00e8 stata la 1\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nRisultati.\nSedicesimi di finale.\n\"Andata 19 luglio 1989, ritorno 22 luglio 1989.\"\nOttavi di finale.\n\"Andata 26 luglio 1989, ritorno 29 luglio 1989.\"\nQuarti di finale.\n\"Andata 5 agosto 1989, ritorno 12 agosto 1989.\"\nSemifinali.\n\"Andata 16 agosto 1989, ritorno 19 agosto 1989.\"\nFinale.\nRitorno.\nGr\u00eamio vincitore della Coppa del Brasile 1989 e qualificato per la Coppa Libertadores 1990."}
{"id": "2593678", "revid": "767487", "url": "https://it.wikipedia.org/wiki?curid=2593678", "title": "Paulo Isidoro", "text": "Anche suo figlio Fabr\u00edcio \u00e8 un calciatore.\nCaratteristiche tecniche.\nGiocava come centrocampista offensivo. Fu soprannominato \"Tiziu\", dal nome di un piccolo uccello tipico diffuso in Brasile, per la sua piccola corporatura e per la sua velocit\u00e0.\nCarriera.\nClub.\nInizi\u00f2 in una squadra dilettantistica di Bairro das Gar\u00e7as, l'Ideal. Nel 1973, Paulo Isidoro pass\u00f2 all'Atl\u00e9tico Mineiro che lo mand\u00f2 in prestito al Nacional-AM nel 1974.\nDopo l'esperienza senza successo nel Nacional, torn\u00f2 a Belo Horizonte nel 1975, dove Tel\u00ea Santana lo fece debuttare. Gioc\u00f2 quindi a fianco di Reinaldo nella finale del campionato nazionale del 1977, entrando in sostituzione di Marcelo.\nNel 1980 lasci\u00f2 l'Atl\u00e9tico Mineiro, chiuso da \u00c9der nel suo ruolo, per passare al Gr\u00eamio. Nel 1983 si trasfer\u00ec al Santos; nel 1989 pass\u00f2 al Cruzeiro, con cui torn\u00f2 a calcare i campi del campionato nazionale. Si \u00e8 ritirato nel 1997, a 44 anni.\nNazionale.\nHa giocato 36 partite per il , venendo incluso tra i convocati per il .\nNella partita decisiva per l'ingresso in semifinale, nella quale l'Italia elimin\u00f2 il Brasile al Sarri\u00e0 di Barcellona, entr\u00f2 in campo al posto del centravanti Serginho Chulapa subito dopo il momentaneo pareggio di Paulo Roberto Falc\u00e3o."}
{"id": "2593680", "revid": "179980", "url": "https://it.wikipedia.org/wiki?curid=2593680", "title": "Paulo Isidoro de Jesus", "text": ""}
{"id": "2593688", "revid": "767487", "url": "https://it.wikipedia.org/wiki?curid=2593688", "title": "Trinit\u00e0 e santi", "text": "La Trinit\u00e0 e santi (\"Apparizione della Trinit\u00e0 ai santi Girolamo, Paola ed Eustochio\") \u00e8 un affresco (285x173 cm) di Andrea del Castagno, datato 1453-1454 e conservato nella basilica della Santissima Annunziata a Firenze. Della parte inferiore dell'affresco si conserva anche la sinopia, esposta nel Museo del Cenacolo di Sant'Apollonia sempre a Firenze.\nStoria.\nL'affresco fu dipinto per Gerolamo Corboli (da cui la presenza di san Girolamo) poco dopo il \"San Giuliano\" nella cappella attigua ed i perduti affreschi di Sant'Egidio.\nDell'affresco si persero le tracce nel XVI secolo e fu riscoperto in epoca relativamente recente. Con il passaggio della cappella alla famiglia Caiani da Montauto nel 1553 venne infatti coperto dalla pala d'altare con il \"Giudizio universale\" di Alessandro Allori e solo negli anni 30 del Novecento fu scoperto casualmente dalla bottega Benini, antica famiglia di restauratori fiorentini che lo sottoposero a restauro. \nNel 1967, dopo l'alluvione, \u00e8 stato strappato e restaurato; in quell'occasione si ritrov\u00f2 la sinopia dei tre santi, che venne a sua volta staccata.\nDescrizione.\nLa scena si pu\u00f2 dividere in due sezioni: una superiore con la poderosa raffigurazione della \"Trinit\u00e0\", scorciata in profondit\u00e0 come nessun artista aveva mai fatto prima; una inferiore con i tre santi che assistono alla visione.\nL'iconografia \u00e8 rara e di particolarmente complessa identificazione. Per Rice si tratterebbe di un'interpretazione del \"Gnadenstuhl\" (trono di misericordia), che vorrebbe sottolineare la devozione al Crocifisso delle compagnie di San Girolamo. La presenza di Eustochio, figlia di santa Paola, sarebbe legata a una lettera apocrifa attribuita a Gerolamo stesso ed indirizzata alla santa.\nStile.\nParticolare enfasi \u00e8 posta su san Girolamo, dietro la cui testa si cela il punto di fuga dell'intera composizione. La sua figura, riconoscibilissima per la presenza del leone, per il sasso nella mano destra con cui era solito percuotersi il petto in segno di penitenza e per il cappello cardinalizio gettato in terra, \u00e8 di una potenza fisica straordinaria, con una linea di contorno vibrante e nervosa, che evidenzia espressivamente la sua figura, tanto che alcuni hanno parlato di \"esasperazione realistica\". La sua veste, come la mantella di sant'Eustochia a destra, \u00e8 sbalzata dal chiaroscuro come se si trattasse di un rilievo marmoreo. Nei manti la luce si impasta col colore, con effetti di accentuato luminismo.\nIl Cristo \u00e8 raffigurato con un'anatomia perfetta, difficilmente eguagliata nel Quattrocento, e l'ardito scorcio in profondit\u00e0 risulta convincente grazie alla coerente rotazione della sua figura e di quella del Padre nello spazio, che mostrano cos\u00ec allo spettatore i lati superiori della testa, delle spalle e delle braccia.\nAlcuni hanno indicato come punto di riferimento la scultura dell'epoca, in particolare Donatello, che era da poco tornato da Padova, oppure il \"San Girolamo penitente\" di propriet\u00e0 della Confraternita di San Girolamo e San Francesco Poverino di Firenze, opera di incerta attribuzione, forse di Antonio del Pollaiolo o addirittura di Andrea de Castagno.\nLa sinopia.\nLa sinopia dell'affresco mostra la parte inferiore, relativa ai tre santi. Ci sono evidenti differenze con l'affresco finale: le due sante sono di tre quarti invece che di profilo e san Girolamo ha le braccia e la testa in posizione completamente differente. Inoltre l'affresco ha dimostrato di essere stato eseguito in larga parte con lo spolvero, cio\u00e8 tramite un disegno riportato da un cartone bucherellato lungo le linee principali, nonostante la presenza pure della sinopia.\nPer via delle differenze anche stilistiche tra i due disegni si \u00e8 arrivati a pensare che la sinopia sia opera di un altro artista, di cui Andrea del Castagno fu chiamato a continuare l'opera interrotta, che venne ripensata su cartone prima di procedere all'affresco vero e proprio."}
{"id": "2593698", "revid": "125956663", "url": "https://it.wikipedia.org/wiki?curid=2593698", "title": "Mario Ferrari", "text": "Biografia.\nFiglio di Giovanni Achille Ferrari e di Eroma Ferraguti, dopo aver ottenuto il diploma di attore alla Scuola di Recitazione di Firenze, diretta da Luigi Rasi, entra nella Compagnia Stabile del Teatro Argentina di Roma diretto da Virgilio Talli nella stagione 1914-15. Costretto ad interrompere la carriera d'attore per lo scoppio della prima guerra mondiale alla quale partecipa come pilota aviatore, venendo congedato alla fine del conflitto con il grado di capitano e fregiandosi di una decorazione al valor militare.\nRiprende la sua attivit\u00e0 artistica passando da \"generico primattore\" a \"primattore\" lavorando con primarie compagnie come quella di Luigi Carini, la De Riso-Cal\u00f2, quella di Tullio Baghetti, Lamberto Picasso, Ernesto Sabbatini, Ruggero Ruggeri, Lamberto Picasso, Giovacchino Forzano, Adriano Tilgher con la sua compagnia del Teatro Moderno e Ugo Farulli nel 1927.\nNel 1930 \u00e8 tra i principali interpreti delle tragedie di Vittorio Alfieri rappresentate ad Asti per divenire capo compagnia nei primi anni quaranta sotto la direzione di Luigi Carini e recitare accanto a Nella Maria Bonora durante il secondo conflitto.\nNel dopoguerra entra nella Compagnia del Teatro Nazionale diretta da Guido Salvini e successivamente in quella del Teatro Anteo di Roma (1951). Poi \u00e8 con la Torrieri-Gassman-Zareschi (1952), quindi con il Piccolo di Roma (1953) e il Piccolo di Milano (1954) dove viene diretto da Giorgio Strehler.\nPassa quindi alla Compagnia del Nuovo Teatro (1955), nella Compagnia Italiana diretta da Turi Vasile (1956) ed in quella del Piccolo di Torino (1957). Quindi prosegue con altre compagnie (Teatro del Popolo di Bologna per tornare poi al Teatro Moderno di Roma) continuando a calcare le scene sino agli anni sessanta.\nNel cinema esordisce nel 1920 con alcuni film muti, ma \u00e8 con l'avvento del sonoro che la sua voce calda, virile e avvolgente gli consente di imporsi al grande pubblico. Viene diretto, tra gli anni trenta e quaranta, prevalentemente da Blasetti, Alessandrini e Brignone ostentando baffi sottili, che sfoggia fin dagli anni della giovent\u00f9, dei quali si priva solamente per interpretazioni che lo obblighino a farlo e che lascia infoltire sempre per ragioni sceniche. I baffi caratterizzano il suo volto dai tratti decisi e rigorosi che mitigano l'assenza di un fisico prestante e sicuramente non aitante. Ferrari resta comunque il prototipo dell'italiano fiero ed irriducibile, mai disposto a scendere a compromessi, ruoli che lo obbligano a non sfuggire al clich\u00e9 di uomo granitico, integerrimo, rigoroso e a tratti severo che lo obbligano spesso ad interpretare il ruolo di ufficiale - che in fin dei conti gli appartenne anche nella vita - o di padre fedele alle tradizioni, con un grande senso dell'onore anche se dal cuore grande. Mario Ferrari rappresenta nell'Italia fascista degli anni trenta e quaranta - assieme a Fosco Giachetti, Carlo Ninchi, Amedeo Nazzari - l'immagine dell'eroe positivo, senza macchia e senza paura, a cui ispirarsi. Pur venendo relegato troppo spesso in ruoli di attore \"non protagonista\", la sua carriera cinematografica \u00e8 lunghissima e si affianca ad una intensa attivit\u00e0 radiofonica e televisiva. Era sposato con l'attrice Claudia Baghetti, figlia del grande attore Aristide Baghetti.\nIl doppiaggio.\nInizia a lavoarare nei studi di doppiaggio nei primi anni trenta. La sua bella voce gli consente anche di doppiare numerosi attori quali, Boris Karloff, Lionel Jeffries, John Barrymore, Henry Daniell, Lloyd Nolan, Erich Von Stroheim, Ian Keith e molti altri. Ma \u00e8 soprattutto l'inconfondibile voce italiana (alternandosi con Mario Pisu e Roldano Lupi) di Walter Pidgeon che doppier\u00e0 in numerosi film (\"La signora Parkington\", \"Vacanze al Messico\"). Inoltre \u00e8 la voce narrante di diverse pellicole come \"Il terzo uomo\" e \"La grande missione\". In prevalenza lavorer\u00e0 presso le Cooperative di doppiaggio C.D.C., e O.D.I., di Roma."}
{"id": "2593699", "revid": "3115", "url": "https://it.wikipedia.org/wiki?curid=2593699", "title": "Lanificio Rivetti", "text": "Lanificio Rivetti S.p.A. era un'azienda italiana che operava nel settore tessile, pi\u00f9 precisamente nel campo laniero, operando in diversi stabilimenti, e arriv\u00f2 ad avere 8.000 dipendenti.\nStoria.\nFondata nel 1872 da Giuseppe Rivetti come \"Lanificio Giuseppe Rivetti&amp;Figli\", (successivo al Lanificio Rivetti padre e figlio fondato nel 1866 dal ramo dei Rivetti-Badone) con l'apertura del primo stabilimento a Mosso, comune della provincia di Biella, nel 1879 gi\u00e0 contava 3 fabbriche (Pianezze, Callabiana, Vallemosso), poi riuniti in un unico impianto a Biella, nel 1886, nell'odierna Piazza Cernaia. Con il Novecento, l'azienda diventa \"Lanificio Rivetti S.A.\" e inizia a specializzarsi nella produzione di cascami di rayon.\nNel 1950 fonda a Firenze la societ\u00e0 \"Lini e Lane,\" poi insediatasi a Maratea, con l'aiuto della Cassa del Mezzogiorno.\nDal 1962 con le prime avvisaglie della crisi industriale e la morte di Oreste Rivetti (cos\u00ec influente che sembra abbia imposto la deviazione del tracciato dell'Autostrada Torino-Milano, perch\u00e9 passasse da Santhi\u00e0 e Carisio, per agevolare i traffici biellesi) inizia il declino dell'azienda che termina nel 1971 con la fine della produzione industriale e della storia dei Lanifici.\nDal 1952, anno in cui gli altri fratelli avevano venduto le loro azioni nei lanifici per investire in GFT, era rimasto solo al timone dell'industria di famiglia.\nL'unica societ\u00e0 del complesso industriale a proseguire le attivit\u00e0 fino a met\u00e0 degli anni Novanta \u00e8 stata la ex \"Pettinature Rivetti S.A.\", venduta a \"Nuova Pettinature Riunite S.p.A.\". Nata nel 1939 sempre all'interno dell'omonimo gruppo con produzione sita nel contiguo stabilimento di Via Carso, progettato da Giuseppe Pagano. Successivamente, diventa \"Pettinatura San Paolo S.p.A.\", partecipata al 50% da IMI, proprio nel 1971 era stata oggetto di un'interrogazione parlamentare (4-19500, On. Tempia Valenta) che la definiva \"abbastanza sviluppata tecnologicamente e che dispone di maestranze altamente qualificate\", \"senza eccessive flessioni di commesse di lavoro\". Inoltre, si asseriva che la societ\u00e0 fosse nelle mire di IFI e Samgai, controllate del gruppo Fiat.\nComplesso industriale.\nIl vasto complesso industriale si estendeva dall'odierna Via Repubblica alla Via Carso, per un totale di 47.000 m\u00b2 e un valore attuale di immobili e terreni di 4 milioni di euro. Nel 1987 \u00e8 stata abbattuta una sezione del complesso per la costruzione di una nuova strada, rendendo gli stabili di Via Repubblica e di Via Carso due entit\u00e0 distinte.\nSe l'area industriale lungo via Carso \u00e8 completamente abbandonata ed esposta al degrado, \u00e8 stato recuperato uno dei due fabbricati sito in Via Repubblica (di propriet\u00e0 comunale e ceduti gratuitamente alla societ\u00e0 che ha eseguito i lavori) e ridenominato Palazzo Rivetti: i lavori sono stati abbandonati per quanto riguarda la ristrutturazione del secondo immobile, in seguito al fallimento della societ\u00e0 vincitrice dell'appalto, proprietaria anche del complesso industriale di via Carso, in quanto aveva presentato un piano di intervento finanziariamente non sostenibile, ritrovandosi quindi con una vasta propriet\u00e0 immobiliare in mano che non poteva essere sfruttata economicamente e oberata dai debiti contratti con svariati istituti di credito.\nSono allo studio progetti per la realizzazione di un parcheggio multipiano nell'area adibita a parcheggio dei due fabbricati di Via Repubblica e una trattativa da parte del Comune di Biella per riacquistare l'area dei Lanifici in Via Carso."}
{"id": "2593702", "revid": "4175", "url": "https://it.wikipedia.org/wiki?curid=2593702", "title": "Campionato Panamericano di Rugby", "text": ""}
{"id": "2593704", "revid": "307923", "url": "https://it.wikipedia.org/wiki?curid=2593704", "title": "Arvo", "text": ""}
{"id": "2593709", "revid": "287204", "url": "https://it.wikipedia.org/wiki?curid=2593709", "title": "Petr Bystrov", "text": ""}
{"id": "2593715", "revid": "1543377", "url": "https://it.wikipedia.org/wiki?curid=2593715", "title": "Samlout", "text": "Samlout (in lingua khmer:\u179f\u17c6\u17a1\u17bc\u178f) o Samlot (nella traslitterazione anglofona, in quella francofona Samlaut), \u00e8 un comune (\"khum\") della Cambogia situato nella provincia di Battambang ed \u00e8 capoluogo dell'omonimo distretto.\nAmministrazione.\nIl distretto (\"srok\") \u00e8 suddiviso in 7 comuni e 49 villaggi (\"phum\"). Il distretto fu una delle ultime zone sotto il controllo dai Khmer rossi, fino alla fine del 1998, per cui le operazioni di raccolta dei dati del censimento nazionale dello stesso anno non vi poterono essere condotte.\nLa rivolta contadina del 1967.\nSamlout balz\u00f2 agli onori della cronaca quando l'esproprio forzoso di terreni per costruire uno zuccherificio a Kompong Kol, nel distretto di Banan, confinante con Samlout, fu successivamente considerata la scintilla che innesc\u00f2 una rivolta dei contadini.\nIn realt\u00e0 il malcontento era gi\u00e0 forte da tempo: i contadini erano oppressi dalle tasse e dalla corruzione, dalle agevolazioni concesse a famiglie di contadini fatte provenire dal sud-ovest della Cambogia per iniziativa di Norodom Sihanouk e dalle truppe governative presenti nell'area per far rispettare l'ordine. Il peggioramento delle condizioni economiche del paese negli anni Sessanta ebbe varie ragioni, tra le quali la cessazione degli aiuti americani a seguito delle nazionalizzazioni operate nel 1963 da Sihanouk, che aveva intuito che sul lungo termine dal conflitto indocinese sarebbero emersi vincitori i regimi comunisti piuttosto che gli statunitensi.\nL'introduzione di un sistema governativo di raccolta obbligatorio del riso (\"ramassage du paddy\"), per ostacolare il redditizio contrabbando di riso con i guerriglieri, che minava una delle entrate dello stato, fu talmente inviso alla popolazione da obbligare il governo all'uso dei militari per imporlo. Agli inizi del 1967 la tensione aument\u00f2 notevolmente e a Battambang in febbraio ci furono delle manifestazioni di protesta, cui parteciparono anche elementi comunisti, tuttavia pare che in buona misura fossero spontanee e non particolarmente organizzate e premeditate. In effetti le prime manifestazioni di lotta armata dei Khmer rossi risalgono al 1968 e all'area del nord-est, dove avevano l'appoggio della popolazione indigena e dei guerriglieri vietnamiti.\nSihanouk in marzo si rec\u00f2 all'estero, in Francia, in uno dei suoi numerosi viaggi (abitudine che pochi anni dopo, ai tempi del colpo di stato del 1970, si dimostr\u00f2 fatale). La protesta si espanse rapidamente ad altre aree, tra le quali le province di Kampong Speu e Kampot. Alcuni storici, tra cui Kiernan, ritennero che questa rapida espansione anche in aree lontane tra di loro costituisca di per s\u00e9 una prova di una pianificazione della rivolta attuata dal Partito Comunista di Kampuchea per destabilizzare il regime di Sihanouk, sebbene la storiografia ufficiale dei Khmer rossi lo abbia negato e abbia definito la rivolta di Samlout \u00abprematura\u00bb.\nLa tensione crescente esplose nel primo episodio di rivolta armata, avvenuto proprio ai danni di un centro di raccolta del riso a Samlaut: il 2 aprile 1967 i contadini lo assaltarono ed uccisero 2 soldati. Il governo guidato da Lon Nol rispose duramente, inviando ulteriori truppe e la polizia nazionale con l'istruzione di colpire duramente insorti e simpatizzanti. Si parl\u00f2 di taglie per ogni testa umana consegnata e di camion piene di teste inviati a Phnom Penh. Il 24 aprile Sihanouk ordin\u00f2 di arrestare i tre maggiori esponenti comunisti del Sangkum, Hou Yuon, Khieu Samphan e Hu Nim, che aveva gi\u00e0 in precedenza accusato pubblicamente di essere responsabili delle manifestazioni di protesta. I primi due si diedero subito alla macchia, mentre il terzo tent\u00f2 di mantenere il suo profilo pubblico, ma di fronte alle intimidazioni di Sihanouk si diede anch'egli alla clandestinit\u00e0 verso la fine dell'anno. Gir\u00f2 presto la voce che i tre erano stati assassinati, quando ricomparvero negli anni Settanta vennero perci\u00f2 soprannominati \"i tre fantasmi\".\nIn giugno oltre 4000 persone erano fuggite dalla zona, Sihanouk dichiaro che la zona era stata \"pacificata\", ma le violenze dei militari continuarono con la distruzione di interi villaggi (Beng Khtum, Thvak, Russey Preas) e l'uccisione di centinaia di civili. Anni dopo lo stesso Sihanouk parl\u00f2 di 10000 contadini uccisi In diverse province vennero organizzate delle vere e proprie cacce ai comunisti di cui sono noti diversi episodi esemplari\nLe rivolte continuarono nel 1968 e si estero a diverse altre province: Kampot, Kampong Speu e Kampong Chhnang, furono stroncate solo nel 1970."}
{"id": "2593716", "revid": "36426", "url": "https://it.wikipedia.org/wiki?curid=2593716", "title": "Mattia de' Medici", "text": ""}
{"id": "2593717", "revid": "287204", "url": "https://it.wikipedia.org/wiki?curid=2593717", "title": "Cincinnati Royals 1962-1963", "text": "La stagione 1962-63 dei Cincinnati Royals fu la 15\u00aa nella NBA per la franchigia.\nI Cincinnati Royals arrivarono terzi nella \"Eastern Division\" con un record di 42-38. Nei play-off vinsero la semifinale di division con i Syracuse Nationals (3-2), perdendo poi la finale di division con i Boston Celtics (4-3)."}
{"id": "2593718", "revid": "767487", "url": "https://it.wikipedia.org/wiki?curid=2593718", "title": "Dan Tieman", "text": ""}
{"id": "2593720", "revid": "827882", "url": "https://it.wikipedia.org/wiki?curid=2593720", "title": "Gelatina (dolce)", "text": "La gelatina \u00e8 un dolce morbido che utilizza come addensante principale la gelatina animale o l'agar. Le gelatine, che vengono utilizzate per i dolci, sono spesso commercializzate sotto forma di polvere o concentrato aromatizzato solido gelatinoso. Le marche pi\u00f9 popolari di gelatine sono Jell-O e la Knox della Kraft Foods nel Nord America, Royal in Uruguay, Hartley's (ex Rowntree's) nel Regno Unito e del Aeroplane Jelly in Australia.\nProduzione.\nNella preparazione di dolci di gelatina, la gelatina in polvere in genere viene mescolata con lo zucchero, e additivi come acido adipico, acido fumarico, citrato di sodio e aromi artificiali con coloranti alimentari. L'acqua molto calda si aggiunge per gonfiare e sciogliere la gelatina in polvere cos\u00ec il dolce in gelatina si raffredda.\nPoich\u00e9 il collagene viene ampiamente trattato, il prodotto finale non \u00e8 classificato come a base di carne o prodotto animale da parte del governo federale degli Stati Uniti.\nChupito di gelatina.\nI chupito di gelatina, spesso conosciuta come chupito jello nel Nord America e gelatina di vodka nel Regno Unito e in Australia, \u00e8 un cibo da party in cui alcuni tipi di alcolici come rum, vodka o tequila con po' d'acqua o succo di frutta vengono utilizzati per coagulare la gelatina.\nIl satirico americano e matematico Tom Lehrer ha dichiarato di essere stato il primo ad inventare il chupito di gelatina nel 1950 mentre lavorava per la National Security Agency, dove ha sviluppato la gelatina vodka come modo per aggirare una limitazione di bevande alcoliche, ma la prima dichiarazione non \u00e8 vera. La prima ricetta fu infatti pubblicata nel 1862 da Jerry Thomas: la ricetta richiedeva cognac, rum e succo di limone per creare la gelatina.\nL'uso massimo di alcol \u00e8 tra le 19 e 20 once di vodka per ogni 3 once di gelatina in polvere, circa il 30% di volume alcolico.\nAlternative.\nAlcuni dessert gelatinosi possono essere fatti con agar agar al posto della gelatina, consentendo loro di solidificarsi pi\u00f9 rapidamente ad alte temperature (40\u00a0\u00b0C, rispetto a 15\u00a0\u00b0C per la gelatina). L'agar \u00e8 un prodotto gelatinoso a base di alghe. L'agar \u00e8 particolarmente comune nei dolci asiatici, in pi\u00f9, i vegani e vegetariani a volte usano l'agar per sostituire la gelatina di origine animale. Agar \u00e8 pi\u00f9 strettamente legato alla pectina e carboidrati.\nUn'altra alternativa vegetariana alla gelatina \u00e8 la carragenina. Questa alternativa \u00e8 spesso utilizzata nella cucina Casherut e \u1e24al\u0101l. Non tende ad avere un odore sgradevole durante la cottura come talvolta l'agar.\nChimica.\nLa gelatina consiste di collagene parzialmente idrolizzato, una proteina molto abbondante in alcuni tessuti animali come le ossa e la pelle.\nBench\u00e9 molti dolci a base di gelatina contengano frutta, alcuni frutti freschi contengono enzimi proteolitici; questi enzimi tagliano la molecola di gelatina in peptidi (frammenti di proteine) troppo piccoli per formare un gel stabile.\nNello specifico, l'ananas contiene la proteasi bromelina, il kiwi l'actinidina, i fichi la ficaina e la papaya la papaina. La cottura o il processo di conservazione denaturano e inattivano queste proteasi: pertanto l'ananas conservato, per esempio, risulta idoneo per le relative gelatine."}
{"id": "2593723", "revid": "76069", "url": "https://it.wikipedia.org/wiki?curid=2593723", "title": "Portobello (citt\u00e0)", "text": ""}
{"id": "2593726", "revid": "407169", "url": "https://it.wikipedia.org/wiki?curid=2593726", "title": "Samlaut", "text": ""}
{"id": "2593727", "revid": "287204", "url": "https://it.wikipedia.org/wiki?curid=2593727", "title": "Cincinnati Royals 1963-1964", "text": "La stagione 1963-64 dei Cincinnati Royals fu la 16\u00aa nella NBA per la franchigia.\nI Cincinnati Royals arrivarono secondi nella \"Eastern Division\" con un record di 55\u201325. Nei play-off vinsero la semifinale di division contro i Philadelphia 76ers (3\u20132), perdendo poi la finale di division contro i Boston Celtics (1\u20134)."}
{"id": "2593731", "revid": "36426", "url": "https://it.wikipedia.org/wiki?curid=2593731", "title": "San Giuliano e il Redentore", "text": "San Giuliano e il Redentore \u00e8 un affresco di Andrea del Castagno, datato al 1451 e conservato nella basilica della Santissima Annunziata a Firenze (nella cappella Feroni, normalmente non visibile nascosto dalla pala del Loth).\nStoria.\nL'affresco, citato dalle fonti antiche, venne dipinto nel 1451, quando furono edificate le cinque cappelle dell'Annunziata.\nFu coperto nel 1692 da una pala d'altare di Carlo Loth, che venne rimossa impropriamente nel 1857 danneggiando la parte inferiore dell'affresco retrostante. Si persero cos\u00ec le \"Storie di san Giuliano\" che il Vasari aveva descritto come eseguite \"con buon numero di figure ed un cane in iscorto, che fu molto lodato\".\nDescrizione.\nIl tema dell'opera \u00e8 il pentimento di Giuliano, dopo il tragico errore di aver ucciso i propri genitori nel sonno, per colpa di un equivoco suggerito da un diavolo travestito. La redenzione \u00e8 evidenziata anche dalle iscrizioni, che sottolineano la preghiera e l'eremitaggio di Giuliano (rispettivamente a destra e sinistra) e il perdono di Cristo, con una specie di fumetto che parte dalla sua bocca e discende verso il santo. L'iconografia \u00e8 inconsueta e non se ne conoscono le ragioni della scelta. La studiosa Horster la mise in relazione con un codice gi\u00e0 all'Annunziata, datato 1373-1390, dove si trova la stessa frase sul pentimento di Giuliano.\nLo sfondo montagnoso \u00e8 stato messo in relazione con l'Appennino nei pressi del Monte Falterona, da dove era originario Andrea.\nStile.\nL'opera \u00e8 caratterizzata da un forte chiaroscuro, tipico di Andrea del Castagno, che sbalza le figure e il panneggio. I volti sono caratterizzati da espressioni intense ed espressivamente drammatiche, mentre dettagli come le mani rivelano la perfetta padronanza dell'anatomia di Andrea."}
{"id": "2593736", "revid": "287204", "url": "https://it.wikipedia.org/wiki?curid=2593736", "title": "Cincinnati Royals 1964-1965", "text": "La stagione 1964-65 dei Cincinnati Royals fu la 16\u00aa nella NBA per la franchigia.\nI Cincinnati Royals arrivarono secondi nella \"Eastern Division\" con un record di 48-32. Nei play-off persero la semifinale di division con i Philadelphia 76ers (3-1)."}
{"id": "2593749", "revid": "1305772", "url": "https://it.wikipedia.org/wiki?curid=2593749", "title": "John Abbott", "text": ""}
{"id": "2593755", "revid": "287204", "url": "https://it.wikipedia.org/wiki?curid=2593755", "title": "Cincinnati Royals 1965-1966", "text": "La stagione 1965-66 dei Cincinnati Royals fu la 17\u00aa nella NBA per la franchigia.\nI Cincinnati Royals arrivarono terzi nella \"Eastern Division\" con un record di 45-35. Nei play-off persero la semifinale di division con i Boston Celtics (3-2)."}
{"id": "2593760", "revid": "34928", "url": "https://it.wikipedia.org/wiki?curid=2593760", "title": "Tamahaq", "text": ""}
{"id": "2593761", "revid": "36426", "url": "https://it.wikipedia.org/wiki?curid=2593761", "title": "Madonna col Bambino e santi", "text": ""}
{"id": "2593762", "revid": "287204", "url": "https://it.wikipedia.org/wiki?curid=2593762", "title": "Francesca Tour\u00e8", "text": ""}
{"id": "2593763", "revid": "34928", "url": "https://it.wikipedia.org/wiki?curid=2593763", "title": "Tamashek", "text": ""}
{"id": "2593764", "revid": "36426", "url": "https://it.wikipedia.org/wiki?curid=2593764", "title": "Madonna con il Bambino e santi", "text": ""}
{"id": "2593765", "revid": "36426", "url": "https://it.wikipedia.org/wiki?curid=2593765", "title": "Madonna con Bambino e santi", "text": ""}
{"id": "2593766", "revid": "34928", "url": "https://it.wikipedia.org/wiki?curid=2593766", "title": "Tamajeq", "text": ""}
{"id": "2593772", "revid": "1149807", "url": "https://it.wikipedia.org/wiki?curid=2593772", "title": "Lord Palethorn", "text": ""}
{"id": "2593784", "revid": "287204", "url": "https://it.wikipedia.org/wiki?curid=2593784", "title": "Bikar karla 2003", "text": "La VISA-bikar 2003 \u00e8 stata la quarantaquattresima edizione della coppa nazionale di calcio islandese."}
{"id": "2593785", "revid": "287204", "url": "https://it.wikipedia.org/wiki?curid=2593785", "title": "Cincinnati Royals 1966-1967", "text": "La stagione 1966-67 dei Cincinnati Royals fu la 18\u00aa nella NBA per la franchigia.\nI Cincinnati Royals arrivarono terzi nella \"Eastern Division\" con un record di 39-42. Nei play-off persero la semifinale di division con i Philadelphia 76ers (3-1)."}
{"id": "2593799", "revid": "834", "url": "https://it.wikipedia.org/wiki?curid=2593799", "title": "Senderos De Traici\u00f3n", "text": ""}
{"id": "2593806", "revid": "123404519", "url": "https://it.wikipedia.org/wiki?curid=2593806", "title": "Serpentine", "text": ""}
{"id": "2593807", "revid": "287204", "url": "https://it.wikipedia.org/wiki?curid=2593807", "title": "Coppa di Francia 2004-2005", "text": "La Coupe de France 2004-2005 fu la 88\u00aa edizione. Fu vinta dall'."}
{"id": "2593808", "revid": "287204", "url": "https://it.wikipedia.org/wiki?curid=2593808", "title": "Set Free (EP)", "text": ""}
{"id": "2593809", "revid": "1305772", "url": "https://it.wikipedia.org/wiki?curid=2593809", "title": "Set Free", "text": ""}
{"id": "2593811", "revid": "1924342", "url": "https://it.wikipedia.org/wiki?curid=2593811", "title": "Ksenija Sitnik", "text": "Ha rappresentato il proprio paese all'Junior Eurovision Song Contest 2005, vincendo la competizione con la canzone, da lei stessa scritta, intitolata \"My Vmeste\" (\"Stiamo insieme\") e venne premiata dalla vincitrice del 2004 Mar\u00eda Isabel.\nBiografia.\nFiglia di un uomo d'affari e di un'insegnante di musica, ha iniziato la carriera musicale in giovane et\u00e0, partecipando a numerosi festival. Nel 2004 vince il primo premio del festival internazionale \"\u0417\u043e\u043b\u043e\u0442\u0430\u044f \u043f\u0447\u0451\u043b\u043a\u0430\" (\"Ape d'oro\") a Klimavi\u010dy. Nel luglio 2005 vince il concorso per bambini al festival internazionale delle arti \"Slavianski Bazaar\" di Vicebsk, che la porta alla notoriet\u00e0 e le consente di partecipare a numerose manifestazioni in Russia, Polonia e Germania.\nNel novembre 2005 Ksenija rappresenta la Bielorussia allo Junior Eurovision Song Contest con la canzone \"\u041c\u044b \u0432\u043c\u0435\u0441\u0442\u0435\" (\"Noi stiamo insieme\"), che \u00e8 proclamata vincitrice.\nNel maggio 2006 \u00e8 stato prodotto il suo primo video musicale della canzone \"\u041c\u0430\u043b\u0435\u043d\u044c\u043a\u0438\u0439 \u043a\u043e\u0440\u0430\u0431\u043b\u0438\u043a\" (\"Piccola barca\"), seguito pi\u00f9 tardi da \"\u041f\u0440\u043e\u0441\u0442\u0430\u044f \u043f\u0435\u0441\u0435\u043d\u043a\u0430\" (\"Canzone semplice\") e \"\u041d\u043e\u043d-\u0441\u0442\u043e\u043f\" (\"Non stop\").\nIl 26 novembre 2006 si \u00e8 tenuta la presentazione del suo primo album, anch'esso intitolato \"\u041c\u044b \u0432\u043c\u0435\u0441\u0442\u0435\".\nNel 2009 \u00e8 stata conduttrice del festival \"Slavianski Bazaar\" e della trasmissione \"\u041d\u0430\u0448\u0430 \u043f\u044f\u0442\u0451\u0440\u043e\u0447\u043a\u0430\" (Nasha pyaterochka) sulla TV bielorussa Bielorussia 2 fino al maggio 2009, quando il programma \u00e8 stato chiuso.\nIl 15 maggio 2010, in occasione del suo 15\u00ba compleanno, \u00e8 stato presentato al pubblico il suo secondo album da solista intitolato \"\u0420\u0435\u0441\u043f\u0443\u0431\u043b\u0438\u043a\u0430 \u041a\u0441\u0435\u043d\u0438\u044f\" (\"Respublika Kseniy\" - trad. \"Repubblica di Ksenija\")."}
{"id": "2593817", "revid": "254059", "url": "https://it.wikipedia.org/wiki?curid=2593817", "title": "Riserva naturale I Giganti della Sila", "text": "La riserva naturale I Giganti della Sila, nota anche come riserva naturale del Fallistro dal nome della localit\u00e0 in cui si trova, \u00e8 un'area naturale protetta situata nella provincia di Cosenza ed \u00e8 stata istituita nel 1987. La riserva occupa una superficie di 5,44\u00a0km\u00b2 a nord-ovest e a sud-est, all'interno del Parco nazionale della Sila.\nQuest'area protetta \u00e8 nota in quanto ospita i famosi \"Giganti della Sila\" o \"Giganti di Fallistro\", pini larici ultracentenari di dimensioni maestose, i cui tronchi formano un perfetto colonnato naturale. Tali tronchi possono innalzarsi fino a 45 metri di altezza e avere un diametro alla base di circa due metri, tanto da essere spesso paragonati per dimensioni alle sequoie nordamericane (che per\u00f2 raggiungono dimensioni quasi doppie in altezza e diametri di oltre 10 metri). I pini presenti nella riserva sono 58.\nStoria.\nIl nome \"\"Sila\" deriva da un'espressione osca equivalente al latino \"silva\"\", ossia \"selva\", \"bosco\". I Romani chiamavano l'area della Sila, compreso l'altopiano delle Serre e l'Aspromonte, \"Silva brutia\", da cui deriva il nome attuale.\nLa riserva \u00e8 quindi l'ultimo residuo dell'antica foresta silana, presente fino agli inizi del Novecento, e che venne poi in gran parte tagliata dapprima con l'Unit\u00e0 d'Italia, quando venne sacrificata per rifornire di legname pregiato il giovane Regno, e poi nell'immediato secondo dopoguerra, come pegno da pagare agli alleati britannici e americani, per aver liberato il paese.\nSecondo alcuni studi effettuati su campioni di legno, parte della riserva risalirebbe invece agli anni 1620-1650.\nTerritorio.\nSi trova all'interno del parco Nazionale della Sila\nAmbiente.\nFlora.\nLa Riserva \u00e8 sostanzialmente una pineta di Pino Laricio (\"Pinus nigra\" var. \"calabrica\"), impiantata, secondo alcuni studiosi, nella prima met\u00e0 del 1600, da un nobile proprietario terriero che edific\u00f2 l\u00ec vicino la propria dimora estiva, con annesso una filanda. Tale proprietario terriero decise di abbellire l'area intorno alla dimora realizzando una sorta di orto botanico, impiantando varie specie di piante autoctone, tipiche dell'area silana. \nAd oggi quello che rimane nella Riserva, sono 58 piante di Pino Laricio di cui diversi caduti per maltempo, dei meli selvatici, di pioppi tremuli e degli aceri di montagna. \n7 degli aceri sono esemplari centenari e si collocano ai margini della riserva. Oltre al pino laricio sono presenti anche meli selvatici, faggi, castagni, pioppi tremuli e aceri montani.\nI \"Giganti di Fallistro\".\nTutti i 58 \"giganti\" presenti nella Riserva sono ultrasecolari, fino ai 350 anni, mentre altre piante, sempre presenti nella Riserva, hanno circa 150 anni. Recentemente sono nati in maniera spontanea altri Pini Larici di et\u00e0 inferiore ai 30 anni.\nFauna.\nLa fauna \u00e8 quella tipica delle zone silane e appenniniche. Nella riserva ci si pu\u00f2 imbattere nello scoiattolo nero calabrese (\"Sciurus Meridionalis\") e nella volpe appenninica (\"Vulpes vulpes\"). Vi \u00e8 anche la presenza di rapaci quale la poiana, il gheppio e altri. Nella riserva vivono varie specie di picidi come il picchio rosso maggiore, il picchio verde e il raro picchio nero. Non \u00e8 esclusa la presenza del cinghiale nella foresta, ma solo nel periodo autunnale-invernale.\nAccesso e strutture ricettive.\nLa Riserva \u00e8 aperta tutti i giorni da Maggio a Ottobre, e nel resto dell'anno su prenotazione. La Riserva pu\u00f2 essere percorsa soltanto a piedi, attraversando un percorso obbligato. Naturalmente sono previsti i classici obblighi da osservare in un'area boschiva. Tutte le 58 piante sono state catalogate dal Corpo Forestale dello Stato, che ha realizzato e installato in prossimit\u00e0 di ogni piante, tabelle informative sulle piante stesse, nelle quali vengono indicati il numero di ciascuna pianta, il suo diametro e la sua altezza.\nGestione.\nLa Riserva \u00e8 di propriet\u00e0 dell'Ente Parco Nazionale della Sila ed \u00e8, dal Giugno del 2016, gestita dal FAI - Fondo Ambiente Italiano."}
{"id": "2593818", "revid": "119159", "url": "https://it.wikipedia.org/wiki?curid=2593818", "title": "Democrazia", "text": "La democrazia () etimologicamente significa \"governo del popolo\", ovvero sistema di governo in cui la sovranit\u00e0 \u00e8 esercitata, direttamente o indirettamente, dal popolo, generalmente identificato come l'insieme dei cittadini che ricorrono in generale a strumenti di consultazione popolare (es. votazione, deliberazioni ecc.).\nStoricamente il concetto di democrazia non si \u00e8 cristallizzato in una sola univoca versione ovvero in un'unica concreta traduzione, ma ha trovato espressione evolvendosi in diverse manifestazioni, tutte comunque caratterizzate dalla ricerca di una modalit\u00e0 capace di dare al popolo la potest\u00e0 effettiva di governare.\nBench\u00e9 all'idea di democrazia si associ in genere una forma di Stato, la democrazia pu\u00f2 riguardare qualsiasi comunit\u00e0 di persone e il modo in cui vengono prese le decisioni al suo interno (per esempio il Papa viene eletto da una ristretta cerchia e anche lo furono i primi quattro Califfi detti califfi ben guidati, questi esempi di monarchia assoluta elettiva teocratica, quindi un tipo di democrazia illiberale teocratica).\nDefinizione.\nSono state date molte diverse definizioni di democrazia.\nTra gli antichi greci, la cui lingua ha dato origine alla parola, Platone ne parla approfonditamente nel suo trattato \u03a0\u03bf\u03bb\u03b9\u03c4\u03b5\u03af\u03b1 (La Repubblica) (cap. VI), nonch\u00e9 nel suo dialogo \u03a0\u03bf\u03bb\u03b9\u03c4\u03b9\u03ba\u03cc\u03c2 (Politico), dandone per altro un giudizio fortemente negativo: per lui il governo di una nazione dovrebbe essere tenuto dai filosofi, i massimi intellettuali dell'epoca, in una sorta di tecnocrazia. Anche Aristotele esplora approfonditamente il concetto nel suo trattato \u03a4\u1f70 \u03c0\u03bf\u03bb\u03b9\u03c4\u03b9\u03ba\u1f70 (Politica) e anche lui la giudica una forma di stato non opportuna, che facilmente si trasforma in tirannide (libri III e IV) (diverso \u00e8 per\u00f2 rispetto a Platone lo stato ideale che propone).\nPolibio nelle sue Storie (libro VI) distingue tre forme di stato \"buone\" (monarchia, aristocrazia e democrazia) e tre negative (tirannide, oligarchia e oclocrazia); ideale \u00e8 per lui la costituzione romana, che combina le tre forme da lui giudicate buone. Pi\u00f9 tardi ritorna sull'argomento Plutarco in un saggio inserito nei cosiddetti Moralia e intitolato \u03a0\u03b5\u03c1\u1f76 \u03bc\u03bf\u03bd\u03b1\u03c1\u03c7\u03af\u03b1\u03c2 \u03ba\u03b1\u1f76 \u03b4\u03b7\u03bc\u03bf\u03ba\u03c1\u03b1\u03c4\u03af\u03b1\u03c2 \u03ba\u03b1\u1f76 \u1f40\u03bb\u03b9\u03b3\u03b1\u03c1\u03c7\u03af\u03b1\u03c2 (\"Monarchia e democrazia e oligarchia\")\nIl termine \"oclocrazia\", letteralmente \"governo della massa\", fu introdotto proprio da Polibio per indicare una forma degenerata di democrazia, dove domina non pi\u00f9 la volont\u00e0 del popolo ma gli istinti di una massa variamente istigata da demagoghi o reazioni emotive.\nRisalgono al pensiero greco anche alcuni concetti collaterali che hanno grave importanza nelle democrazie moderne, p.es. quello di uguaglianza davanti alla legge o \"isonomia\", p.es. in Clistene.\nA Roma fu coniata la parola repubblica (\"res publica\" = cosa pubblica), che intendeva presentare lo stato romano come propriet\u00e0 comune di tutti. La situazione storica concreta fu diversa, e comunque sub\u00ec una notevole evoluzione nel corso dei secoli. Ad ogni modo, a distanza di secoli dalla nascita della repubblica, Cicerone nel suo \"De re publica\" condivide la definizione attribuita a Publio Cornelio Scipione Emiliano, secondo cui \"res publica\" \u00e8 \"res populi\", cosa del popolo. Il pensiero politico di Cicerone d\u00e0 particolare importanza alla \"concordia ordinum\", la concordia tra i ceti sociali, che rappresenterebbe una sorta di compromesso tra una vera democrazia e un'oligarchia pura.\nLa parola \"democratia\" comparve per la prima volta in europa quando nel 1260 fu pubblicata la traduzione in latino del trattato la \"Politica\" di Aristotele, curata dai monaci domenicani.\nIl concetto di democrazia fu ampiamente dibattuto durante l'Illuminismo. Molto significativo, tra gli altri, il contributo di Jean-Jacques Rousseau, per il quale il potere che spetta al popolo sarebbe inalienabile e non rappresentabile: la democrazia o \u00e8 diretta o non \u00e8.\nMontesquieu nel suo scritto \"Lo spirito delle leggi\" (1748) enuncia la teoria della separazione dei tre poteri (legislativo, esecutivo e giudiziario), applicabile in via teorica a tutte le forme di governo, anche non democratiche, e di fatto utilizzata in quasi tutte le democrazie moderne.\nIn tempi pi\u00f9 recenti \u00e8 celebre la definizione che ne diede Abramo Lincoln nel suo discorso a Gettysburg (1863): la democrazia \u00e8 \u00abil governo del popolo, da parte del popolo, per il popolo\u00bb. Questa definizione \u00e8 stata ripresa nell'introduzione alla costituzione francese del 1958 (Quinta Repubblica).\nL'etimologia della parola, in greco, si trova nel sintetico \"municipalit\u00e0\" (l'insieme o l'assemblea di persone che hanno diritti politici) e \"stato\" (potere, autorit\u00e0, sovranit\u00e0). Il termine indica \"lo stato in cui il potere \u00e8 nelle mani dell'assemblea dei detentori dei diritti politici\". Quindi:\nDescrizione.\nForme di democrazia.\nLa prima classificazione della democrazia pu\u00f2 essere tra democrazia diretta e democrazia indiretta.\nDiritti di cittadinanza.\nPer diritti di cittadinanza s'intende l'insieme dei diritti civili, politici, sociali accanto ai diritti di terza generazione che sono alla base della democrazia moderna. Essi giungono a una consistente affermazione nel XX secolo. La loro estensione alle classi basse della popolazione dipende infatti dall'evoluzione del concetto di Stato a quello di nazione e da quello di sudditi a quello di cittadini.\nSi distingue tra diritti negativi e diritti positivi, i primi prevedono la libert\u00e0 dallo Stato, ossia quei diritti che limitano il potere dello stato come i diritti civili, i secondi invece presuppongono la libert\u00e0 nello o mediante lo Stato, intesa come autonomia positiva dell'individuo o come intervento attivo dello stato, rientrano in questa categoria i diritti politici e i diritti sociali.\nCultura democratica.\nUn fattore chiave in una democrazia \u00e8 la presenza, all'interno di una nazione, di una cultura democratica: una \"democrazia politica\" senza cultura democratica diffusa nei cittadini non sarebbe una democrazia. Fra i pensatori politici e i filosofi che hanno sollevato dibattiti su tale questione c'\u00e8 dentro la tradizione nord-americana John Dewey, nella sua rilettura di Ralph Waldo Emerson, da lui considerato \"il filosofo della democrazia\", essenziale per una cultura democratica. Altri pensatori dedicatisi alla questione sono Hannah Arendt e George Kateb. In Brasile, ci sono alcuni autori che lavorano con l\u00b4idea della correlazione tra la cultura della democrazia e la cultura dei diritti umani, come Paulo Freire, Maria Victoria Benevides, F\u00e1bio Konder Comparato e Eduardo C. B. Bittar.\nEvoluzione storica del concetto.\nLa democrazia \u00e8 una forma di Stato che, nella sua accezione contemporanea, si \u00e8 via via affermata in modo particolarmente significativo negli ultimi due secoli. Nell'arco di pi\u00f9 di due millenni, il concetto di democrazia ha tuttavia vissuto una continua evoluzione, subendo importanti modificazioni nel corso della storia. Le prime definizioni di democrazia risalgono all'antica Grecia.\nDemocrazia antica.\nNell'antica Grecia.\nUn primo riferimento universale lo si ritrova nei cinque regimi governativi platonici, in ordine discendente: aristocrazia, timocrazia, monarchia, democrazia, che pu\u00f2 portare alla tirannia in quanto inevitabile conseguenza dei comportamenti demagogici legati all'acquisizione del consenso.\nUn altro esempio \u00e8 il principio aristotelico che distingue fra tre forme pure e tre forme corrotte di governo: monarchia (governo del singolo), aristocrazia (governo dei migliori) e \"timocrazia\" (governo dei censi aventi diritto), esse secondo il filosofo rischiavano di degenerare rispettivamente in dispotismo, oligarchia (governo di un'\u00e9lite), e democrazia (potere del popolo). Quest'ultimo, gestito dalla massa, \u00e8 stato in termini pi\u00f9 moderni definito anche dittatura della maggioranza, \"quantitativismo\" politico e per ci\u00f2 dispotico e autoritario.\nNell'antica Grecia la parola democrazia nacque come espressione dispregiativa utilizzata dagli avversari del sistema di governo di Pericle ad Atene. Infatti \"kratos\", pi\u00f9 che il concetto di governo (designato da \"arch\u00eca\") rappresentava quello di \"forza materiale\" e, quindi, \"democrazia\" voleva dire, pressappoco, \"dittatura del popolo\" o \"della maggioranza\". I sostenitori del regime ateniese utilizzavano altri termini per indicare come una condizione di parit\u00e0 fosse necessaria al buon funzionamento di un sistema politico: \"isonomia\" (ovvero eguaglianza delle leggi per tutti i cittadini) e \"isegoria\" (eguale diritto di ogni cittadino a prendere parola nell'assemblea). Peraltro, a queste forme di eguaglianza si legavano i principi di \"parres\u00eca\" (libert\u00e0 di parola) ed \"eleuther\u00eca\" (libert\u00e0 in genere). La democrazia ateniese si contraddistingue per due peculiari caratteristiche: il sorteggio nelle cariche pubbliche e l'assemblea legislativa a democrazia diretta composta da tutti i cittadini.\nNel mondo arabo-islamico.\nCaliffi R\u0101shid\u016bn e primi califfi omayyadi.\nIn India.\nPrecursori furono gli imperatori indiani Asoka e Akbar.\nIn Giappone.\nIl principe reggente Umayado nel VII secolo.\nNel medioevo.\nNel mondo.\nNei popoli germanici il potere legislativo ed esecutivo veniva esercitato da assemblee comuni dette Thing (una di queste era il gairethinx dei Longobardi). Queste assemblee, menzionate gi\u00e0 da Giulio Cesare e Tacito (che le chiamavano \"concilium\"), ebbero forme diverse a seconda delle epoche e dei singoli popoli e non sono documentate in modo completo; generalmente erano dominate da capi militari o altre personalit\u00e0, che avevano il diritto di portare con s\u00e9 i loro sostenitori. Le assemblee si svolgevano periodicamente e duravano diverse settimane.\nLa prima occasione certa in cui un'assemblea di questo tipo assunse connotati simili a un parlamento democratico fu l'Althing (Al\u00feingi), istituita in Islanda nel 930 d.C.. Tuttora il parlamento islandese si chiama Althing.\nIn Italia.\nUna forma particolare di parlamento medievale in Italia fu l'arengo. Nel caso della Repubblica di Venezia l'arengo, chiamato concio, ebbe fin dal 742 il diritto di eleggere il doge, dando quindi origine a una forma particolare di democrazia rappresentativa (ancorch\u00e9 con i suoi limiti); ne facevano parte tutti gli uomini liberi, anche privi di nobilt\u00e0. Anche in un'altra repubblica marinara, Amalfi, si costitu\u00ec poco dopo (IX secolo) un arengo con il potere di eleggere il duca (equivalente del doge); diversamente da Venezia ne facevano parte solo alcune categorie di cittadini.\nUn tipo diverso di arengo fu istituito nell'anno 1000 nella Repubblica di San Marino: ne facevano parte tutti i capifamiglia e aveva tutti i poteri legislativi, esecutivi e giudiziari, costituendo cos\u00ec una specifica forma di democrazia diretta.\nNei secoli successivi si diffusero nei comuni medievali istituzioni simili agli arenghi, i cosiddetti consigli generali, che di solito avevano il compito specifico di eleggere con cadenza annuale i consoli (democrazia rappresentativa con elezioni annuali).\nTutte queste istituzioni in Italia si trasformarono o furono soppresse dopo qualche secolo.\nIl primo ad utilizzare il termine democrazia nella lingua italiana fu Tommaso Garzoni.\nIn et\u00e0 moderna e contemporanea.\nSulla concezione moderna di democrazia hanno avuto grande influenza le idee illuministe a partire da Voltaire, le rivoluzioni dell'Ottocento, in particolare la Rivoluzione francese con il suo motto di libert\u00e0, uguaglianza e fratellanza. Sia la carta costituzionale americana del 1787 che quella francese del 1791 vertevano sul principio della separazione dei poteri (legislativo, esecutivo, giudiziario). Il suffragio universale, il primato della costituzione e la separazione dei poteri sono le basi della democrazia rappresentativa.\nUn'importante caratteristica della democrazia moderna \u00e8 la separazione tra Stato e Chiesa, cio\u00e8 l'indipendenza da tutte le religioni. Questo principio \u00e8 strettamente connesso con quello della laicit\u00e0 dello Stato.\nIn seguito si \u00e8 diffuso il concetto che una democrazia moderna debba avere anche una stampa libera, evidenziando cos\u00ec un \"quarto potere\".\nPer molti oggi ai poteri esistenti bisogna aggiungere delle \"autorit\u00e0\", come quella che garantisce la concorrenza e quella che si occupa della \"riservatezza\" dei cittadini e dei loro dati personali.\nSecondo l'economista e filosofo indiano Amartya Sen (premio Nobel per l'economia) la democrazia non \u00e8 un'invenzione dell'Occidente: \"Quella che va corretta \u00e8 la tesi, frutto solo d'ignoranza, dell'eccezionalismo occidentale in materia di tolleranza\". A questo proposito Sen cita l'editto di Erragudi, emanato nel III secolo a.C. in India, a suo dire un manifesto alla tolleranza.\nPer il classico Karl Popper de \"La societ\u00e0 aperta e i suoi nemici\" (1945), nonch\u00e9 per Gian Enrico Rusconi la cui sintesi s'inserisce nel dibattito che va dall'Hans Kelsen de \"La democrazia\" al Gustavo Zagrebelsky de \"Il \u00abCrucifige!\u00bb e la democrazia\", il concetto di democrazia si sarebbe sviluppato come una necessit\u00e0 per la forma di governo di garantire i diritti civili e politici davvero a tutti, cos\u00ec da tutelare anzitutto la minoranza. In altri termini, con la democrazia si sarebbero poste norme e regole alla dittatoriale libert\u00e0 della maggioranza fornendo garanzie alle minoranze, il che avrebbe determinato il passaggio storico dalla pi\u00f9 antica forma di democrazia, autoritaria e \"quantitativa\", a quella odierna, autorevole e \"qualitativa\".\nDifferenza tra la democrazia degli antichi e democrazia liberale.\nGi\u00e0 Benjamin Constant nel Settecento aveva mostrato le differenze tra la concezione della democrazia degli antichi e quella dei moderni. Il teorico della liberaldemocrazia Robert Alan Dahl parla di tre percorsi storici:\nIn tale approccio la differenza tra la democrazia antica e moderna sta nel fatto che nella prima prevale il concetto di eguaglianza, nella seconda prevale l'idea di libert\u00e0. Per tale motivo, mentre la democrazia antica funzionava col sistema della \"partecipazione\" dei cittadini (esclusi gli schiavi, gli stranieri e le donne) tramite i meccanismi del sorteggio e della rotazione, le democrazie liberali si fondano sulla competizione tra candidati e sul meccanismo della \"delega\" tramite elezioni.\nLa democrazia partecipativa classica era possibile in epoca antica grazie a determinate condizioni: la sovranit\u00e0 limitata a una sola citt\u00e0, la \"polis\", la cui popolazione raramente superava i 100.000 abitanti; i diritti politici riconosciuti a una ristretta fetta di popolazione, poich\u00e9 erano esclusi quasi i tre quarti degli abitanti (donne e schiavi). La Grecia delle \"poleis\", la Roma repubblicana e in parte i Comuni italiani tra XII e XIV secolo sono i luoghi e i periodi storici in cui questo tipo di democrazia pot\u00e9 realizzarsi.\nAlcuni pensano che le moderne tecnologie elettroniche e di telecomunicazioni potrebbero oggi consentire forme di democrazia diretta in qualche modo analoghe (ad esempio tramite la partecipazione di politici e cittadini al dibattito sul web, all'utilizzo della firma digitale per la raccolta delle 50.000 firme per depositare un disegno di legge o le 500.000 per indire un referendum abrogativo).\nIn et\u00e0 moderna Rousseau tent\u00f2 di far rifiorire il concetto di democrazia degli antichi. I giacobini e poi i socialisti si fecero interpreti di questa idea. Il presupposto della democrazia liberale moderna, cio\u00e8 il principio della rappresentanza, fu proposto tra i primi da John Stuart Mill ed \u00e8 oggi alla base dei regimi democratici.\nAffermazione delle democrazie europee moderne.\nGli studi sulla modernizzazione, in particolare quelli di Barrington Moore, si sono focalizzati sulle precondizioni che hanno consentito l'affermarsi in Europa della democrazia moderna. Secondo questi studi, fondamentale fu l'equilibrio di poteri che si cre\u00f2 tra la monarchia assoluta, tesa a limitare il crescente potere della nobilt\u00e0, e la nobilt\u00e0 stessa che fu sempre abbastanza forte da contrastare il potere tendenzialmente assoluto della corona. Questo equilibrio facilit\u00f2 l'instaurazione del parlamentarismo (in primo luogo in Inghilterra). Inoltre la borghesia urbana, col suo naturale interesse per la garanzia dei diritti civili e politici - innanzitutto la propriet\u00e0 privata - e l'evoluzione mercantile dell'aristocrazia terriera, favor\u00ec la democrazia, portando ad un'alleanza tra aristocrazia possidente e borghesia, insieme ad una tenue liberazione dei contadini dai vincoli feudali. L'assenza di una coalizione aristocratico-borghese contro contadini e operai fu una precondizione necessaria, tuttavia, per evitare lo stritolamento della democratizzazione negli strati pi\u00f9 bassi della popolazione. Infine, le rivoluzioni - inglese, americana, francese - portarono alla definitiva affermazione della democrazia, estirpando l'\u00e9lite agraria, distruggendo i vincoli feudali e portando operai e contadini nei processi di governo.\nElitismo e fascismo.\nNel Novecento l'affermazione della democrazia arriv\u00f2 mentre, sotto il profilo filosofico, ne erano contestati alcuni presupposti teorici dall'elitismo: Gaetano Mosca e Vilfredo Pareto, poi Robert Michels e altri. Sotto il profilo storico, la teoria dell'\u00e9lite fu ripresa dal fascismo. Difatti il suo capo Benito Mussolini riteneva che la moderna democrazia parlamentare di origine illuminista non fosse altro che una subdola \"dittatura massonica\". Come soluzione il fascismo attu\u00f2 la dittatura, ma quando anche questa rivel\u00f2 tutte le sue falle, cerc\u00f2 all'ultimo di presentare un'alternativa pseudodemocratica, la \"democrazia organica\", mai effettivamente attuata.\nIl pericolo cos\u00ec suscitato port\u00f2 alla crisi degli anni Trenta: mentre la sconfitta della Germania e la decomposizione degli imperi sovranazionali aveva fatto supporre ai vincitori della prima guerra mondiale che \"il sistema liberal-democratico potesse affermarsi naturalmente in quelle parti di Europa e di mondo (...), il risultato fu che vent\u2019anni dopo, con l\u2019eccezione della Gran Bretagna che avrebbe fatto la sua scelta atlantica allo scoppio della nuova guerra, il sistema liberal-parlamentare resisteva nel continente abbastanza problematicamente solo in Francia:\nmentre regimi illiberali di opposto colore si preparavano a\ndisputarsi il continente e il mondo, dando per scontata la\nsconfitta del sistema liberal-capitalistico, considerato un residuo\nottocentesco in avanzato stato di dissoluzione interna.\nDoveva essere l\u2019ultima volta che l\u2019Europa presumeva di\nguidare il mondo, perch\u00e9 l\u2019esito del conflitto venne deciso\ndagli Stati Uniti, nuovi alfieri del sistema liberale e nuovi propugnatori\nsu scala mondiale della sua innegabile superiorit\u00e0\nmateriale (per la vittoria sul nazi-fascismo e in seconda battuta\nsul collettivismo comunista) e spirituale, per il rispetto e la\nvalorizzazione della libert\u00e0 individuale\".\nDemocrazia nel mondo contemporaneo.\nLa stragrande maggioranza degli Stati mondiali oggi si definisce \"democratica\". Fra gli Stati democratici per\u00f2 si possono distinguere differenti gradi di democrazia, e non \u00e8 sempre semplice riconoscere la democraticit\u00e0 di uno Stato. Robert Alan Dahl per caratterizzare le specificit\u00e0 dei sistemi democratici del XX secolo propone di utilizzare, per designarli, il termine poliarchia.\nDiversi studi sono stati eseguiti da differenti enti per stabilire il grado di democrazia di uno Stato. Fra questi spicca quello eseguito ogni due anni dal settimanale \"The Economist\" e conosciuto come \"Democracy Index\", che prende in esame 167 nazioni e stabilisce per ognuna di esse un grado di democrazia, con un punteggio da 0 a 10. Alla fine del 2010, la Norvegia era risultata essere la nazione pi\u00f9 democratica al mondo con un punteggio di 9.80 secondo i parametri stabiliti dal \"The Economist\", mentre la Corea del Nord chiudeva la classifica con un punteggio di 1.08. L'Italia risultava essere una \"Democrazia imperfetta\" con un punteggio di 7.83, al 31\u00ba posto della classifica (dopo che nel 2008 era stata considerata una \"democrazia completa\"). Per i sistemi politici con simili difficolt\u00e0 il politologo britannico Colin Crouch ha proposto l'introduzione di una nuova categoria intermedia, definita da lui \"postdemocrazia\".\nAd oggi nel XXI secolo, soprattutto in Europa e America settentrionale, centrale, meridionale, la scienza politica (ma non solo essa) accetta la sua cosiddetta \"definizione minima di democrazia\" come criterio che sostiene quali regimi siano essenzialmente democratici e quali no.\nEcco i componenti della sopraccitata definizione:\nSono stati di recente anche evidenziati i rischi che il populismo comporta, in termini di disfunzionalit\u00e0 della democrazia.\nContraddizioni della democrazia.\nStudi recenti di economisti e matematici mostrano come la democrazia non sia qualcosa di compiuto e ben definito, come si tende a credere nel senso comune. In effetti un approccio filosofico tende a considerare la democrazia un concetto intrinsecamente imperfetto.\nLa prima critica che si fa alla democrazia \u00e8 il paradosso insito in s\u00e9 stessa, ovvero se la maggioranza delle persone desiderasse un governo antidemocratico, la democrazia cesserebbe di esistere. Tuttavia se il governo si opponesse cesserebbe di essere democrazia in quanto andrebbe contro alla volont\u00e0 della maggioranza. Un esempio di questo tipo \u00e8 quello di un Paese con una forte maggioranza di una religione nel quale un partito porta i leader religiosi al potere, disconosce la laicit\u00e0 dello Stato e desidera instaurare una teocrazia; oppure di un orientamento politico che rifiuta la Costituzione e di indire nuove elezioni democratiche.\nTuttavia la democrazia non garantisce al popolo il potere \"soltanto nell'immediato\" (per cui potrebbero verificarsi gli eventi appena esemplificati) ma si fonda sul fatto che essa debba sapersi perpetuare, almeno se la intendiamo riferita a un sistema-Paese anzich\u00e9 limitatamente ad una singola scelta elettorale, come invece avviene nel paradosso sopra descritto. La sua perpetuazione \u00e8 resa automaticamente possibile dalla necessaria presenza in un Paese di quella che abbiamo poc'anzi chiamato \"cultura democratica\", la quale pu\u00f2 esser tale solo se riguarda la maggioranza della popolazione, scongiurando cos\u00ec l'interruzione del governo democratico e il verificarsi della prima condizione espressa dal paradosso. La mancanza di cultura democratica, dunque, dimostrerebbe che una democrazia non \u00e8 in realt\u00e0 tale.\nOgni Paese democratico dovrebbe inoltre possedere una Costituzione atta anche ad evitare che il proprio popolo o il proprio governo ne possano provocare la fine. \u00c8 questa infatti la soluzione della cosiddetta \"Costituzione rigida\", emendabile solo con ampia maggioranza, e con un nucleo di principi fondamentali e libert\u00e0 civili che non \u00e8 possibile cambiare legalmente, pena la condizione di sovversivo e di illegalit\u00e0 per chi vi provasse con la forza (\u00e8 il caso della Costituzione della Repubblica italiana, i cui Principi fondamentali, di libert\u00e0 civili e politiche e la forma repubblicana dello stato sono definiti quali limiti alla revisione costituzionale);\nIn secondo luogo alcuni puntualizzano un fattore semantico troppo spesso volutamente frainteso: le parole \"democrazia\" e \"libert\u00e0\" non sono sinonimi. Si fa notare che ogni sistema politico pu\u00f2 essere democratico o non democratico e che in ogni sistema politico possa esserci libert\u00e0 oppure non esserci. Ma queste due parole non necessariamente vanno di pari passo, in quanto in un sistema potrebbe esserci democrazia senza libert\u00e0 o libert\u00e0 senza democrazia.\nAnche in questo secondo caso per\u00f2, la giusta riflessione sembra esser guidata dal fatto che la libert\u00e0 non pu\u00f2 non riguardare anche l'autodeterminazione politica dei cittadini. In questo caso, sotto una forma di governo non democratica non potrebbe mai esserci piena (e quindi vera) libert\u00e0 ma solo delle libert\u00e0 parziali riguardanti altre sfere della vita, diverse da quella politica. La piena libert\u00e0 dei cittadini la si pu\u00f2 dunque raggiungere soltanto sotto una forma di governo democratica. La quale garantisce anche l'associazionismo politico e dunque la formazione di nuovi e diversi partiti politici che un giorno potranno eventualmente raggiungere il potere, mentre in un regime non democratico (per esempio teocratico) - anche qualora la maggioranza dei cittadini liberamente lo sostenesse - si impedirebbe alle minoranze di potersi impegnare attivamente e tentare la conquista di obiettivi politici.\nMolti si sono dunque interrogati sulle buone regole della democrazia. Alexis de Tocqueville propone una pluralit\u00e0 di idee, tramite l'associazionismo e i corpi intermedi, che garantisca un controllo della maggioranza da parte delle minoranze politiche e le opposizioni, come nel modello di democrazia liberale degli Stati Uniti, in cui \"pesi e contrappesi\" bilanciano i vari poteri. Un'ultima riflessione riguarda infine l'adozione di una cosiddetta democrazia protetta, in cui le forze estreme ed anti-sistema vengono escluse dalla vita politica (\"conventio ad excludendum\").\nDi seguito alcuni risultati dei vari problemi della democrazia.\nLibert\u00e0 di opinione e diritti.\nIl nobel Amartya Sen ha sostenuto che se valgono sia il principio di libert\u00e0 di opinione che quello di unanimit\u00e0 allora al pi\u00f9 un individuo pu\u00f2 avere dei diritti.\nVoto.\nNel 1952 Kenneth May ha dimostrato matematicamente che la votazione a maggioranza semplice \u00e8 il solo procedimento di voto tra due alternative che soddisfi i seguenti requisiti:\nGi\u00e0 nel 1785 Marie Jean-Antoine Caritat, marchese di Condorcet, aveva tuttavia mostrato come nel caso di voto tra almeno tre alternative, nell'ipotesi che ciascun votante esprima un \"ordine individuale lineare\" di preferenza e nell'ipotesi che alla determinazione dell'ordine sociale concorrano gli ordini di preferenza di ciascun individuo, si pu\u00f2 incappare in situazioni problematiche. In particolare Condorcet mostr\u00f2 costruttivamente (mediante un esempio, che \u00e8 noto appunto come paradosso di Condorcet) come se in una votazione fra tre o pi\u00f9 alternative ciascun individuo determina un ordine lineare di preferenza, e se l'ordine sociale \u00e8 determinato mediante votazioni a maggioranza (assoluta) tra tutte le possibili coppie di alternative sia possibile pervenire ad un \"ordine sociale circolare\".\nNel 1949 Kenneth Arrow, interrogandosi proprio sul problema se sia possibile o meno determinare un sistema di voto che verifichi certi requisiti minimi di democrazia e al contempo permetta di ottenere un \"ordine sociale lineare\" a partire da ordini individuali lineari, pervenne all'importante risultato\nche se valgono le ipotesi di:\nallora richiedere che l'ordine sociale sia lineare implica la condizione di \"dittatorialit\u00e0\": ossia l'esistenza di un decisore il cui ordine individuale coincida con l'ordine sociale; tale individuo \u00e8 denominato dittatore proprio perch\u00e9 detta il risultato della votazione considerata.\nIn seguito le ipotesi 3. e 5. del teorema sono state sostituite con l'ipotesi (pi\u00f9 debole) di unanimit\u00e0 paretiana: se un'alternativa A \u00e8 preferita ad un'alternativa B da ciascun individuo, allora A \u00e8 socialmente preferita a B; pertanto, stanti la dipendenza dal voto, la libert\u00e0 individuale, il principio di unanimit\u00e0 ed il principio di indipendenza delle alternative irrilevanti, allora richiedere che l'ordine sociale sia lineare implica la dittatorialit\u00e0. Al fine di non fare confusione con l'usuale concetto di dittatore, va detto che il dittatore nel senso di Arrow potenzialmente pu\u00f2 essere un qualunque votante, e che la sua identit\u00e0 non \u00e8 determinabile a partire dal teorema.\nLe conseguenze del teorema di Arrow sono importanti; Paul Samuelson, premio Nobel per l'economia nel 1970 e consigliere economico di Kennedy ha sostenuto che \"la ricerca della democrazia perfetta da parte delle grandi menti della storia si \u00e8 rivelata la ricerca di una chimera, di un'autocontraddizione logica\", e che \"la devastante scoperta di Arrow \u00e8 per la politica ci\u00f2 che il teorema di G\u00f6del \u00e8 per la matematica\".\nRappresentanza.\nMichel Balinsky e Peyton Young hanno dimostrato che non esiste alcun sistema di distribuzione dei seggi in grado di soddisfare i principi di proporzionalit\u00e0 e monotonicit\u00e0. In altre parole \u00e8 possibile che un partito, pur aumentando i consensi rispetto ad un altro, perda dei seggi.\nQuanto all'esito del procedimento elettorale, la democrazia rappresentativa \u00e8 spesso criticata per una sua presunta inefficienza: \"la complessit\u00e0 e la \u201cvelocit\u00e0\u201d della nostra societ\u00e0, si sostiene, richiede anche nei partiti un\u2019adeguata e corrispondente capacit\u00e0 decisionale, non sopporta lunghe discussioni e defatiganti mediazioni interne; e cos\u00ec come \u00e8 diffusa un\u2019insofferenza verso le \u201clungaggini\u201d delle procedure parlamentari, sembra invalsa un\u2019analoga attitudine all\u2019interno dei partiti, molto spesso condita da un appello alla \u201cbase\u201d, dal chiaro sapore populistico, contro tutto ci\u00f2 che viene etichettato come \u201capparato\u201d\". Pur essendo contestato che tra \u201cefficacia\u201d e \u201cdemocrazia\u201d vi sia un dilemma, o un \"trade-off\", \u00e8 riconosciuto che i recenti cambiamenti, impressi al parlamentarismo in termini di maggiore efficienza, non hanno influenzato notevolmente le percezioni del Parlamento nel pubblico: questo \"\u00e8 stato maggiormente influenzato dalle percezioni provenienti dal comportamento dei parlamentari, rispetto al giudizio sulla prestazione basata sui risultati\" effettivi.\nBibliografia.\nSui legami tra tecnologie e democrazia nella societ\u00e0 contemporanea:\nSulle contraddizioni intrinseche della democrazia"}
{"id": "2593820", "revid": "108830513", "url": "https://it.wikipedia.org/wiki?curid=2593820", "title": "Ready Steady Cook", "text": "Ready Steady Cook \u00e8 stato un programma televisivo britannico che \u00e8 andato in onda sulla rete BBC2 dal 1994 al 2010. Dal 2000 il format \u00e8 trasmesso in Italia con il nome \"La prova del cuoco\".\nIl format.\nIl game-show culinario prevede la partecipazione di due concorrenti che, aiutati da celebri chef, si sfidano nella creazione di piatti.\nGli ingredienti per le ricette devono essere acquistati rispettando il limite di cinque sterline. Le due squadre vengono inizialmente chiamate \"red tomato\" (pomodoro rosso) e \"green pepper\" (peperone verde), mentre dal 2007 si fa riferimento ai concorrenti con \"red kitchen\" (cucina rossa) e \"green kitchen\" (cucina verde). Occasionalmente viene aumentato il limite del budget a \u00a37.50 e \u00a310.00, mentre altre puntate prevedono l'utilizzo di sole \u00a33.50."}
{"id": "2593823", "revid": "1013865", "url": "https://it.wikipedia.org/wiki?curid=2593823", "title": "Kampong Thom", "text": "Kampong Thom (in lingua khmer \u1780\u17d2\u179a\u17bb\u1784\u1780\u17c6\u1796\u1784\u17cb\u1792\u17c6) \u00e8 una citt\u00e0 della Cambogia, capoluogo della provincia omonima."}
{"id": "2593825", "revid": "287204", "url": "https://it.wikipedia.org/wiki?curid=2593825", "title": "Su e gi\u00f9 per il tempospazio", "text": "Su e gi\u00f9 per il tempospazio (\"The Seeds of Time\") \u00e8 un'antologia di racconti di fantascienza del 1956 dello scrittore britannico John Wyndham.\nRacconti.\nNella versione italiana sono assenti i racconti \"Wildflower\" (i contrasti fra natura e tecnologia) e \"Pillar to Post\" (un paraplegico trova il suo corpo ottimale nel futuro).\nEdizioni.\nEdito dalla Penguin Books nel Regno Unito nel 1956, in Italia, con traduzione di Laura Serra, il romanzo fu pubblicato dalla Arnoldo Mondadori Editore nel gennaio 1981 nel numero 871 della collana Urania con copertina di Karel Thole, e ristampato nel febbraio 1994 nel numero 203 della Classici Fantascienza, con copertina di David Schleinkofer e nel settembre 1994 nel numero 19 della collana I Libri di Urania."}
{"id": "2593832", "revid": "2150982", "url": "https://it.wikipedia.org/wiki?curid=2593832", "title": "Corpo forestale della Regione siciliana", "text": "Il Corpo forestale della Regione Siciliana \u00e8 un corpo di polizia ad ordinamento civile, dipendente dall'Assessorato del territorio e dell'ambiente della Regione Siciliana. Svolge nell'isola funzioni e competenze proprie, nel resto d'Italia, invece nei Carabinieri Forestali.\nStoria.\nCome previsto dallo Statuto speciale del 1946, la Regione Siciliana nel 1972, seguita poi dalle altre quattro Regioni autonome, decise di istituire un Corpo forestale autonomo, recependo in ambito territoriale regionale i compiti e le qualifiche del Corpo forestale dello Stato. La formazione del personale in divisa, dotato permanentemente di qualifiche di pubblica sicurezza e polizia giudiziaria, venne demandata alla Scuola forestale di Sabaudia. Nel corso degli anni ha poi legiferato in maniera autonoma circa le qualifiche. Il Corpo era inquadrato all'interno del Dipartimento regionale Foreste dell'assessorato Agricoltura e foreste.\nNel 2009, con la riorganizzazione dei dipartimenti regionali, passa dalle dipendenze dell'Assessorato regionale dell'Agricoltura e delle foreste e quello Territorio e ambiente, divenendo Dipartimento autonomo, con a capo un dirigente generale.\nIl corpo non \u00e8 stato ricompreso nella soppressione del Corpo Forestale dello Stato avvenuta il 31 dicembre 2016. Dal 2018 si sono affiancati nell'isola alcuni reparti dei Carabinieri forestali con tre Centri Anticrimine Natura (Palermo, Catania, Agrigento), un reparto per la Tutela ambientale (Palermo), due Nuclei operativi ecologici (Palermo, Catania), un reparto Tutela agroalimentare (Messina), e confermati i due nuclei Cites negli aeroporti di Palermo e Catania.\nCompetenze.\nPrincipali competenze del Corpo, all'interno del territorio della Regione Siciliana, sono:\nIl Corpo, inoltre, \u00e8 organo permanente di protezione civile inoltre, Con l'art. 4 della legge n.4 del 2011 sono state previste sezioni di PG del Corpo presso ogni procura della Repubblica soprattutto per il contrasto ai reati ambientali e alle ecomafie.\nArmi.\nL'armamento in dotazione al Corpo Forestale della Regione Siciliana, essendo una forza di polizia regionale e quindi non potendo usufruire fino a fine 2021 del calibro 9 mm parabellum, perch\u00e9 considerato \"da guerra\" si presta ad utilizzare armi in calibro 9x21 IMI, ovvero camerate per uso civile, distinguendosi imprescindibilmente dall'ex Corpo Forestale dello Stato, di seguito una lista delle armi pi\u00f9 utilizzate:\nOrganizzazione Territoriale.\nA livello regionale si trovano i 15 comandi regionali con lo scopo di raccordo tra le strutture territoriali periferiche e l'Ispettorato generale, nonch\u00e9 di amministrazione generale a livello di gestione delle risorse finanziarie, umane e strumentali.\nA livello provinciale si trovano i comandi provinciali. Oltre agli uffici che si occupano dell'amministrazione della struttura e di quelle territoriali dipendenti, vi sono gli uffici del Nucleo investigativo di polizia ambientale e forestale (NIPAF) che si occupano prioritariamente di tutte le indagini di polizia giudiziaria in ambito ambientale, sia di iniziativa sia delegate dall'Autorit\u00e0 giudiziaria. Nei comandi provinciali si trovano talvolta anche i nuclei agroalimentari che operano principalmente nel settore di repressione delle frodi e del controllo della filiera agroalimentare e collaborano con i NIPAF per le indagini di polizia. Presenti anche i presidi dei Servizi di certificazione Cites che si occupano della certificazione di tutte le forniture di pelli, animali e piante esotiche per l'import o l'export delle stesse.\nAl pari delle altre forze di polizia, sono state istituite in varie Procure della Repubblica aliquote di polizia giudiziaria con personale del Corpo forestale della Regione Siciliana\nI Comandi di stazione forestali dipendono gerarchicamente dal Comando provinciale competente. I Comandi di stazione si occupano di molteplici e svariate attivit\u00e0 (polizia, protezione civile, controllo del territorio e altre attivit\u00e0 di competenza del Corpo come la tutela boschiva, flora e fauna). I Coordinamenti territoriali per l'ambiente (CTA) operano all'interno dei parchi nazionali occupandosi del monitoraggio, della salvaguardia dell'ambiente e della prevenzione dei reati all'interno delle circoscrizioni territoriali ricomprese negli Enti parco.\nOrganico.\nLa dotazione organica del Corpo inizialmente era prevista in 1380 unit\u00e0.\nIl blocco delle assunzioni dalla fine degli anni '90 ha portato il personale ad ammontare da 1.100 (massimo numero di personale in servizio raggiunto) a 800 unit\u00e0 nel 2012, e nel 2020 a 416 tra agenti (solo 14), sottufficiali e ufficiali. Un bando di concorso per l\u2019assunzione di 170 agenti forestali \u00e8 stato previsto dalla legge regionale n.16 del 2020, che ha ridotto la pianta organica a 800 unit\u00e0.\nNel dicembre dello stesso anno \u00e8 stato emanato un bando di mobilit\u00e0 volontaria per 100 agenti forestali, riservato a dipendenti a tempo indeterminato della stessa Regione.\nNell'agosto 2021, mentre erano rimasti in servizio 380 unit\u00e0 (tutti sottufficiali e ufficiali) sono entrati in servizio i primi 56 agenti.\nOperai forestali.\nOltre alle unit\u00e0 del personale in divisa e tecnico-amministrativo, dipendono operativamente dal Corpo, pur non facendone parte, circa 8.000 operai \"forestali\", lavoratori assunti nella stagione estiva con contratti part-time di diritto privato, per il servizio anti-incendio.\nControversie.\nComplessivamente in Sicilia i lavoratori forestali stagionali (trimestrali o semestrali) sono circa 20.000. Gli altri 12.000 dipendono dall'assessorato all'Agricoltura, Sviluppo rurale e Pesca, e sono utilizzati nelle aree naturali protette, nei parchi regionali, e nell'Azienda Foreste demaniali della Regione.\nIl numero e il costo di questi operai forestali, per la Sicilia, seppur part-time e stagionali, \u00e8 risultato decisamente sproporzionato rispetto alle altre regioni d'Italia e in rapporto alla popolazione, con un costo di 480 milioni di euro annui (dati 2013).\nAncora nel 2020, le cifre parlano di circa 22.000 addetti, e nonostante questo esorbitante numero, la Sicilia risulta nel 2019 terza per numero di incendi (1.113), dopo Calabria e Campania .\nNuclei e reparti.\nSono dotate di funzioni di pubblica sicurezza e polizia giudiziaria, suddiviso nelle varie qualifiche, oltre al personale amministrativo e tecnico che presta servizio presso le sedi centrali e periferiche. Tale personale viene assunto esclusivamente attraverso concorso pubblico, fatta eccezione per il personale avventizio stagionale che compone le squadre di pronto intervento antincendio boschivo, reclutato attraverso specifiche normative. Il Comando regionale, che ha sede in Palermo, si avvale di 9 Servizi ispettorati ripartimentali, ciascuno dei quali coordina le attivit\u00e0 istituzionali del Corpo, ivi inclusi i distaccamenti forestali, nell'ambito territoriale provinciale assegnato.\nOltre alle attivit\u00e0 ordinarie e alle competenze proprie, il Corpo dispone di diverse specialit\u00e0:\nQualifiche.\nLa qualifiche del Corpo forestale della Regione siciliana sono articolate nei ruoli: dirigenti, commissari/funzionari, ispettori/periti, sovrintendenti/revisori, assistenti ed agenti/collaboratori, ed operatori.\nIl comandante del Corpo forestale ha la qualifica di dirigente generale ed \u00e8 nominato dalla Giunta regionale di governo. Al di sotto ci sono i dirigenti tecnici forestali ed i dirigenti amministrativi (dirigenti tecnici ed amministrativi, sono posti allo stesso livello, solo che i primi ricoprono ruoli tecnici, i secondi ruoli amministrativi).\nCon funzioni di polizia.\nI ruoli del personale del Corpo, che espleta funzioni di polizia sono cos\u00ec articolati:\nRuolo dei dirigenti: \nRuolo dei commissari: \nRuolo degli ispettori: \nRuolo dei sovrintendenti: \nRuolo degli agenti e assistenti: \nGli appartenenti ai ruoli dei commissari, ispettori e sovrintendenti, hanno le qualifiche di\nagente di pubblica sicurezza, e ufficiale di polizia giudiziaria.\nGli appartenenti ai ruoli degli agenti ed assistenti, hanno le qualifiche di agente di pubblica sicurezza e di agente di polizia giudiziaria.\nInsegne di qualifica.\nDistintivi di qualifica del personale di polizia del Corpo forestale della Regione Siciliana\nTecnico amministrativi.\nI ruoli del personale del Corpo, che svolge attivit\u00e0 tecnico scientifiche, tecnico strumentali, ed amministrative, sono cos\u00ec articolati:\nOrganizzazione.\nIl Corpo forestale della Regione siciliana ha una struttura centrale a Palermo, in via Ugo La Malfa, 87 e, distribuiti nel territorio siciliano 9 ispettorati ripartimentali e diversi distaccamenti:\nComandanti.\nDal 2009 i comandanti del corpo hanno la qualifica di dirigente generale.\nNumero emergenza.\nIl numero di emergenza ambientale 1515 che qualsiasi cittadino pu\u00f2 comporre per segnalare un focolaio di incendio o qualsiasi altra situazione di pericolo per l'ambiente, sul territorio \u00e8 a cura del Corpo forestale della Regione siciliana."}
{"id": "2593842", "revid": "991694", "url": "https://it.wikipedia.org/wiki?curid=2593842", "title": "Madonna di casa Pazzi", "text": "La Madonna di casa Pazzi \u00e8 un affresco staccato (290x212 cm) di Andrea del Castagno, datato al 1443 e conservato nella Collezione Contini Bonacossi agli Uffizi di Firenze.\nStoria.\nL'affresco proviene dall'altare della cappella al castello del Trebbio di Santa Brigida, frazione di Pontassieve, all'epoca posseduto da Andrea de' Pazzi. Venne staccato nel XIX secolo e il Salmi si lament\u00f2 che nello sguancio dell'arcata era stata lasciata \"una ghirlanda di testine angeliche\" che completava la composizione: evidenti sono infatti i danni nella parte superiore, soprattutto a destra.\nL'opera viene collocata al 1443, appena dopo il rientro dell'artista a Firenze dopo il soggiorno a Venezia, come suggerisce l'analisi stilistica e anche la presenza dei due gemelli: a quella data infatti Andrea de' Pazzi aveva due figli gemelli all'incirca di quell'et\u00e0, chiamati Niccol\u00f2 e Oretta e nati nel 1437.\nSpencer invece attribuisce l'opera a un assistente di Andrea del Castagno e la data al 1445 o oltre.\nDescrizione e stile.\nL'opera \u00e8 una sacra conversazione, con la Madonna col Bambino su un trono circondata da due angeli, i santi Giovanni Battista e Girolamo e, alle estremit\u00e0, due fanciulli maschio e femmina che portano rispettivamente un vaso di fiori e una ghirlanda.\nColpisce lo sfondo composto da un sontuoso drappo con arabeschi dorati, tenuto su da due angeli che volano quasi a testa in gi\u00f9. La ricchezza di questo tipo di ornamentazione risale sicuramente all'ambiente veneziano, all'epoca ancora influenzato dalla tradizione bizantina.\nIl volto della Vergine ricorda le opere dell'Angelico, soprattutto la \"pala di San Marco\" (1438-1439), con la quale ha alcuni elementi in comune, come il tappeto.\nNel medaglione sopra la Vergine doveva trovarsi una tavola o un bassorilievo, magari uno stemma, o una finestra."}
{"id": "2593843", "revid": "1513836", "url": "https://it.wikipedia.org/wiki?curid=2593843", "title": "Junior Eurovision Song Contest 2006", "text": "La quarta edizione del Junior Eurovision Song Contest si \u00e8 svolta il 2 dicembre 2006 presso la Sala Polivalent\u0103 di Bucarest, in Romania.\nIl concorso si \u00e8 articolato in un'unica finale condotta da Andreea Marin B\u0103nic\u0103, Ioana Ivan ed Andrei Mateiu, ed \u00e8 stato trasmesso in 19 paesi (inclusa l'Australia). La durata totale del concorso \u00e8 stata di 2 ore e 15 minuti.\nIn questa edizione edizione hanno debuttato il Portogallo, l'Ucraina e la Serbia, prima partecipazione come Paese indipendente. Cipro ha confermato il suo ritorno dopo il ritiro in extremis avvenuto durante l'edizione precedente, mentre la Danimarca, Lettonia, Norvegia e Regno Unito hanno annunciato il proprio ritiro dal concorso.\nMentre la Serbia e Montenegro, venne esclusa dalla partecipazione a seguito del referendum sull'indipendenza del Montenegro, in effetti il paese non esisteva pi\u00f9.\nLe vincitrici sono state le gemelle Anastasija &amp; Maria Tolma\u010d\u00ebvy per la Russia con \"Vesinnij jazz\".\nOrganizzazione.\nCome \u00e8 gi\u00e0 accaduto durante l'edizione precedente, l'Unione europea di radiodiffusione (UER), ha annunciato che sarebbero state le emittenti interessate a presentare una candidatura per organizzare la manifestazione.\nNel 2005, \u00e8 stato annunciato che la Romania con l'emittente nazionali TVR avrebbero avuto l'onore di organizzare la manifestazione, battendo le candidature della Croazia (HRT) e quella dei Paesi Bassi (AVRO).\nScelta della sede.\nSubito dopo la conferma dell'organizzazione, TVR conferm\u00f2 che la sede sarebbe stata la Sala Polivalent\u0103, arena collocata all'interno del Parco Tineretului, parco pubblico nella zona meridionale della capitale rumena Bucarest. Con una capacit\u00e0 di 12.000 persone, viene utilizzata per ospitare concerti e per sport al coperto tra cui tennis, ginnastica, pallavolo, basketball, sollevamento pesi e wrestling.\nPresentatori.\nI presentatori incaricati di condurre l'evento sono stati: Andreea Marin B\u0103nic\u0103, Ioana Ivan ed Andrei Mateiu.\nFinale.\nLa finale si \u00e8 svolta il 2 dicembre 2006 alle 18:00 CEST; vi hanno gareggiato 15 paesi.\nNegli \"interval acts\" si sono esibiti: Ksenija Sitnik, vincitrice dell'edizione precedente, un'esibizione medley di break dance e balli tradizionali della Romania, oltre ad un medley degli ultimi tre brani rappresentanti della Romania.\n12 punti"}
{"id": "2593847", "revid": "1013865", "url": "https://it.wikipedia.org/wiki?curid=2593847", "title": "Kampot", "text": "Kampot (in lingua khmer \u1780\u17c6\u1796\u178f) \u00e8 una citt\u00e0 della Cambogia, capitale della provincia omonima. La citt\u00e0 si affaccia mare del golfo di Thailandia , in questo tratto particolarmente bello e incontaminato.\nLa provincia di Kampot \u00e8 famosa per la produzione di pepe.\nInfrastrutture e trasporti.\nLa cittadina \u00e8 servita dalla strada nazionale 3 (NH3) che collega a Phnom Penh e dalla strada nazionale 33 (NH33) che arriva fino al confine con il Vietnam. La stazione ferroviaria di Kampot si trova lungo la ferrovia Phnom Penh-Sihanoukville e vede transitare treni passeggeri quattro volte la settimana. Al porto fluviale di Kampot non sono presenti servizi di linea."}
{"id": "2593851", "revid": "1762751", "url": "https://it.wikipedia.org/wiki?curid=2593851", "title": "Coppa Svizzera 2009-2010", "text": "La Coppa Svizzera 2009-2010 \u00e8 iniziata nell'agosto del 2009.\nModo.\nLe 10 squadre della Super League e le 15 societ\u00e0 della Challenge League (il non ha il diritto di partecipare poich\u00e9 partecipa gi\u00e0 alla Coppa del Liechtenstein) sono qualificate direttamente per la Coppa Svizzera. A queste societ\u00e0 se ne aggiungono 13 della Prima Lega e 26 della Lega amatori. Queste ultime devono qualificarsi attraverso delle eliminatorie regionali."}
{"id": "2593852", "revid": "1845645", "url": "https://it.wikipedia.org/wiki?curid=2593852", "title": "Universidad de Las Palmas de Gran Canaria Club de F\u00fatbol", "text": "L'Universidad de Las Palmas de Gran Canaria Club de F\u00fatbol, chiamato comunemente Universidad Las Palmas, era una societ\u00e0 calcistica con sede a Las Palmas, nella Isole Canarie, in Spagna. \nAl termine della stagione 2010-2011, la squadra venne retrocessa in Tercera Divisi\u00f3n a causa di mancati pagamenti ai propri tesserati. Il 7 luglio 2011 il club venne dichiarato fallito a causa dell'ingente quantit\u00e0 di debiti accumulati"}
{"id": "2593853", "revid": "123638995", "url": "https://it.wikipedia.org/wiki?curid=2593853", "title": "Chelsea Football Club 2002-2003", "text": "Questa pagina contiene rosa e risultati del Chelsea Football Club nelle competizioni ufficiali della stagione 2002-2003.\nMaglie e sponsor.\nLo sponsor tecnico per la stagione 2002-2003 \u00e8 Umbro, mentre lo sponsor ufficiale \u00e8 Emirates Airlines, recante il logo \"Fly Emirates\"."}
{"id": "2593860", "revid": "1543377", "url": "https://it.wikipedia.org/wiki?curid=2593860", "title": "Museo di fotografia Ken Damy", "text": "Il museo Ken Damy si trova in corsetto Sant'Agata a Brescia, all'interno della loggia delle mercanzie, sulla sinistra del corso salendo verso Piazza della Loggia. Il museo fotografico, oltre alla regolare esposizione, organizza mostre personali di autori di importanza mondiale e promuove una discreta attivit\u00e0 editoriale.\nStoria.\nIl museo \u00e8 stato fondato il 29 aprile 1990 da Ken Damy, pseudonimo del fotografo professionista Giuseppe Damiani. Il sito trova posto al pianterreno e nell'interrato della loggia delle mercanzie, ex palazzo Lechi, in corsetto Sant'Agata.\nIl 1\u00ba luglio 1992 il museo si trasforma in associazione culturale, preponendosi come ruolo la ricerca e la promozione della fotografia contemporanea sul territorio nazionale e internazionale attraverso la programmazione di circa 40 mostre personali all'anno di autori noti a livello mondiale.\nIl museo.\nIl museo di fotografia Ken Damy dispone di otto sale espositive, di un auditorium, una biblioteca e piccolo bar, per una superficie\ntotale di 540 m2.\nNel museo sono state organizzate esposizioni fotografiche di autori di importanza mondiale, tra i quali Mario Giacomelli, Lucien Clergue, Gianni Berengo Gardin, Franco Fontana, Carmelo Bongiorno, Raghu Rai, Mario De Biasi, Jeff Dunas, John Florea, Christian Vogt e Victor Skrebnesky.\nAll'esposizione ordinaria e alle mostre si affianca un'attivit\u00e0 didattica, grazie all'organizzazione di numerosi corsi di fotografia di vario tipo, e l'editoria, con la pubblicazione di \"Photonews\", rivista semestrale del museo, e di altri cataloghi fotografici.\nIl museo organizza anche incontri e conferenze con fotografi nazionali ed internazionali."}
{"id": "2593861", "revid": "124949415", "url": "https://it.wikipedia.org/wiki?curid=2593861", "title": "Universit\u00e0 di Glasgow", "text": "L'Universit\u00e0 di Glasgow (in inglese: \"University of Glasgow\", in scozzese \"Oilthigh Ghlaschu\") \u00e8 un'universit\u00e0 pubblica britannica fondata nel 1451. \u00c8 la seconda universit\u00e0 pi\u00f9 antica della Scozia preceduta solo dall'Universit\u00e0 di St. Andrews e la quarta di tutto il mondo anglofono.\nFu originariamente fondata attraverso una Bolla pontificia per volere di Papa Niccol\u00f2 V, \u00e8 ora considerata una delle universit\u00e0 pi\u00f9 prestigiose del Regno Unito e una delle 100 migliori universit\u00e0 al mondo.\nLe prime lezioni si tennero nella sala capitolare della Cattedrale di Glasgow. Tra la met\u00e0 del XV secolo e la met\u00e0 del XVI secolo, l'universit\u00e0 si espanse lungo High Street grazie a varie donazioni di terre e di fondi.\nNel 1870, data l'esigenza di trovare maggior spazio per il campus, l'universit\u00e0 venne spostata nella sua attuale ubicazione a Gilmorehill, nel West end della citt\u00e0.\nIl nuovo edificio \u00e8 un esempio di architettura neogotica progettata dall architetto George Gilbert Scott."}
{"id": "2593870", "revid": "36426", "url": "https://it.wikipedia.org/wiki?curid=2593870", "title": "Crocifissione di Santa Maria Nuova", "text": "La Crocifissione e santi di Santa Maria Nuova \u00e8 un affresco staccato (355x285 cm) di Andrea del Castagno, databile al 1440-1441 e situato nell'Ospedale di Santa Maria Nuova a Firenze.\nStoria.\nL'opera \u00e8 ricordata sia nel Libro di Antonio Billi, che da Vasari e l'anonimo Gaddiano, che confermano l'autografia a Andrea del Castagno.\nBerti mise l'opera in relazione con gli affreschi di San Zaccaria a Venezia, immediatamente successivi (1442), tanto che ha ipotizzato che all'opera lavorasse lo stesso aiuto del maestro nella chiesa veneziana, cio\u00e8 Francesco da Faenza\nBarucca (1982) ha collegato la presenza dei santi Romualdo e Benedetto a una commissione del monastero camaldolese di Santa Maria degli Angeli, alcuni dei cui ambienti vennero infatti inglobati da Santa Maria Nuova nel 1870.\nDurante lo stacco un incendio distrusse la met\u00e0 inferiore dell'affresco, richiedendo un reintegro che Tintori fece fare usando foto d'archivio anteriori. Si conserva nei depositi della soprintendenza anche la sinopia dell'opera, che \u00e8 lacunosa.\nDescrizione e stile.\nAll'interno di una cornice dipinta che imita un'architettura classicheggiante si trova la Crocifissione di Ges\u00f9 affiancata dalle figure tradizionali di Maria, Giovanni e la Maddalena inginocchiata, mentre alle estremit\u00e0 si trovano i due santi monaci Romualdo, fondatore dei Camaldolesi, e Benedetto da Norcia, fondatore del monachesimo occidentale.\nLa linea di contorno delle figure \u00e8 vibrante e nervosa, ed evidenzia espressivamente le figura, tanto che alcuni hanno parlato di \"esasperazione realistica\". Nei manti la luce si impasta col colore, con effetti di accentuato luminismo, che arriva ad assomigliare al marmo scolpito nelle vesti bianche.\nIl Cristo \u00e8 raffigurato con un'anatomia perfetta, con la testa scorciata come se si proiettasse coerentemente verso l'esterno. Le aureole, inclinate a seconda della disposizione nello spazio, hanno effetti di lustro metallico che le fanno assomigliare all'oro."}
{"id": "2593872", "revid": "254059", "url": "https://it.wikipedia.org/wiki?curid=2593872", "title": "Battaglia di Rudiano", "text": "La battaglia di Rudiano, chiamata anche della mala morte (o \"Malamorte\"), si svolse il 7 luglio 1191 tra il comune di Bergamo, con i suoi alleati Cremona, Pavia, Parma, Lodi e Tortona e il comune di Brescia, appoggiato dal comune di Milano.\nLa leggenda vuole che partecipasse a questo scontro anche Sant'Obizio di Niardo.\nPreludio.\nLa causa scatenante lo scontro \u00e8 di difficile ricostruzione, anche se sembra che debba ricercarsi nelle questioni confinarie tra Bergamo e Brescia lungo il corso dell'Oglio. Fatto specifico sembra fosse l'acquisto da parte del comune di Brescia di fondi a Calepio, Sarnico, Merlo e Mezze sul lato occidentale dell'Oglio, di possesso di Vilfredo e Lanfranco conti di Calepio. A ci\u00f2 si aggiunge l'alleanza tra Brescia e Crema a sfavore di Cremona, la quale voleva imporre i conti di Camisano a dominio di quest'ultima.. La battaglia viene a essere anche un punto di svolta nella terza guerra per il possesso del Castello di Volpino, da un secolo conteso tra le due fazioni.\nIl comune di Milano, cos\u00ec come quello di Pavia, dal 3 marzo 1191 si era legato a Brescia in un'alleanza quinquennale.\nLo scontro.\nGli schieramenti si disposero lungo le rive opposte del fiume Oglio: a occidente, tra Palosco e Telgate, i bergamaschi; proprio di fronte a loro, accampati a Palazzolo, i bresciani, in attesa dei soccorsi milanesi.. I cremonesi, pi\u00f9 a sud sulla sponda occidentale, erano accampati presso Soncino. Per controllarne le mosse i bresciani inviarono un manipolo di uomini, al comando di Biatta da Palazzo, nel castello di Pumemengo prospiciente di Rudiano.\nLa mattina del 7 luglio i cremonesi attraversarono il fiume a sud di Cividate su un ponte di barche costruito in poche ore durante la notte, e si diressero verso nord in direzione di Palazzolo. Al loro seguito venivano i bergamaschi che li avevano raggiunti nottetempo. Nella tarda mattinata, non potendo pi\u00f9 attendere oltre gli aiuti milanesi che tardavano ad arrivare, l'esercito bresciano, diviso in quattro schiere, si diresse verso gli invasori che saccheggiavano il territorio.\nIn un primo tempo le forze si equilibrarono, ma il ritardo degli alleati milanesi col passare del tempo demoralizz\u00f2 i bresciani, che iniziarono a sbandare. A questo punto Biatta da Palazzo, con l'esiguo numero uomini che aveva al seguito, marci\u00f2 verso il luogo dello scontro, al suono di trombe e tamburi, alle spalle di cremonesi e bergamaschi. A seguito di questo evento improvviso le fonti raccontano che gli eserciti invasori si diedero alla fuga, forse temendo l'arrivo dei soccorsi milanesi e non accorgendosi delle effettive dimensioni degli assalitori.\nRipiegando verso il fiume Oglio, la foga di passarlo provoc\u00f2 il crollo del ponte costruito nella nottata, affogando molti uomini e lasciando i superstiti inermi esposti al massacro da parte delle truppe bresciane ormai galvanizzate.\nEpilogo.\nA seguito dello scontro i bresciani portarono a Brescia il carroccio nemico, offrendolo in duomo come ringraziamento per la vittoria. Solo successivamente arrivarono i rinforzi milanesi che vennero accolti tra grandi feste.\nA una definitiva pacificazione tra i due schieramenti si giunse solo l'8 dicembre 1191 con l'intervento di Enrico VI, che impose la restituzione dei territori contesi a sud del lago d'Iseo (Sarnico, Moro e Caleppio) ai bergamaschi e invece il passaggio di quelli a nord, in Valle Camonica, (Volpino, Qualino, Ceratello con i loro rispettivi castelli) in mano bresciana."}
