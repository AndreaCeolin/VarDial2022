{"id": "2424506", "revid": "1543377", "url": "https://it.wikipedia.org/wiki?curid=2424506", "title": "Yamaha YZ-F", "text": "La YZ-F \u00e8 una motocicletta con motore a quattro tempi prodotta dalla casa giapponese Yamaha.\nNel corso degli anni \u00e8 stata disponibile nelle cilindrate 250, 400, 426 e 450 cm\u00b3.\nCilindrate.\nDisponibile dal 2001.\nNel 2006 venne adoperato un telaio in doppio trave d'alluminio al posto del precedente tubolare in acciaio e ridisegnato nel 2010,\nil motore viene aggiornato, in modo da migliorare il tiro a regimi pi\u00f9 bassi, inoltre viene rivisto il cambio nella terza e quarta marcia.\nNel 2011 la moto viene rivista nelle plastiche ed il serbatoio viene ridotto a 6,4 litri.\nDisponibile dal 1998 al 1999, sostituita dalla 426 nel 2000\nDisponibile dal 2000 al 2002, a sua volta sostituita dalla 450 nel 2003\nDisponibile dal 2003,\nnel 2006 venne adoperato un telaio in doppio trave d'alluminio al posto del precedente tubolare in acciaio e ridisegnato nel 2010,\nsi passa dal carburatore all'iniezione elettronica.\nIl motore viene rivisto: oltre a cambiare misure passa dalla inclinazione anteriore a quella posteriore; le valvole d'aspirazione non sono pi\u00f9 3 e posteriori, ma 2 e anteriori, con l'airbox anteriore, che costringe ad allungare il serbatoio. Inoltre lo scarico diventa meno esposto, dato che rimane protetto dal telaietto."}
{"id": "2424507", "revid": "767487", "url": "https://it.wikipedia.org/wiki?curid=2424507", "title": "D-Day - Lo sbarco in Normandia. Noi italiani c'eravamo", "text": "D-Day - Lo sbarco in Normandia. Noi italiani c'eravamo \u00e8 un documentario del 2009 diretto da Mauro Vittorio Quattrina, che racconta, attraverso una serie di testimonianze inedite e di documentazione mai vista prima, della presenza italiana in Normandia prima e durante lo sbarco.\nTrama.\nFurono moltissime le piccole aziende italiane, a carattere familiare prevalentemente, che si insediarono in Normandia appena finita la prima guerra mondiale e che iniziarono la costruzione di case di vacanza sulla costa e di importanti strutture fra le quali il casin\u00f2 di Ouistreham Riva-Bella, costruito dalla ditta veneta Rizzotto, citato anche nel film \"Il giorno pi\u00f9 lungo\".\nGli italiani di queste aziende, e i figli di questi italiani, restarono in Normandia e vissero lo sbarco in prima persona.\nAltra presenza italiana furono i prigionieri di guerra italiani che dopo l'armistizio di Cassibile dell'8 settembre 1943 che furono costretti a lavorare per i tedeschi. Moltissimi, specialmente quelli del battaglione Trento, finirono sulle coste della Normandia a costruire bunker, \"shelter\" e trincee, a riparare i danni dei bombardamenti e a rimettere in sesto gli aeroporti tedeschi.\nUn'altra presenza italiana era quella dei combattenti: molti italiani entrarono nella Wehrmacht e nella Luftwaffe, specialmente nelle batterie antiaeree e combatterono fino alla fine della guerra.\nIl documentario raccoglie la testimonianza particolare di un tenente italiano che racconta di avere avuto fra i suoi soldati l'attore veronese Walter Chiari. Un'altra presenza italiana era dovuta a elementi della San Marco che combatterono sull'isola di C\u00e9zembre e si arresero solo dopo l'uso del napalm da parte degli alleati che concessero loro l'onore delle armi."}
{"id": "2424512", "revid": "1437331", "url": "https://it.wikipedia.org/wiki?curid=2424512", "title": "Orto botanico forestale dell'Abetone", "text": "L'orto botanico forestale dell'Abetone \u00e8 un piccolo orto botanico (circa ) situato nell'alta valle del torrente Sestaione, nel comune di Abetone Cutigliano in localit\u00e0 \"Acqua Bona\" a poca distanza dalla riserva naturale Campolino.\nCompreso fra i 1280 ed i 1308 metri \u00e8 facilmente raggiungibile in auto dalla strada che collega gli abitati di Pian di Novello e Fontana Vaccaia.\nIdeato agli inizi degli anni '80 \u00e8 stato formalmente inaugurato l'11 luglio 1987, nonostante i lavori di sistemazione dell'area non siano stati conclusi sino all'inizio degli anni '90. \u00c8 ora parte integrante dell'Ecomuseo della montagna pistoiese.\nFinalit\u00e0.\nL'orto botanico forestale, immerso in una zona boscosa di notevole interesse, \u00e8 stato istituito per preservare e far conoscere l'ambiente dell'alto appennino tosco emiliano, ed in particolare della Montagna pistoiese. Vi sono infatti rappresentate specie presenti nelle aree tipiche di questo ambiente che qui, in piccola scala, sono state riprodotte.\nAll'interno dell'orto botanico vengono distinte le seguenti zone:\nL'unica struttura presente all'interno dell'orto botanico \u00e8 un piccolo rifugio al quale fanno riferimento le guide ed i curatori dell'orto botanico come anche i visitatori.\nSebbene la finalit\u00e0 dell'orto botanico sia quella di riprodurre e far conoscere ambienti tipici della montagna pistoiese, vista la collocazione (siamo ad altitudini vicine ai 1300mt.), non si troveranno specie che pure sono tipiche della zona come carpini e castagni le quali vegetano ad altitudini inferiori.\nPoco distante dall'orto botanico vero e proprio, in localit\u00e0 Fontana Vaccaia, \u00e8 presente uno stabile adibito a polo didattico dove si svolgono incontri aperti al pubblico su vari aspetti di ecologia e botanica. Nel sito dell'Ecomuseo della montagna pistoiese \u00e8 possibile reperire il programma di tali incontri (i quali possono trovare anche differenti collocazioni rispetto al polo didattico).\nGeografia.\nLa zona in cui sorge l'orto botanico \u00e8 circondata da alcune delle pi\u00f9 alte vette della montagna pistoiese ed in particolare dai monti: Gomito, Alpe Tre Potenze e Foce di Campolino. Tutte queste vette sono raggiungibili dallo stesso orto botanico con percorsi da trekking.\nNelle pressi dell'orto botanico si trovano zone naturali di notevole interesse: oltre alle montagne menzionate si ricordano il crinale appenninico che dal monte Gennaio giunge sino al monte Cimone (passando da Corno alle Scale e Libro Aperto) e la Garfagnana che \u00e8 separata dalla valle del sestaione dal crinale che dal Balzo Nero giunge sino ai monti Rondinaio e monte Giovo.\nQueste zone sono state interessate, in passato, dalla presenza di ghiacciai, lo scioglimento dei quali ha influito sulla conformazione di queste montagne ed ha anche permesso la creazione di alcuni dei molti laghi e laghetti che ancora oggi presenti come il lago del Greppo, il lago Nero ed il lago Piatto.\nAmbienti.\nLa foresta abetonese ed il sentiero dei funghi.\nLa zona in cui sorge l'orto botanico, presenta estese coperture boschive che risultano essenzialmente di faggi ed abeti bianchi. Nei casi in cui le coperture boschive di faggio raggiungano i crinali le piante, a causa dei venti e della galaverna assumono forme cespugliose, contorte e spesso bizzarre. Quando invece, come nella zona dell'orto botanico, le piante sono pi\u00f9 riparate si possono osservare esemplari (sia di faggio che di abete bianco) di notevoli dimensioni e verticalmente molto sviluppate.\nNella zona di ingresso dell'orto botanico si pu\u00f2 ancora osservare un'area boscata originale (anteriore alla realizzazione stessa dell'orto botanico) tipico esempio di bosco misto. All'interno si possono poi osservare anche alcuni abeti rossi a testimoniare le popolazioni relitte preservate nella vicina riserva naturale orientata di Campolino ma anche l'acero di monte, il maggiociondolo, il sorbo degli uccellatori ed altre essenze tutte caratterizzanti la flora appenninica.\nNei pressi di Abetone si possono rinvenire boschi a prevalente presenza di faggi. Nei casi in cui questi boschi non siano stati oggetto di taglio relativamente recente la loro struttura risulta essere piuttosto semplice. Ad uno strato arboreo in cui si accompagnano sporadici esemplari di maggiociondolo, sorbo, acero, si accompagna uno strato arboreo in cui si rinvengono con una certa frequenza l'anemone bianca, il geranio violetto, la singolare orchidea nido d'uccello, il fanfaraccio ed altre piante erbacee molte delle quali presenti all'interno dell'orto botanico. Pi\u00f9 vario e ricco il sottobosco di quelle faggete pi\u00f9 giovani e luminose. \nI boschi di abete bianco dell'appennino tosco-emiliano, e quindi anche della zona di interesse, sono stati spesso impiantati dall'uomo. Sebbene le abataie di origine artificiale abbiano una densit\u00e0 molto elevata, nel passare degli anni si assiste alla morte della maggior parte degli alberi. Non \u00e8 infatti raro osservare dei tronchi di alberi morti per varie avversit\u00e0. In condizione di scarsissima illuminazione il sottobosco risulta praticamente assente. Con il progredire dell'et\u00e0 un'abetaia si dirada, si apre e con la disseminazione naturale di piante di faggio si creano condizioni di bosco dall'apparenza pi\u00f9 naturale ed analoghi alla zona forestale dell'orto botanico.\nAll'interno delle faggete ed abetaie non sono rari rinvenimenti di russulae, lactarius, boletus nonch\u00e9 cortinarius, Inocybe, Hebeloma ecc. Una particolare menzione per il marzuolo di cui si segnalano rinvenimenti nell'abetonese.\nIl mantenimento dell'area boschiva che occupa la zona pi\u00f9 vicina all'ingresso ha permesso la realizzazione del \"sentiero dei funghi\" in cui si possono osservare, nei periodi adatti e nelle opportune condizioni climatiche, i carpofori di varie specie fungine.\nLe faggete, anche nei monti dell'Abetone, hanno una struttura pi\u00f9 semplice di altre tipologie di bosco. Associate ai faggi si possono trovare sporadiche altre essenze arboree e, spesso un sottobosco molto povero. Questo accade essenzialmente nelle faggete pi\u00f9 ombrose. In aree con alberi meno imponenti si possono osservare un pi\u00f9 elevato numero di piante arbustve od erbacee.\nPraterie e brughiere a mirtillo.\nAl di sopra del limite superiore della vegetazione arborea (orientativamente attorno ai 1600 mslm, ma tale quota pu\u00f2 variare notevolmente in base all'esposizione dei versanti ed altre condizioni ambientali) si possono ammirare estese praterie. Nei versanti esposti a settentrione predomina il vaccinieto, ovvero la brughiera a mirtilli. In queste zone sono frequenti importanti estensioni di mirtillo nero e falso mirtillo frammiste a non rari esemplari di ginepro nano.\nNei versanti con esposizione pi\u00f9 soleggiata si estendono invece praterie con differenti specie erbacee adatte a condizioni ambientali pi\u00f9 difficili (ridotte risorse idriche, spesso venti persistenti e piuttosto tesi ecc.) cos\u00ec come accade nelle pareti pi\u00f9 scoscese nelle quali il terreno risulta essere estremamente scarso. \nIn ambienti apparentemente poveri si annovera un elevato numero di specie arboree spesso di estremo interesse ed anche con fioriture decisamente appariscenti. Fra le specie presenti all'interno dell'orto botanico si menzionano, a titolo di esempio, la Vedovella (endemica delle Alpi Apuane ma presente anche nell'abetonese), l'appariscente giglio martagone, la rara Gentiana Purpurea e poi ancora Aster alpinus, Hypericum richeri e molte altre ancora.\nArea umida.\nNella zona dell'orto botanico pi\u00f9 bassa ed ombrosa \u00e8 stata ricreata, sbarrando il corso di un piccolissimo ruscello, una'area umida rappresentativa di analoghe zone, quasi sempre di piccola e piccolissima estensione, che con una certa frequenza si possono trovare nei pressi dei crinali appenninici. Un esempio estremamente significativo di queste aree umide \u00e8 il vicino Lago del Greppo all'interno della riserva di Campolino.\nRistagni di acqua che si creano in superficie o nelle sue immediate vicinanze creano ambienti molto particolari dove abbondano specie altamente specializzate atte a vivere in zone con un substrato generalmente piuttosto acido e povero di nutrienti nonostante l'evidente sedimentazione di residui vegetali che nel tempo vanno a comporre la cosiddetta torba.\nIn queste zone generalmente abbondano lo sfagno ed i giunchi (in particolare Juncus conglomeratus e Juncus filiformis) e si possono trovare anche altre specie caratteristiche come la carnivora Pinguicula vulgaris ed i pennacchi.\nLe zone umide rivestono una notevole importanza in termini di conservazione di biodiversit\u00e0 e, gi\u00e0 naturalmente piuttosto rare, sono ulteriormente minacciate da cambiamenti climatici e da una non corretta gestione del territorio. L'orto botanico riveste quindi un importante ruolo divulgativo e di conservazione per le specie vegetali ospitate al suo interno, molte delle quali protette anche dalla legge regionale toscana 56/2000\nInformazioni Utili.\nPeriodo di apertura: generalmente da met\u00e0 giugno alla prima decade di settembre, in dipendenza dal calendario.\nOrario:\nL'ingresso all'orto botanico, permesso negli orari di visita menzionati, ha un costo di 2\u20ac con riduzioni previste dal prezzario."}
{"id": "2424515", "revid": "767487", "url": "https://it.wikipedia.org/wiki?curid=2424515", "title": "President Manuel Acu\u00f1a Roxas", "text": "President Manuel Acu\u00f1a Roxas \u00e8 una municipalit\u00e0 di Seconda classe delle Filippine, situata nella Provincia di Zamboanga del Norte, nella regione della Penisola di Zamboanga.\nPresident Manuel Acu\u00f1a Roxas \u00e8 formata da 31 baranggay:"}
{"id": "2424516", "revid": "6923", "url": "https://it.wikipedia.org/wiki?curid=2424516", "title": "Lancia rally 1974", "text": ""}
{"id": "2424518", "revid": "767487", "url": "https://it.wikipedia.org/wiki?curid=2424518", "title": "Rizal (Zamboanga del Norte)", "text": "Rizal \u00e8 una municipalit\u00e0 di Quarta classe delle Filippine, situata nella Provincia di Zamboanga del Norte, nella regione della Penisola di Zamboanga.\nRizal \u00e8 formata da 22 baranggay:"}
{"id": "2424519", "revid": "599013", "url": "https://it.wikipedia.org/wiki?curid=2424519", "title": "Lucas Correa", "text": "Carriera.\nClub.\nL'esordio al Rosario Central e l'arrivo in Italia.\nCresce nel Rosario Central, dove totalizza 4 presenze nella massima serie argentina; nel 2004 arriva in Italia passando al Penne.\nVirtus Lanciano, l'approdo alla Lazio e i vari prestiti.\nNel 2005 viene ceduto alla Virtus Lanciano, e nell'annata successiva viene notato ed acquisito dalla Lazio. Non riesce per\u00f2 ad imporsi in maglia biancoceleste, tant'\u00e8 che viene girato in prestito alla Lucchese. Nelle stagioni successive sar\u00e0 ceduto in prestito al Lanciano nel biennio 2005\u20132007 in C1, passa con la stessa formula al nel 2007\u20132008, sempre in C1. Nell'estate del 2008 alla Pro Patria, dove gioca la sua migliore stagione, diventando il perno della formazione allenata da Franco Lerda, con 27 presenze e 12 reti, alcune delle quali realizzate su calci di punizione. Nel 2009-2010 milita nel , per poi trasferirsi nel gennaio 2010, ancora in prestito al , per poi tornare alla Lazio il 17 agosto.\nIl passaggio al Varese.\nNon rientrando pi\u00f9 nei piani della societ\u00e0, nel gennaio 2011 rescinde il contratto e si accorda con il , con cui disputa il campionato di Serie B fino al termine della stagione.\nIl trasferimento all'Avellino e il prestito al Bassano Virtus.\nDa svincolato si accasa all'Avellino che l'anno successivo lo gira al Bassano Virtus in Seconda Divisione .\nLe esperienze con Casertana e Bisceglie.\nNel 2013 il calciatore argentino si accasa alla Casertana, squadra campana di Seconda Divisione, dove rimane una stagione. Dopo esser rimasto per due anni in regime di svincolo, viene ingaggiato nel luglio 2016 dal Bisceglie.\nL'approdo a Mantova.\nIl 9 agosto 2017 viene acquistato dal Mantova a titolo definitivo dalla formazione lombarda iscritta in Serie D dopo essere stata esclusa dalla Serie C.\nCon la maglia virgiliana mette a segno 10 reti in 28 presenze diventando capocannoniere della rosa biancorossa e contribuendo alla conquista dei playoff che i mantovani perdono in semifinale contro l' Chiampo.\nAl termine della stagione non rinnova il contratto e rimane svincolato.\nTuttocuoio.\nIl 18 settembre 2018 viene ingaggiato dal , formazione toscana militante in Serie D.\nNazionale.\nHa partecipato con la maglia dell\"'Albiceleste\" al Mondiale Under 17 nel 2001, giocando assieme a giocatori del calibro di Carlos T\u00e9vez e Pablo Zabaleta e mettendosi in mostra segnando anche un goal nella fase a gruppi."}
{"id": "2424521", "revid": "435288", "url": "https://it.wikipedia.org/wiki?curid=2424521", "title": "Ingo Fischer", "text": ""}
{"id": "2424522", "revid": "767487", "url": "https://it.wikipedia.org/wiki?curid=2424522", "title": "Sergio Osme\u00f1a Sr.", "text": "Sergio Osme\u00f1a Sr. \u00e8 una municipalit\u00e0 di Seconda classe delle Filippine, situata nella Provincia di Zamboanga del Norte, nella regione della Penisola di Zamboanga.\nSergio Osme\u00f1a Sr. \u00e8 formata da 39 baranggay:"}
{"id": "2424523", "revid": "767487", "url": "https://it.wikipedia.org/wiki?curid=2424523", "title": "S.O.S. (film 1999)", "text": "S.O.S. \u00e8 un film del 1999 diretto da Thomas Robsahm.\nTrama.\nAngelo Minetti \u00e8 un uomo che, tramite annunci sul giornale, prende appuntamenti con donne con le quali ha rapporti sessuali.\nLa svolta nella sua vita avviene quando incontra Alba (Jacqueline Lustig), di cui si innamora. Angelo, all'inizio, non vuole una storia seria. Per non deluderla, per\u00f2, le dice di non aver nessun'altra. Un giorno Alba scopre l'agenda di Angelo e tutti i suoi appuntamenti con le altre donne. Alba prima gli mette una benda agli occhi e poi lo incatena a letto. Dopo quattro giorni Angelo riesce a liberarsi e scappa. Quando si accorge di amare Alba per\u00f2 torna da lei e si organizza: quando Alba non c'\u00e8 si slega e va al lavoro, quando Alba torna si mette di nuovo catene e manette. Finch\u00e9 un giorno Alba scopre il trucco e lo caccia di casa. Quest'ultimo prova a tornare alla vita di sempre, ma infine mette definitivamente la testa a posto sposando Alba."}
{"id": "2424524", "revid": "72396", "url": "https://it.wikipedia.org/wiki?curid=2424524", "title": "Confederations Cup 1997", "text": ""}
{"id": "2424525", "revid": "72396", "url": "https://it.wikipedia.org/wiki?curid=2424525", "title": "Confederations Cup 1999", "text": ""}
{"id": "2424526", "revid": "72396", "url": "https://it.wikipedia.org/wiki?curid=2424526", "title": "Confederations Cup 2001", "text": ""}
{"id": "2424527", "revid": "72396", "url": "https://it.wikipedia.org/wiki?curid=2424527", "title": "Confederations Cup 2003", "text": ""}
{"id": "2424528", "revid": "72396", "url": "https://it.wikipedia.org/wiki?curid=2424528", "title": "Confederations Cup 2005", "text": ""}
{"id": "2424529", "revid": "72396", "url": "https://it.wikipedia.org/wiki?curid=2424529", "title": "Confederations Cup 2009", "text": ""}
{"id": "2424531", "revid": "196390", "url": "https://it.wikipedia.org/wiki?curid=2424531", "title": "Lothian occidentale", "text": ""}
{"id": "2424532", "revid": "339392", "url": "https://it.wikipedia.org/wiki?curid=2424532", "title": "Lothian orientale", "text": ""}
{"id": "2424533", "revid": "767487", "url": "https://it.wikipedia.org/wiki?curid=2424533", "title": "Siayan", "text": "Siayan \u00e8 una municipalit\u00e0 di Seconda classe delle Filippine, situata nella Provincia di Zamboanga del Norte, nella regione della Penisola di Zamboanga.\nSiayan \u00e8 formata da 22 baranggay:"}
{"id": "2424538", "revid": "76963", "url": "https://it.wikipedia.org/wiki?curid=2424538", "title": "Joel Goldsmith", "text": "Biografia.\nPrimo dei sei figli del celebre compositore Jerry Goldsmith, ha composto colonne sonore per il cinema, televisione e per videogiochi.\n\u00c8 morto di cancro il 29 aprile 2012 a 54 anni."}
{"id": "2424539", "revid": "767487", "url": "https://it.wikipedia.org/wiki?curid=2424539", "title": "Sibuco", "text": "Sibuco \u00e8 una municipalit\u00e0 di Seconda classe delle Filippine, situata nella Provincia di Zamboanga del Norte, nella regione della Penisola di Zamboanga.\nSibuco \u00e8 formata da 28 baranggay:"}
{"id": "2424540", "revid": "889336", "url": "https://it.wikipedia.org/wiki?curid=2424540", "title": "Monte K\u014dya", "text": "Il monte K\u014dya (\u9ad8\u91ce\u5c71, K\u014dya-san) si trova nella penisola di Kii (\u7d00\u4f0a\u534a\u5cf6, Kii Hant\u014d), a sud della citt\u00e0 di Osaka, nella prefettura di Wakayama.\nStoria.\n\u00c8 considerato uno dei luoghi pi\u00f9 sacri del Giappone ed uno dei maggiori centri monastici del Paese. Fondato 12 secoli fa dal monaco K\u016bkai (\u7a7a\u6d77, 774\u2013835), conosciuto anche come K\u014db\u014d-Daishi (\u5f18\u6cd5\u5927\u5e2b), \u00e8 diventato col tempo il principale centro per lo studio e la pratica del Buddhismo Esoterico e sede della setta del Buddhismo Shingon (\u771f\u8a00, \"Shingon\", in cinese \"vera parola\", traduzione del sanscrito \"mantra\").\nIl K\u014dya-san ospita una grande area sacra (\u58c7\u5834\u4f3d\u85cd, Danj\u014d Garan), un complesso di templi buddhisti e santuari. L'area di Oku-no-In (\u5965\u306e\u9662) \u00e8 circondata da una fitta foresta di cedri, ed \u00e8 sede di un vasto cimitero con molti mausolei, tra cui quello di K\u016bkai, e un monumento ai caduti nella Seconda guerra mondiale.\nNel 2004 l'area sacra del Monte K\u014dya, insieme ad altri due siti della penisola di Kii, \u00e8 stata dichiarata dall'UNESCO Patrimonio dell'umanit\u00e0.\nRaggiungere il monte K\u014dya.\nDalla stazione di Namba (Osaka) si prende la linea Nankai K\u014dya per Gokurakubashi, stazione alle pendici della montagna. Una funicolare trasporta poi i visitatori alla sommit\u00e0.\nShukubo.\nNell'area sacra del monte K\u014dya \u00e8 possibile pernottare in alcune foresterie, chiamate Shukubo, messe a disposizione dai monaci dei templi. Solitamente chi pernotta in uno Shukubo pu\u00f2 assistere o prendere parte a veglie e riti buddhisti insieme ai monaci del tempio."}
{"id": "2424541", "revid": "1064007", "url": "https://it.wikipedia.org/wiki?curid=2424541", "title": "Edi Rama", "text": "Carriera politica.\nNel 1992, Edvin Kristaq Rama \u00e8 stato coautore con il suo vecchio amico Ardian Klosi di un libro intitolato \"Refleksione\" (traduzione letterale \"Riflessioni\"), offrendo intuizioni sull'emigrazione, sull'economia e il futuro dell'Albania. \u00c8 un membro fondatore del Movimento per la democrazia, un gruppo politico che ha svolto un ruolo importante durante la ribellione del 1997 innescata dal fallimento di alcune societ\u00e0 piramidali organizzate secondo lo schema Ponzi. Articoli di Rama sono apparsi in diversi giornali e riviste locali come \"Klan Magazine\", \"Shekulli\" e come Koha Jone, Rama \u00e8 un ex membro del comitato direttivo della Open Society Foundations, una fondazione no-profit istituita e finanziata dal finanziere e filantropo George Soros. Attualmente \u00e8 membro del consiglio consultivo regionale del United Nations Development Program.\nMinistro sotto Pandeli Majko e Ilir Meta.\nGi\u00e0 insegnante di Lettere presso l'Accademia delle Arti albanese, \u00e8 stato Ministro della Cultura, della Giovent\u00f9 e dello Sport negli anni 1998-2000.\nCome ministro, Rama \u00e8 divenuto immediatamente noto all'opinione pubblica per le sue stravaganze, incluso il suo unico stile di vestire colorato. I suoi progetti culturali innovativi, accoppiati con il suo stile politico ribelle, hanno aiutato Rama a raggiungere un livello di sostegno senza precedenti tra i giovani, che hanno giocato un ruolo cruciale nella sua successiva elezione come sindaco di Tirana.\nSindaco di Tirana e leader del Partito Socialista.\nNell'ottobre del 2000 si \u00e8 candidato per la carica di sindaco di Tirana vincendo le elezioni comunali contro il rivale Besnik Mustafaj.\nNel febbraio 2003 Rama \u00e8 stato scelto per servire la campagna 2002/2003 Robert C. Wood Visiting Professor degli affari pubblici ed urbani all'Universit\u00e0 del Massachusetts e alla Harvard University.\nIl 12 ottobre 2003 Rama \u00e8 rieletto sindaco di Tirana, raccogliendo il 61% dei voti la segnalazione di 283 su 346 posti di voto. Allo stesso tempo, Edi Rama ha aderito al Partito Socialista d'Albania.\nDopo le dimissioni del suo leader precedente, Fatos Nano, il 9 ottobre 2005 \u00e8 divenuto segretario del Partito Socialista d'Albania.\nL'8 febbraio 2007 ha vinto per la terza volta le elezioni comunali di Tirana contro il candidato del Partito Democratico Sokol Olldashi.\nIl 28 giugno 2009, secondo i risultati ufficiali, il Partito Socialista d'Albania sotto la sua guida ha perso le elezioni parlamentari. La sinistra albanese, all'opposizione, ha protestato con forza e chiesto il riconteggio dei voti come conseguenze delle accuse di brogli rivolte al premier Sali Berisha.\nIl 26 settembre 2009 Edi Rama \u00e8 stato rieletto segretario del Partito socialista per i successivi quattro anni. Dai risultati del Partito Socialista d'Albania hanno partecipato alle elezioni circa iscritti di del Partito Socialista d'Albania percentuale superiore al 65%. Rama ha prevalso con il 93% dei voti contro Maqo Lakrori.\nIl 21 gennaio 2011, quando una manifestazione dell'opposizione socialista contro il governo albanese viene repressa con la forza dal Ministro degli Interni Lulzim Basha e negli scontri muoiono quattro manifestanti. Rama, come capo dell'opposizione, gli d\u00e0 dell'\"assassino\", in quanto la \"Guardia Repubblicana\", accusata delle uccisioni, fa capo direttamente a Basha. L'episodio, apice dello scontro politico in Albania, ha anche l'effetto di rimandare l'integrazione europea del paese: l'UE rigetta, tuttora, la candidatura del paese all'adesione. Per questo episodio la candidatura di Basha a sindaco di Tirana sembra in bilico, ma alla fine Berisha gli riconferma la fiducia.\nAlle ultime elezioni amministrative per il comune di Tirana svolte nel 2011 non \u00e8 stato rieletto per la quarta volta, battuto dal candidato della coalizione \"Alleanza per i cittadini\" Lulzim Basha, nuovo primo cittadino della capitale albanese, dopo un lungo e controverso processo di conteggio dei voti, per soli 95 voti.\nImpatto sulla capitale.\nL'impatto pi\u00f9 celebre di Rama \u00e8 stato la demolizione dei chioschi costruiti illegalmente dopo la caduta del comunismo nel parco centrale della citt\u00e0, \"Parku Rinia\" (\"Parco della giovent\u00f9\"). \nHa anche fatto demolire alcuni edifici abusivi sulle rive del fiume Lana, pericolosi in caso di piene.\nEdi Rama ha fatto del risanamento del fiume Lana uno degli obiettivi della propria amministrazione, iniziando un'opera di pulizia delle sponde, di purificazione delle acque ricche di batteri del tipo \"Escherichia coli\" e di abbattimento degli edifici abusivi.\nCome sindaco ha compilato il nuovo Piano regolatore della Citt\u00e0 di Tirana rendendolo molto pi\u00f9 ecologico ed includendo il progetto di ristrutturazione di Piazza Scanderbeg. Il progetto \"Green\" ha portato alla creazione di metri quadrati di terreno verde e la piantagione di circa alberi. Ha anche ordinato il restauro di molti vecchi edifici, soprattutto con il colore. La tinteggiatura ha dato alla citt\u00e0 uno stile unico, trasformandola improvvisamente in un'attrazione turistica. Rama ha anche migliorato la mobilit\u00e0 ampliando molte delle strade esistenti e pavimentandone di nuove. Secondo una relazione dell'UNDP, Rama ha svolto un ruolo fondamentale nella modernizzazione del governo locale, che ha autorizzato i comuni per la prima volta ad esercitare un potere reale per influenzare la vita delle loro comunit\u00e0.\nRama, un \"ex\" artista, ebbe a dire sul suo lavoro di sindaco: \"\u00c8 il lavoro pi\u00f9 eccitante del mondo, perch\u00e9 arrivare a inventare e a lottare per una buona causa di tutti i giorni. Essere il sindaco di Tirana \u00e8 la pi\u00f9 alta forma di conceptual art. \u00c8 arte allo stato puro\".\nNel mese di ottobre 2002 in occasione della Giornata internazionale per l'eliminazione della povert\u00e0, al sindaco Edi Rama \u00e8 stato attribuito un premio per il suo lavoro sulle questioni ambientali che ha contribuito alla lotta contro la povert\u00e0. Il premio gli \u00e8 stato consegnato alle Nazioni Unite dal segretario generale Kofi Annan.\nNel dicembre 2004, Rama \u00e8 stato nominato \"sindaco del mondo 2004\", in un concorso internazionale basato sul voto diretto da internet, organizzato dalla non-CITYMAYORS, organizzazione commerciale con sede a Londra. Rama \u00e8 stato scelto dal Time Magazine come uno degli eroi europei del 2005, un tributo a 37 persone che stanno cambiando il mondo in meglio.\nPrimo ministro dell'Albania.\nNel 2013 ha vinto le elezioni politiche diventando il nuovo Primo ministro dopo Sali Berisha.\nUna delle priorit\u00e0 costanti di Rama \u00e8 stata quella di rafforzare l'economia e di democratizzare le istituzioni statali. Ha avuto un ruolo centrale nella negoziazione del processo di Berlino. Il governo Rama ha investito pesantemente nell'ammodernamento, nella formazione e nel miglioramento dei benefici finanziari della forza di polizia. Durante il suo mandato, il governo ha attuato numerose riforme, tra cui la ristrutturazione e la modernizzazione del potere giudiziario (uno dei pi\u00f9 corrotti e inefficaci in Europa in quel momento) e dell'applicazione della legge dell'Albania. Nel 2016, il Parlamento ha approvato la \"legge di verifica\". Sulla base di questa legge, qualunque giudice o procuratore che non pu\u00f2 spiegare la sua fonte di ricchezza o le precedenti sentenze dubbie sar\u00e0 squalificato a vita dall'esercizio delle sue funzioni. Nel novembre 2016, l'Unione europea ha dichiarato che una riuscita attuazione della legge sul controllo resta il solo criterio da soddisfare prima di iniziare i colloqui per l'adesione dell'Albania.\nUn'altra riforma fondamentale \u00e8 stata la riforma del settore energetico, lasciata all'orlo del fallimento da un precedente sforzo di privatizzazione fallito. Il suo governo ha applicato con successo il pagamento di miliardi di fatture non pagate e investito pesantemente nella modernizzazione dell'obsoleta rete di distribuzione dell'energia. Anche altre politiche economiche hanno avuto successo. La crescita economica, \u00e8 passata dallo 0,5% nel 2013 al 3,5% nel 2016 e dovrebbe superare il 4% nel 2017. La disoccupazione \u00e8 stata ridotta costantemente grazie ai 183.000 nuovi posti di lavoro creati negli ultimi tre anni. Inoltre, con il 14,7% (2016) l'Albania ha il quarto tasso di disoccupazione pi\u00f9 basso nei Balcani.\nAltre riforme importanti sono state la riforma amministrativa, la riforma del sistema sociale e pensionistico e la riforma dell'istruzione superiore. Internazionalmente, Rama sta perseguendo una politica storica di riconciliazione tra gli albanesi e i serbi. Il 10 novembre 2014, dopo sessantotto anni dall'ultima visita di un capo di governo albanese in Serbia, ha incontrato a Belgrado il primo ministro serbo Aleksandar Vu\u010di\u0107. L'incontro, fortemente caldeggiato dall'Unione europea, ha rappresentato un tentativo di normalizzare i rapporti tra i due stati balcanici, da tempo in lite riguardo allo \"status\" giuridico del Kosovo. Il 27 maggio 2015 ha incontrato il primo ministro Aleksandar Vu\u010di\u0107 a Tirana per discutere della costruzione di un'autostrada che colleghi i due paesi, passando per il Kosovo. \u00c8 stata la prima volta che un \"leader\" serbo ha visitato l'Albania.\nIn una visita al Forum economico di Ni\u0161, Rama ha confrontato il processo di riconciliazione albanese e serba con la riconciliazione storica tra i francesi e i tedeschi dopo la seconda guerra mondiale.\nSotto il suo mandato, il governo ha posto l'uguaglianza di genere al centro del suo ordine del giorno. Oggi, quasi il 50% dei ministri sono donne, il che rende il maggior numero di donne nella storia del governo del paese.\nAltro punto fondamentale del programma di Rama \u00e8 stata la lotta al traffico di droga che aveva uno dei suoi pi\u00f9 importanti centri a livello mondiale nella cittadina albanese di Lazarat. Lazarat era famosa soprattutto per l'imponente produzione di cannabis tanto da essere soprannominata \"la capitale della marijuana\". Nel piccolo comune albanese venivano infatti prodotte circa 900 tonnellate di cannabis all'anno, per un valore complessivo di circa 4,5 miliardi di euro, quasi la met\u00e0 dell'intero prodotto interno lordo del Paese. Dalla prima met\u00e0 degli anni 90 Lazarat era luogo di grandi affari fino al 18 giugno 2014, quando il primo ministro Rama ha ordinato la distruzione delle piantagioni. Circa 800 agenti dei reparti speciali e due battaglioni dell'esercito hanno assediato la citt\u00e0 con lo scopo di bruciare le piantagioni. L'operazione antidroga ha portato al sequestro di 10 tonnellate di marijuana e alla distruzione di decine di migliaia di piante di cannabis. La missione ha portato alla perquisizione di 319 ettari di terreno coltivati a cannabis e all'arresto di 56 persone."}
{"id": "2424544", "revid": "1573940", "url": "https://it.wikipedia.org/wiki?curid=2424544", "title": "TL 9000", "text": "TL 9000 \u00e8 un sistema di gestione della qualit\u00e0 sviluppato dal QuEST Forum (organizzazione che riunisce i pi\u00f9 grandi provider nell'ambito delle telecomunicazioni), al fine di venire incontro ai requisiti di qualit\u00e0 della fornitura di servizi e prodotti nel settore dell'industria delle Telecomunicazioni.\nIl sistema si basa sullo standard ISO 9001-2000, aggiungendo i requisiti tipici del mondo delle telecomunicazioni.\nIl sistema prevede una struttura di misurazione della qualit\u00e0 dei prodotti/servizi forniti in base al settore di appartenenza (produttori di hardware, produttori di software, erogatori di servizi)."}
{"id": "2424545", "revid": "767487", "url": "https://it.wikipedia.org/wiki?curid=2424545", "title": "Sibutad", "text": "Sibutad \u00e8 una municipalit\u00e0 di Quarta classe delle Filippine, situata nella Provincia di Zamboanga del Norte, nella regione della Penisola di Zamboanga.\nSibutad \u00e8 formata da 16 baranggay:"}
{"id": "2424546", "revid": "76963", "url": "https://it.wikipedia.org/wiki?curid=2424546", "title": "Len Cariou", "text": "Biografia.\n\u00c8 noto per aver interpretato il personaggio di Sweeney Todd nel musical \"\" (1979) di Stephen Sondheim. Per questa interpretazione ha vinto il premio \"Drama Desk Award for Outstanding Actor in a Musical\" nella stagione 1978/1979.\n\u00c8 apparso anche in diverse puntate del telefilm \"La signora in giallo\", al fianco di Angela Lansbury, che era stata la sua coprotagonista in \"Sweeney Todd\".\nDal 2010 interpreta Henry Reagan, il padre di Frank Reagan, interpretato da Tom Selleck, nella serie televisiva poliziesca della CBS \"Blue Bloods\". \nHa due matrimoni alle spalle: uno con Patricia Otter, da cui ha avuto una figlia, Laurel, e uno dal 1975 al 1978 con Susan Kapilow. Dal 1979 al 1983 \u00e8 stato compagno dell'attrice Glenn Close e dal 1986 \u00e8 sposato con Heather Summerhayes."}
{"id": "2424547", "revid": "118046957", "url": "https://it.wikipedia.org/wiki?curid=2424547", "title": "Filmografia di Braccio di Ferro (Fleischer Studios)", "text": "Questa \u00e8 una lista di diversi cortometraggi del popolare marinaio Braccio di Ferro, a partire dal 1933."}
{"id": "2424548", "revid": "324090", "url": "https://it.wikipedia.org/wiki?curid=2424548", "title": "Centro Pompidou Metz", "text": "Il Centro Pompidou-Metz \u00e8 un museo francese dedicato principalmente all'arte moderna e contemporanea, ubicato a Metz, nel quartiere dell'Anfiteatro, tra il parco della Seille e la Stazione di Metz-Ville.\nCreato nel 2010 nell'ambito di un progetto di sviluppo del quartiere dell'Anfiteatro, il Centro Pompidou-Metz \u00e8 uno dei musei pi\u00f9 visitati in Francia al di fuori di Parigi, anche grazie alla sua posizione privilegiata, vicino al confine con paesi come Lussemburgo, Germania e Belgio.\nLa sua creazione ha rappresentato il primo esempio di decentramento di un edificio pubblico culturale, in questo caso il Centro Georges Pompidou di Parigi. Percepito come elemento fondatore del nuovo quartiere dell'Anfiteatro, il museo ha aperto ufficialmente il 12 maggio 2010. Ad occuparsi del progetto di costruzione sono stati gli architetti Shigeru Ban, Jean de Gastines e Philip Gumuchdjian. Il museo \u00e8 stato creato grazie al finanziamento della municipalit\u00e0 di Metz, del Centro Pompidou di Parigi, del consiglio generale della Mosella, del consiglio regionale della Lorena, dello Stato francese e dell'Unione europea. L'edificio \u00e8 stato costruito dall'impresa di costruzione \"Demathieu Bard\".\nStoria.\nL'idea di creare una filiale del Centro Georges Pompidou di Parigi in un'altra zona della Francia venne nel 1997 al direttore del museo, Jean-Jacques Aillagon. Il museo venne infatti chiuso per lavori dal 1997 al 2000, e per continuare ad esporre le varie collezioni si decise di creare il progetto \"Fuori dai muri\", consistente nell'esposizione delle varie collezioni del Centro Pompidou nelle gallerie di diverse citt\u00e0 francesi. Visto il successo delle esposizioni, si pens\u00f2 di creare in maniera permanente una seconda sede del Centro Pompidou in Francia.\nUn input al progetto venne dato dallo stesso Aillagon quando nel 2002 venne nominato ministro della cultura dal presidente Jacques Chirac. In virt\u00f9 della sua carica, Aillagon si impegn\u00f2 a fondo per portare avanti il progetto di decentralizzazione del Centro Pompidou di Parigi. Varie citt\u00e0 manifestarono interesse verso il progetto, tra le quali Caen, Montpellier, Nancy, Lille e Metz. \nNel gennaio 2003 fu infine annunciato che la scelta definitiva era ricaduta su Metz, e nel marzo successivo fu lanciato il bando per la scelta del progetto del nuovo museo, che a fine anno venne vinto dagli architetti Shigeru Ban, Jean de Gastines e Philip Gumuchdjian.\nLa costruzione dell'edificio si inser\u00ec all'interno del progetto di riqualificazione urbanistica del quartiere dell'Anfiteatro proposto dalla citt\u00e0 di Metz, e che oltre al Centro Pompidou port\u00f2 alla costruzione del parco della Seille, del centro congressi \u00abRobert Schuman\u00bb, del centro commerciale \"Muse\" oltre che di vari edifici di edilizia abitativa e zone verdi.\nNell'estate 2006 venne inaugurata nei pressi del cantiere del museo la \"Maison du projet\", un edificio temporaneo destinato ad informare il pubblico sullo stato dei lavori e sulle iniziative culturali che il nuovo museo avrebbe accolto. Tale edificio venne poi smantellato nel 2009, in prossimit\u00e0 dell'apertura del museo.\nI lavori per la realizzazione del museo ebbero ufficialmente inizio il 7 novembre 2006, con la posa della prima pietra da parte di Claude Pompidou, vedova di Georges Pompidou. La consegna dell'edificio, inizialmente prevista per il 2008, fu in seguito posticipata per ragioni tecniche al 2009 e poi, a causa di un incendio nel cantiere, al 2010. \nL'inaugurazione ufficiale dell'edificio avvenne l'11 maggio 2010 alla presenza del presidente francese Nicolas Sarkozy. Nell'occasione venne aperta la prima mostra del museo, intitolata \"Chefs-d\u2019\u0153uvre?\" (\"Capolavori?\"), con pi\u00f9 di 800 opere d'arte provenienti perlopi\u00f9 dal Centro Pompidou di Parigi.\nEdificio.\nIl Centro Pompidou di Metz presenta una pianta esagonale. La struttura si sviluppa attorno ad un corpo centrale con una torre alta 77 metri e si caratterizza per la presenza di tre gallerie che si attraversano trasversalmente l'una con l'altra e che sono autoportanti. Le tre gallerie sono orientate verso punti diversi della citt\u00e0, cos\u00ec da fornirne una panoramica quanto pi\u00f9 completa possibile. \nLa copertura dell'edificio, interamente fatta in legno, richiama nella forma un cappello tradizionale cinese posseduto dallo stesso Shigeru Ban.\nOltre al vasto spazio espositivo, che si estende su 5.000 m2, la struttura comprende luoghi per l'accoglienza del pubblico, uno studio per la presentazione di spettacoli o performance artistiche, giardini, un auditorium, una libreria, un ristorante e un caff\u00e8.\nEsposizioni.\nIl programma delle esposizioni e la scelta dei lavori da esporre sono realizzati in sinergia con il Centro Georges Pompidou di Parigi e comprendono soprattutto opere provenienti dal Mus\u00e9e national d'art moderne (MNAM) del Beaubourg, la pi\u00f9 grande collezione esistente di arte moderna e contemporanea."}
{"id": "2424554", "revid": "486946", "url": "https://it.wikipedia.org/wiki?curid=2424554", "title": "Piccolo Popolo delle Rocce", "text": ""}
{"id": "2424557", "revid": "767487", "url": "https://it.wikipedia.org/wiki?curid=2424557", "title": "Pulse-position modulation", "text": "Pulse position modulation o PPM, \u00e8 un tipo di modulazione impulsiva in cui l'informazione \u00e8 codificata dalla posizione dell'impulso di durata \u03c4 all'interno del periodo di campionamento della modulazione e in relazione al suo contenuto informativo. In effetti la PPM \u00e8 una modulazione di fase per l'impulso che mantiene invece costanti l'ampiezza e la larghezza.\nQuesto tipo di modulazione permette o la divisione del canale in \u03c4/T slot temporali (canali) oppure permette di mandare un messaggio codificato nel tempo e di inviare nel tempo T \u03c4 bit (sono possibili 2^\u03c4 combinazioni temporali diverse).\nGli impulsi di ampiezza e durata costante modulati con la PPM iniziano all'istante di tempo in cui hanno termine gli impulsi della modulante PWM."}
{"id": "2424563", "revid": "767487", "url": "https://it.wikipedia.org/wiki?curid=2424563", "title": "Sindangan", "text": "Sindangan \u00e8 una municipalit\u00e0 di Prima classe delle Filippine, situata nella Provincia di Zamboanga del Norte, nella regione della Penisola di Zamboanga.\nSindangan \u00e8 formata da 52 baranggay:"}
{"id": "2424564", "revid": "386804", "url": "https://it.wikipedia.org/wiki?curid=2424564", "title": "Itag\u00fc\u00ed", "text": "Itag\u00fc\u00ed \u00e8 una citt\u00e0 della Colombia ubicata nel dipartimento di Antioquia, e fa parte dell'\u00c1rea Metropolitana della valle di Aburr\u00e1. Dista 11\u00a0km (a Sud) da Medell\u00edn. Fu fondata nel 1723 e costituita in citt\u00e0 nel 1832. Oggi \u00e8 la citt\u00e0 con la pi\u00f9 alta densit\u00e0 di popolazione della Colombia.\nOrigine del nome.\nIl territorio dell'odierna Itag\u00fc\u00ed, assieme a quello di Envigado y Sabaneta, era un territorio abitato dalla trib\u00f9 indigena dei nutabe, che per alcuni studiosi vengono classificati nella famiglia linguistica chibcha, estinta. La localit\u00e0 \u00e8 stata abitata fin dall'inizio del XVI secolo.\nNel \"Diccionario Folcl\u00f3rico Antioque\u00f1o\", si sostiene che il nome del comune provenga dalla parola \"ita\" (\"mano\"), e \"g\u00fci\" o \"g\u00fcei\" (\"sposa\" o \"signora\"). Secondo altri, invece, il nome deriverebbe dal Cacique Bitag\u00fc\u00ed, ma le scarse notizie su questo capo indigeno lo fanno considerare una figura quasi leggendaria.\nInfrastrutture e trasporti.\nItag\u00fc\u00ed ha un sistema di trasporti che \u00e8 di gran lunga il migliore in Colombia, al quale si possono paragonare solo quelli di Medell\u00edn e di Bogot\u00e0. Ha due stazioni del metr\u00f2 che la collegano direttamente a Medell\u00edn e ad altre municipalit\u00e0. Ha un ampio sistema di micro-bus (\"colectivo\") e bus che soddisfano molto bene alle esigenze di trasporto della citt\u00e0.\nEconomia.\nItag\u00fc\u00ed \u00e8 detta anche \"La Ciudad Industrial\" (La citt\u00e0 industriale) ed \u00e8 la municipalit\u00e0 in Colombia, a parte Envigado, che d\u00e0 il pi\u00f9 alto contributo in imposte. Gli introiti fiscali, che hanno superato le aspettative, hanno consentito di sviluppare negli ultimo 10 anni grosse infrastrutture facendo di Itag\u00fc\u00ed una delle prime citt\u00e0 in Colombia.\nLa municipalit\u00e0 di Itag\u00fc\u00ed \u00e8 la pi\u00f9 industrializzata della Colombia, fra le citt\u00e0 non capoluogo di dipartimento. Accanto all'industria tessile ed a quella dei liquori vi sono industrie chimiche e metallurgiche. Si \u00e8 inoltre sviluppata una forte attivit\u00e0 commerciale.\nIn Itag\u00fc\u00ed ha sede la Camera di Commercio del sud Aburr\u00e1 che \u00e8 competente per le citt\u00e0 del sud della Valle d'Aburr\u00e1 e cio\u00e8: Caldas, Envigado, La Estrella, Sabaneta e la stessa Itag\u00fc\u00ed.\nSociet\u00e0.\nEvoluzione demografica.\nSecondo le cifre del DANE riguardo al censimento del 2005 la composizione etnografica del comune \u00e8:\nAltro.\nAd Itag\u00fc\u00ed \u00e8 anche posto un carcere di massima sicurezza. Vi sono imprigionati molti criminali appartenenti al Cartello di Medell\u00edn, a quello di Cali e guerriglieri appartenenti al FARC."}
{"id": "2424566", "revid": "131358", "url": "https://it.wikipedia.org/wiki?curid=2424566", "title": "ES Troyes AC", "text": ""}
{"id": "2424574", "revid": "767487", "url": "https://it.wikipedia.org/wiki?curid=2424574", "title": "Siocon", "text": "Siuocon \u00e8 una municipalit\u00e0 di Seconda classe delle Filippine, situata nella Provincia di Zamboanga del Norte, nella regione della Penisola di Zamboanga.\nSiocon \u00e8 formata da 26 baranggay:"}
{"id": "2424575", "revid": "14691", "url": "https://it.wikipedia.org/wiki?curid=2424575", "title": "Lurem", "text": ""}
{"id": "2424577", "revid": "391034", "url": "https://it.wikipedia.org/wiki?curid=2424577", "title": "Famiglia allargata", "text": ""}
{"id": "2424580", "revid": "339392", "url": "https://it.wikipedia.org/wiki?curid=2424580", "title": "Campionato sammarinese di Futsal 2008/2009", "text": ""}
{"id": "2424581", "revid": "729019", "url": "https://it.wikipedia.org/wiki?curid=2424581", "title": "Santa cena (avventisti)", "text": "La santa cena \u00e8 la cena che viene fatta generalmente ogni tredici sabati, ma anche in occasioni speciali, dalla Chiesa cristiana avventista del settimo giorno in ricordo dell'ultima cena fatta da Ges\u00f9.\nEssa \u00e8 preceduta dalla lavanda dei piedi per ricordo della fratellanza e del servizio reciproco.\nQuindi il credente confessa i suoi peccati a Dio e fa un proprio esame di coscienza. Dopo quindi si prende il pane azimo e successivamente il succo d'uva. Il tutto in silenzio e rispetto.\nPrecedentemente il pastore predica, legge i testi appositi e pronuncia una preghiera. Una volta finita la cerimonia, si canta un inno e si conclude con una breve preghiera."}
{"id": "2424583", "revid": "363629", "url": "https://it.wikipedia.org/wiki?curid=2424583", "title": "Vuvuzela", "text": "La vuvuzela, chiamata anche lepatata (in lingua tswana), \u00e8 una trombetta ad aria, solitamente di plastica, lunga circa 65\u00a0cm, brevettata da Neil Van Schalkwyk.\nLa vuvuzela produce un suono potente, monocorde, tipicamente vicino al si bemolle. Essa \u00e8 comunemente usata in Sudafrica dai tifosi che assistono alle partite di calcio ed \u00e8 per questo divenuta una sorta di simbolo del calcio stesso in quel paese, anche in virt\u00f9 della falsa convinzione, che fu sostenuta anche dalla presidenza della FIFA, che la vuvuzela fosse nata come una riproduzione in plastica del corno di cud\u00f9, che in Sudafrica era usato nella tradizione tribale.\nL'origine del suo nome \u00e8 controversa: potrebbe infatti essere un termine onomatopeico in lingua zulu che significa \"fare vu-vu\", in riferimento al suono emesso dallo strumento, oppure derivare da un termine gergale dei sobborghi che significa \"doccia\", in riferimento alla sua forma.\nA Citt\u00e0 del Capo \u00e8 stata installata la pi\u00f9 grande vuvuzela del mondo (35 metri di lunghezza), che viene azionata meccanicamente prima dell'inizio di ogni partita.\nL'uso nelle manifestazioni sportive.\nL'uso della vuvuzela \u00e8 stato talvolta impedito all'interno degli stadi. Con la giustificazione, rivelatasi poi non veritiera, che questo strumento fosse un elemento caratteristico della cultura e delle tradizioni sudafricane, la FIFA ha deciso di permettere l'ingresso della vuvuzela all'interno degli stadi dal 2008.\nIn particolare, la vuvuzela ha fatto parlare di s\u00e9 durante lo svolgimento della FIFA Confederations Cup 2009, a causa del suo rumore intenso e pressoch\u00e9 ininterrotto, addirittura fastidioso per i giocatori, al punto che la FIFA ha valutato l'ipotesi d'impedirne l'introduzione negli stadi del campionato del mondo del 2010. Poco dopo la fine della Confederations Cup, l'ente calcistico ha per\u00f2 dato il via libera alle trombette.\nA causa del fastidio che esse causano, le vuvuzele sono state espressamente vietate in altre competizioni sportive, quali il Torneo di Wimbledon, la Coppa del Mondo di rugby 2011 e i Giochi della XXX Olimpiade. Anche nel Campionato inglese di calcio molti club hanno deciso di bandire le vuvuzele dal proprio stadio.\nLa UEFA ha bandito le vuvuzele dalla Champions League, dalla Europa League e dalle partite relative al Campionato europeo di calcio 2012.\nControversie.\nSecondo alcuni studiosi, tra cui Trevor Cox, presidente dell'Institute of Acoustics britannico e ingegnere del suono dell'Universit\u00e0 di Salford, il suono prolungato e ravvicinato dello strumento pu\u00f2 danneggiare l'udito. Infatti, il suono di una vuvuzela pu\u00f2 arrivare fino a 127 decibel, 3 decibel in meno rispetto alla soglia del dolore (130\u00a0dB).\nL'11 giugno 2010, durante la cerimonia di apertura del Mondiale, una donna sudafricana, Yvonne Meyer, si lacer\u00f2 la trachea soffiando troppo forte in una vuvuzela. Per due giorni non pot\u00e9 n\u00e9 mangiare n\u00e9 parlare.\nNel 2010 la Chiesa battista di Nazaret rivendic\u00f2 l'invenzione della vuvuzela, la quale \u00e8 utilizzata nei riti religiosi ed \u00e8 considerata un simbolo per i seguaci di Shembe. Secondo i battisti, infatti, il primo utilizzatore di tale strumento sarebbe stato il profeta Isaiah Shembe nel 1910. Per questo hanno minacciato d'intraprendere un'azione legale contro la FIFA e il titolare del brevetto Neil Van Schalkwyk per l'utilizzo delle vuvuzela durante le partite."}
{"id": "2424586", "revid": "767487", "url": "https://it.wikipedia.org/wiki?curid=2424586", "title": "Oklahoma! (film)", "text": "Oklahoma! \u00e8 un film del 1955 diretto da Fred Zinnemann, tratto dall'omonimo musical scritto dal compositore Richard Rodgers e dal librettista Oscar Hammerstein II (vedi Rodgers e Hammerstein), con Gordon MacRae, Shirley Jones (nel suo debutto cinematografico), Rod Steiger, Charlotte Greenwood, Gloria Grahame, Gene Nelson, James Whitmore e Eddie Albert.\n\"Oklahoma!\" fu il primo film fotografato in Todd-AO 70 mm su schermo gigante. Esso venne realizzato in ogni sistema di cinemascope per poter essere proiettato in ogni sala cinematografica.\nLa colonna sonora raggiunse la prima posizione nella Billboard 200 per otto settimane e nella Official Albums Chart per tre settimane.\nTrama.\nLa giovane Lory \u00e8 innamorata del cow-boy Johnny, ma in occasione della tradizionale festa campestre cittadina, a causa di una ripicca, rifiuta il suo invito e accetta invece quello del bracciante Judd. Sar\u00e0 l'inizio di una serie di guai per la ragazza, poich\u00e9 Judd \u00e8 intenzionato a fare di tutto per danneggiare l'amore tra Lory e Johnny\nRiconoscimenti.\nNel 2007 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nDistribuzione.\nIn occasione del 50\u00ba Anniversario, la 20th Century Fox ha pubblicato un'edizione rimasterizzata a 2 DVD."}
{"id": "2424587", "revid": "767487", "url": "https://it.wikipedia.org/wiki?curid=2424587", "title": "Sirawai", "text": "Sirawai \u00e8 una municipalit\u00e0 di Terza classe delle Filippine, situata nella Provincia di Zamboanga del Norte, nella regione della Penisola di Zamboanga.\nSirawai \u00e8 formata da 34 baranggay:"}
{"id": "2424589", "revid": "731511", "url": "https://it.wikipedia.org/wiki?curid=2424589", "title": "Yankee Stadium (2009)", "text": ""}
{"id": "2424591", "revid": "1458600", "url": "https://it.wikipedia.org/wiki?curid=2424591", "title": "MC Giaime", "text": "Biografia.\nInizi\u00f2 come writer per poi dedicarsi all'hip hop, conoscendo personaggi come Piotta, Crash Kid, Spike, Duke, Zed, Rude Mc, Clown, Mishar e cantando inizialmente in inglese.\nA causa di un rabdomiosarcoma, una massa tumorale che mina il suo fisico, muore il 16 ottobre 1998, poco dopo aver parlato al telefono con un amico che si trova a New York. Dopo quella telefonata, prima di morire, scrive: A partire dal 1999, venne creato a Roma l'evento hip hop omonimo (conosciuto anche come \"Incompatibile\"). L'anno successivo venne istituita l'Associazione Culturale Giaime Fiuman\u00f2. Nel 2002 viene pubblicato il progetto \"Incompatibile 1999/2002\", i cui proventi sono donati all'AIRC. Due anni dopo viene pubblicato \"MC Giaime - Il Film\", un DVD contenente le performance dellMC Giaime 2003\". Nel 2004 viene inoltre istituito anche un premio nazionale che prende il suo nome, il Premio MC Giaime\"'.\nParte degli scritti di Giaime Fiuman\u00f2 \u2013 riflessioni, testi hip hop, racconti poetici, sperimentazioni di linguaggi, aforismi, ricordi, appunti di lettura e di viaggi \u2013 sono stati raccolti nel libro \"Vado a vivere nel Bronx: arte filosofia musica di un ventenne underground\", con una nota di Walter Veltroni. Il libro contiene 55 pagine di disegni e colori inediti. I quadri, i disegni, gli studi sul graffiti writing \u2013 MC Giaime era chiamato \"the king del Throw up\" ed il suo SAY \u00e8 un classico del writing \u2013 sono stati esposti in una grande mostra multimediale a Roma, intitolata \"McGiaime: Policronia di un'Anima\" dal 17 al 22 novembre 2004 presso la galleria Etoile in Piazza San Lorenzo in Lucina, con il patrocinio del Comune e della Provincia di Roma e curata da Achille Bonito Oliva e Miriam Mirolla. Il Catalogo si trova presso l'Associazione Culturale Giaime Fiuman\u00f2.\nIl 5 dicembre del 2017 viene inaugurato a Roma, nella scuola Principe di Piemonte nel quartiere Ostiense, alla presenza della sindaca Virginia Raggi il teatro \"MC Giaime\", dopo il restauro finanziato dall'associazione Associazione Culturale Giaime Fiuman\u00f2."}
{"id": "2424592", "revid": "729019", "url": "https://it.wikipedia.org/wiki?curid=2424592", "title": "Franco Cappa", "text": "Biografia.\nNacque a Bovolone, provincia di Verona, il 9 maggio 1916, figlio di Angelo e Anna Pesenti. Dopo aver conseguito la maturit\u00e0 classica il 30 settembre 1936, si iscrisse alla facolt\u00e0 di medicina dell'Universit\u00e0 di Padova. Chiamato a prestare servizio militare presso la Regia Aeronautica il 1 settembre 1937 ottiene il brevetto di pilota civile di 1\u00ba Grado l'11 dicembre dello stesso anno, e quello di pilota militare il 7 luglio 1938. A partire dal 16 dello stesso mese prest\u00f2 servizio come sottotenente pilota di complemento nel 36\u00ba Stormo Bombardamento Terrestre di stanza Bologna. Al termine del servizio di leva, nel maggio 1939 fu posto in congedo, ma ritorn\u00f2 in servizio attivo dall'agosto 1939 al gennaio 1940.\nLe azioni belliche.\nRichiamato definitivamente in servizio per il precipitare della situazione internazionale nel maggio 1940, rientr\u00f2 presso il 36\u00ba Stormo conseguendo l'abilitazione al pilotaggio del velivolo da bombardiere S.79 Sparviero. Il primo giorno di guerra, 11 giugno 1940, decoll\u00f2 dal campo d'aviazione di Castelvetrano (Trapani) con la 259\u00aa Squadriglia, 109\u00ba Gruppo, 36\u00ba Stormo, compiendo la sua prima missione bellica con un'incursione sull'arsenale di Malta dove sganci\u00f2 4 bombe da 250 kg. L'aereo fu attaccato da caccia inglesi Gloster Gladiator, uno dei quali rimane sicuramente danneggiato. Il 13 giugno and\u00f2 di nuovo in volo per un'azione di bombardamento sull'aeroporto di Kassar-Said, Tunisia, lanciando da 4200 metri di quota 9 ordigni da 100 kg, nonostante il fuoco della contraerea e l'attacco di un caccia nemico. Il 21 giugno effettu\u00f2 una missione notturna di bombardamento sull'arsenale di Biserta riportando danni al velivolo a causa dell'intessissima reazione contraerea. Il 9 luglio decoll\u00f2 per un'azione contro unit\u00e0 navali britanniche Punta Stilo ma \u00e8 costretto a rientrare dopo 30 minuti di volo a causa del cattivo funzionamento del carrello. Va meglio l'11 luglio quando riesce ad attaccare una portaerei inglese. Il 7 settembre and\u00f2 di nuovo in azione sui cieli di Malta per un bombardamento contro obiettivi navali. Anche questa volta viene attaccato da caccia uno dei quali viene sicuramente abbattuto dall'equipaggio. L'ultima azione con la 259\u00aa Squadriglia la compie l'11 novembre con un volo di ricognizione sul mediterraneo centrale.\nA domanda, chiese ed ottenne di essere trasferito alla specialit\u00e0 aerosilurante e il 3 dicembre si trasfer\u00ec a Gorizia presso il 1\u00ba Nucleo Addetramento Aerosiluranti dove effettu\u00f2 il primo volo di addestramento. Il 10 febbraio 1941 \u00e8 trasferito ad Elmas Cagliari in forza alla 280\u00aa Squadriglia Aerosiluranti, comandata dal capitano Amedeo Mojoli. Nel mese di marzo compie un paio di ricognizioni armate senza esito, e l'11 aprile 1941 fu promosso tenente. Il 27 dello stesso mese decoll\u00f2 alla ricerca di unit\u00e0 navali inglesi. Il 3 maggio 1941 attacc\u00f2 una formazione navale nemica composta da 1 incrociatore e 2 cacciatorpediniere senza tuttavia riuscire ad effettuare il lancio del siluro per l'impossibilit\u00e0 di avvicinarsi a distanza utile ed fu costretto a rientrare con l'arma a bordo.\nLa scomparsa.\nL'8 maggio prese parte alle operazioni aeronavali contro la Force H inglese (Operazione Tiger), che tentava di rifornire Alessandria d'Egitto da Gibilterra. Alle ore 12 decoll\u00f2 dall'aeroporto di Elmas insieme ad altri quattro velivoli S.79 scortati da 15 caccia C.R.42 Falco del 3\u00ba Gruppo caccia terrestre. Alle 13.40 gli aerei attaccarono le navi nemiche accolti da uno sbarramento di caccia Fairey Fulmar decollati dalla portaerei \"Ark Royal\" e ne abbattono con le armi di bordo almeno 5 sicuri. Dopo i caccia incontrano un violentissimo fuoco antiaereo. Il suo aereo e quello del Cap. Marini vennero abbattuti. Prima della partenza da Elmas, disse ai suoi specialisti che avrebbe tentato di avvicinarsi il pi\u00f9 possibile alle navi inglesi per avere il massimo delle probabilit\u00e0 di mettere a segno il proprio siluro. Il suo S.79 si inabiss\u00f2 con tutto l'equipaggio composto dal M.llo Pilota Lamberto Giovagnoli, 1\u00ba Aviere Marconista Michele Scafa, Aviere Scelto Motorista Antonio Flamini e 1\u00ba Aviere Armiere Antonio Luciani. Decorato con la Medaglia d'oro al valor militare alla memoria, in totale il Ten. Franco Cappa aveva effettuato oltre 106 ore di volo di guerra.\nRiconoscimenti.\nAl Ten. Pil. Franco Cappa fu intitolato il 72\u00ba Gruppo I.T. dell'Aeronautica Militare con sede a Isola Rizza."}
{"id": "2424593", "revid": "86343", "url": "https://it.wikipedia.org/wiki?curid=2424593", "title": "Zamboanga del Sur", "text": ""}
{"id": "2424595", "revid": "2176804", "url": "https://it.wikipedia.org/wiki?curid=2424595", "title": "Cristiano Lobbia", "text": " Durante la sua carriera militare raggiunse i gradi di Colonnello del Regio Esercito, comandante dei Cacciatori delle Alpi, alto ufficiale durante la spedizione dei Mille, Generale del Genio, sottocapo di Stato Maggiore poi Capo di Stato Maggiore, Vicecomandante del corpo dei Bersaglieri e Ministro della Guerra. Grazie ai suoi servigi e alla sua lealt\u00e0 verso l'Italia ottenne, oltre al pubblico elogio di Garibaldi, le croci di Savoia, della Corona d'Italia, dei Ss. Maurizio e Lazzaro e la medaglia d'argento al valore militare. In seguito, anche i titoli di Colonnello e Generale della Repubblica Francese dopo aver combattuto al fianco di Napoleone III contro la Prussia nella Guerra Franco-Prussiana.\nStudente e patriota.\nDotato di spiccata intelligenza, venne avviato agli studi di matematica e nel 1846 si iscrisse all'Universit\u00e0 degli Studi di Padova, ma due anni dopo abbandon\u00f2 gli studi per\nunirsi ai moti insurrezionali del 1848 contro la tirannia austro-ungarica che in quel tempo governava diverse citt\u00e0 del Veneto, costituendo e comandando un corpo di 800 volontari da lui chiamato \"\u201cLegione Cimbrica\u201d\", detta anche \"dei Crociati\" per via della divisa che indossavano, composta da una camicia azzurra con una grande croce rossa sul petto.\nLa Legione Cimbrica si distinse per valore nel contenere l'avanzata delle truppe austriache, assai superiori di numero e meglio armate ed addestrate e parecchi dei volontari superstiti presero successivamente parte alla seconda guerra di indipendenza e alla Spedizione dei Mille.\nAbilit\u00e0 tecnica e spirito audace.\nRipresi gli studi e conseguita la laurea in ingegneria, gli venne affidata la direzione dei lavori della nuova strada denominata Costo di Asiago, che port\u00f2 a termine superando con il suo ingegno le difficolt\u00e0 tecniche emerse nel corso dei lavori.\nMa nel petto dello stimato professionista batte un cuore di patriota, e quando alcuni anni dopo inizia la seconda guerra di indipendenza, Cristiano Lobbia non ha esitazioni a mettersi in contatto con Garibaldi, a cui era gi\u00e0 noto il valore del comandante legionario, che gli confer\u00ec il grado di colonnello ed il comando di un battaglione dei Cacciatori delle Alpi, alla guida del quale si distinse nuovamente per il suo valore impegnando con successo gli austriaci nel 1859 in quelle valli che, a ricordo della vittoria, tre cime portano tuttora il nome di \"\"Lobbia Alta\", \"Lobbia Media\" e\" \"Lobbia Bassa\".\nL'anno seguente il Lobbia parteciper\u00e0 all'impresa dei Mille, anche qui distinguendosi per le sue qualit\u00e0, in particolare durante la cattura della piazzaforte borbonica di Messina che gli valse la promozione sul campo a Capo di Stato Maggiore.\nUn deputato intransigente.\nNel 1867 Cristiano Lobbia, una volta conclusa la sua carriera militare come vice comandante\ndel corpo dei Bersaglieri, viene eletto deputato al Parlamento del Regno d'Italia nel collegio di Thiene-Asiago tra i rappresentanti di sinistra del partito liberale. Egli si fece notare e stimare quasi immediatamente per la sua statura morale e per lo spirito battagliero che lo animava.\nLa sua battaglia parlamentare pi\u00f9 famosa \u00e8 quella relativa allo \"scandalo del Monopolio dei Tabacchi\", che scatur\u00ec dai fondati sospetti che l'approvazione parlamentare della concessione da parte del Regno ad un gruppo di imprese private del monopolio della coltivazione del tabacco e della manifattura dei prodotti da fumo fosse stata \"pilotata\" per mezzo di finanziamenti illeciti da parte di noti banchieri interessati nell'affare ad un nutrito numero di deputati (si parla di circa 60). Ci\u00f2 diede origine nel maggio del 1869 ad una virulenta campagna di stampa, che spinse il Parlamento di Firenze, allora capitale del Regno, a nominare un'apposita commissione di inchiesta. Nel corso del dibattito parlamentare, quando sembrava ormai che la proposta di nominare la commissione stesse per essere respinta, Lobbia dichiar\u00f2 in aula di essere in possesso di prove e testimonianze decisive riguardanti le tangenti pagate al deputato Giuseppe Civinini, anche lui ex garibaldino, il cui voto era stato tra quelli determinanti per l'approvazione del monopolio, mostrando agli esterrefatti deputati una busta il cui contenuto - egli disse - avrebbe provato senza ombra di dubbio le responsabilit\u00e0 di corrotti e corruttori.\nA seguito di questo clamoroso episodio la Camera vot\u00f2 l'istituzione della Commissione di inchiesta, alla cui presidenza venne nominato l'on. Giuseppe Pisanelli.\nL'agguato.\nLa commissione si insedi\u00f2 il 1\u00ba giugno 1869, e convoc\u00f2 come primi testimoni Francesco Crispi e lo stesso Lobbia per il successivo 16 giugno, ma la notte precedente, mentre si recava a casa del deputato Antonio Martinati, Lobbia rimase vittima di un'aggressione da parte di uno sconosciuto in via dell'Amorino, che dapprima gli sferr\u00f2 un colpo di bastone in testa e poi lo fer\u00ec con tre coltellate al petto.\nGrande fu l'indignazione che questo attentato suscit\u00f2 nell'opinione pubblica, che vedeva nel Lobbia un paladino in lotta contro il malaffare e la corruzione dilagante. La stampa indipendente critic\u00f2 l'accaduto e vi furono manifestazioni e tumulti in diverse citt\u00e0 italiane, ed in modo particolare a Milano dove si contarono diversi feriti negli scontri con le forze dell'ordine, che operarono sequestri di giornali, scioglimenti di riunioni e numerosi arresti. Garibaldi stesso espresse la sua solidariet\u00e0 a Lobbia con una sua lettera, in cui definiva \"tempi borgiani\" l'atmosfera in cui era maturato il delitto.\nDa accusatore ad accusato.\nAncor pi\u00f9 sorprendente dell'attentato a Lobbia fu il fatto che il 17 giugno il Governo, tramite un Regio Decreto, dichiarava chiusa d'autorit\u00e0 la sessione parlamentare, impedendo di fatto la continuazione dei lavori della Commissione parlamentare di inchiesta e la testimonianza di Lobbia.\nLa stampa di sinistra critic\u00f2 aspramente il Governo, accusandolo di voler sfuggire alle sue responsabilit\u00e0, ma la stampa di parte governativa cominci\u00f2 ad insinuare che l'agguato a Lobbia fosse stato simulato dallo stesso deputato per nascondere l'assoluta mancanza di prove a carico di Civinini e degli altri personaggi da lui accusati, sfruttando la circostanza che a soccorrerlo fosse stato il suo alleato Martinati, e che non vi fossero altri testimoni del fatto, dal momento che un altro uomo che aveva assistito all'episodio era morto durante l'estate in circostanze misteriose, ed il cadavere di un'altra persona, che alcuni indizi indicavano come il sospetto aggressore, venne ripescato nell'Arno.\nLa vicenda ebbe un ovvio strascico giudiziario, ed il procedimento penale dapprima iniziato contro ignoti per l'aggressione al Lobbia, si trasform\u00f2 ben presto in una trappola per il deputato veneto, grazie soprattutto all'azione del Regio Procuratore di Firenze che, per compiacenza verso il governo, accus\u00f2 il Lobbia di aver messo in scena l'attentato, ottenendo il 17 novembre la condanna dello stesso e del Martinati per \"simulazione di reato\".\nLa sentenza provoc\u00f2 nuovo scalpore nell'opinione pubblica, ed il Lobbia, presentatosi in Parlamento indossando provocatoriamente la stessa bombetta che portava la sera in cui fu aggredito, e che presentava un incavo nel mezzo dovuto al colpo di bastone ricevuto, vide accrescersi ulteriormente la sua popolarit\u00e0 al punto che un intraprendente cappellaio fiorentino si mise a fabbricare e a vendere cappelli \"alla Lobbia\" dando cos\u00ec origine al famoso copricapo.\nDi nuovo sul campo di battaglia.\nLobbia e Martinati fecero ricorso in appello, ma la condanna venne confermata. Nel frattempo era scoppiata la guerra franco-prussiana e Lobbia, avendo saputo che Garibaldi stava raccogliendo volontari per combattere i Prussiani a fianco della III Repubblica Francese, non esit\u00f2 a rinunciare al mandato parlamentare per tornare nuovamente a combattere con l'Armata dei Vosgi, stavolta con il grado di generale, e partecipare valorosamente alla battaglia di Digione.\nGli ultimi anni.\nTerminata la campagna bellica, Cristiano Lobbia torn\u00f2 alla sua attivit\u00e0 di ingegnere civile e nel 1872 ottenne finalmente soddisfazione dalla Suprema Corte di Cassazione, che annull\u00f2 la precedente sentenza di condanna e decise un nuovo processo d'appello, celebrato presso la Corte di Appello di Lucca che si concluse nel 1875 con una sentenza di assoluzione per \"insufficienza di prove\". Fu questa una ben magra consolazione per Lobbia, il quale, provato dalle traversie e dalle amarezze subite, si spense a Venezia pochi mesi dopo all'et\u00e0 di 50 anni, senza poter assistere alla nascita del suo terzo figlio, Cristiano.\nNella citt\u00e0 lagunare gli vennero tributati solenni funerali, con larga partecipazione di autorit\u00e0 e di pubblico come riconoscimento per i suoi sacrifici e la sua dirittura morale. Oggi \u00e8 sepolto nel cimitero di Asiago tra le tombe dei cittadini illustri dell'Altopiano.\nA Cristiano Lobbia \u00e8 intitolato l'Istituto Professionale di Stato per l'Industria Alberghiera di Asiago."}
{"id": "2424596", "revid": "159341", "url": "https://it.wikipedia.org/wiki?curid=2424596", "title": "Graziolo Accarisi", "text": "La sua figura \u00e8 legata in particolare alla vicenda della cosiddetta \"Madonna di San Luca\" a Bologna.\nDa Tossignano a Bologna.\nDiscendente del ramo felsineo dell'antica e nobile casata degli Accarisi di Faenza, nota per i sentimenti ghibellini, Graziolo (o Graciolo) Accarisi (o de Accarisiis, de Acharixiis, Acarizi, Accarigi) nacque a Tossignano, piccolo borgo sulle pendici dell'Appennino imolese, una sessantina di chilometri a sud-est di Bologna, dove la sua famiglia si era ritirata quando i rivali Geremei avevano preso il controllo della citt\u00e0. Graziolo comunque rientr\u00f2 nella \"dotta\" Bologna per frequentarne lo Studium, dove il 28 maggio 1403 fu addottorato in utroque iure dall'illustre giurista Bartolomeo da Saliceto e dove poi insegn\u00f2 diritto (\"lettore legista\") dal 1406 fino al 1469.\nIl 14 dicembre 1414 l'antipapa Giovanni XXIII lo nomin\u00f2 avvocato concistoriale, certamente per le sue ottime capacit\u00e0 giuridiche ma anche con intenti \"politici\". Di fatto, posteriormente a tale data, Graziolo \u00abcominci\u00f2 ad essere impiegato nelle cose del governo della citt\u00e0\u00bb. Fu tra l'altro ambasciatore nel 1420 presso papa Martino V al fine di sollecitarne l'intervento per sedare la lotta fra Anton Galeazzo Bentivoglio e Matteo Canetoli per la signoria di Bologna, da cui era derivato l'interdetto pontificio contro la citt\u00e0; e nel 1424 fu nominato vicario a Castelfranco Emilia per assicurarne la difesa contro gli attacchi del duca di Milano Filippo Maria Visconti.\nLa \"Madonna di San Luca\".\nNel 1433 si ha testimonianza della sua presenza nel Consiglio degli Anziani di Bologna. Nel giugno di quell'anno, infatti, citando l'esempio di quanto facevano i fiorentini con l'immagine della Madonna dell'Impruneta attribuita a san Luca, sugger\u00ec al Consiglio di portare in processione per tre giorni lungo le strade cittadine l'immagine della Madonna (pure attribuita a san Luca) venerata nel vicino Santuario della Guardia, impetrandone l'intervento perch\u00e9 fermasse le piogge che ininterrottamente e violentemente da aprile imperversavano sulla citt\u00e0, mettendo a rischio i raccolti e creando grave carestia per la popolazione. Gli Anziani approvarono la proposta e incaricarono lo stesso Accarisi di occuparsene; questi chiese alla Compagnia dei Battuti dell'ospedale di Santa Maria della Morte di provvedere al trasporto dell'immagine sacra, che venne organizzato per domenica 5 luglio. Quando l'icona fece il suo solenne ingresso in citt\u00e0 il cielo si rasseren\u00f2 e la pioggia cess\u00f2.\nL\"'Historicus contextus\".\nFu lo stesso Accarisi a lasciar traccia di questo episodio in un suo resoconto, l\"'Historicus contextus\", stilato intorno al 1459 e il cui manoscritto \u00e8 tutt'oggi conservato presso l'Archivio di Stato di Bologna (Codici miniati, cod. 46 bis). Come dice il titolo completo dell'opera, \"Historicus contextus trium Bononiae civitatis gloriarum. Hoc est templi D. Mariae Virginis de Monte divinitus constructi, Imaginis eiusdem Deiparae quam D. pinxit Lucas miraculose acquisitae, Vexillique aureae flammae dono regio recepti\", Graziolo Accarisi vi descrive \"tre glorie della citt\u00e0 di Bologna\", ed esattamente il santuario della Madonna della Guardia, l'immagine della \"Madonna di San Luca\" che vi \u00e8 custodita e l'Orifiamma donato nel 1389 da Carlo VI di Francia alla citt\u00e0 posta sotto la sua protezione. Il testo venne pubblicato solo nel 1665 dallo stampatore bolognese Giovanni Battista Ferroni a cura dei nipoti in sesto grado dell'autore, Arnaldo e Goffredo Accarisi. Una seconda edizione, curata dal solo Goffredo Accarisi e stampata sempre a Bologna ma da Giuseppe Longhi, apparve nel 1678. In italiano \u00e8 invece l'opuscolo \"Leggenda della Madonna di San Luca che si venera sul Monte della Guardia presso Bologna\", traduzione parziale del testo di Graziolo (Bologna, Sigonio, 1877).\nIl sepolcro.\nDopo la morte, Graziolo Accarisi fu sepolto nella chiesa di San Michele dei Leprosetti. La sua lapide funeraria, oggi conservata presso il Museo civico di Bologna, \u00e8 costituita da una lastra tombale in marmo rosa con figura intera distesa: la testa riposa su un cuscino, gli occhi sono chiusi e le mani poggiano su due libri in uno stilema iconografico ricorrente in numerose tombe di giuristi e docenti di diritto (i due libri potrebbero riferirsi alla sua\nlaurea in diritto civile e in diritto canonico). L'epigrafe che corre lungo la cornice recita: \"Sepolcro del signor Graziolo di Giacomo detto Zacca, degli Accarisi, dottore in legge, avvocato concistoriale, nel quale giace il signor Baldassarre suo figlio, licenziato in diritto canonico morto nell'anno del signore 1434.\" La data \u00e8 pertanto riferita alla morte del figlio, a lui premorto, mentre Graziolo era ancora segnalato in vita fino al 1470."}
{"id": "2424603", "revid": "474175", "url": "https://it.wikipedia.org/wiki?curid=2424603", "title": "Canottieri Intra", "text": "La Canottieri Intra \u00e8 una associazione sportiva dilettantistica di Verbania. \u00c8 affiliata dal 1962 alla Federazione Italiana Canoa Kayak ed \u00e8 iscritta all'albo dell'Unione Nazionale Associazioni Sportive Centenarie d'Italia. Ha sede nel quartiere di Intra.\nStoria.\nLa compagine sportiva fu fondata ad Intra il 23 gennaio 1909 con lo scopo statutario di \"diffondere e praticare lo sport del canottaggio, della canoa, della nautica in genere, del nuoto e di tutti gli altri sport esercitabili in acqua\". Fin dai primi anni di attivit\u00e0 agonistica, gli atleti della Canottieri Intra hanno raccolto importanti risultati nel canottaggio, vincendo nel 1912 i Campionati Italiani a Como, nel 1930 a Gardone Riviera il campionato italiano juniores, nel 1934 i campionati internazionali di Sal\u00f2, nel 1937 i Campionati Italiani seniores, nel 1941, a Pallanza, i Campionati Italiani junior e nel 1942 a Padova, l'ultimo campionato Italiano organizzato su un grande canale.\nAltrettanto intensa e ricca di successi \u00e8 sempre stata l'attivit\u00e0 svolta dalla Canottieri Intra nella canoa, attivit\u00e0 sportiva nata negli anni '60.\nRicordiamo i successi di Bono, Pera e Cazzola, campionesse italiane dal 1966 al 1970, Bonassi che nel 1970 vinse il campionato italiano, Falciola che fu campionessa italiana dal 1973 al 1975, Paolo Mazzatorta che nel 1980 vinse il titolo di campione italiano, Garbini che dal 1984 al 1987 fu campione italiano, Marco Pialorsi che nel 1986 vinse il campionato italiano juniores sulla distanza dei 1000 metri in K2 con Beniamino Bonomi che sin dal 1984 ha vinto numerosi titoli italiani e che nel 2000 ha vinto la medaglia d'oro in K2 alle Olimpiadi di Sydney.\nPresso l'associazione fu fondato anche, nel 1965, il Circolo Velico Canottieri Intra, e qui sono cresciuti esperti velisti."}
{"id": "2424605", "revid": "287204", "url": "https://it.wikipedia.org/wiki?curid=2424605", "title": "He Got Game (album)", "text": "He Got Game \u00e8 un album discografico del gruppo hip hop newyorkese Public Enemy, pubblicato dalla Def Jam il 21 aprile 1998 negli USA."}
{"id": "2424606", "revid": "767487", "url": "https://it.wikipedia.org/wiki?curid=2424606", "title": "Mondial Australian Women's Hardcourts 2008", "text": "Il Mondial Australian Women's Hardcourts 2008 \u00e8 stato un torneo di tennis giocato sul cemento.\n\u00c8 stata la 12\u00aa edizione del Mondial Australian Women's Hardcourts,\nche fa parte della categoria Tier III nell'ambito del WTA Tour 2008.\nSi \u00e8 giocato sulla Gold Coast dell'Australia, dal 31 dicembre 2007 al 5 gennaio 2008.\nCampioni.\nSingolare.\n Li Na ha battuto in finale Viktoryja Azaranka, 4\u20136, 6\u20133, 6\u20134\nDoppio.\n Dinara Safina / \u00c1gnes Sz\u00e1vay hanno battuto in finale Zi Yan / Jie Zheng, 6\u20131, 6\u20132"}
{"id": "2424607", "revid": "729019", "url": "https://it.wikipedia.org/wiki?curid=2424607", "title": "Fusako Shigenobu", "text": "Soprannominata \"la regina del terrorismo\", \u00e8 la fondatrice dell'Armata Rossa Giapponese. Nel novembre 2000 fu arrestata in Giappone, dopo trenta anni di latitanza. Nel 2006 \u00e8 stata condannata a venti anni di carcere.\nBiografia.\nGli inizi.\nProveniente da una famiglia appartenente alla destra giapponese, Fusako Shigenobu ricevette una rigida educazione. Al liceo s\u2019iscrisse a un'organizzazione radicale e partecip\u00f2 a molte manifestazioni e scontri di piazza. Contemporaneamente trov\u00f2 lavoro come cameriera in un topless bar. Lavor\u00f2 anche per la Kikkoman Corporation e si laure\u00f2 alla Universit\u00e0 Meiji.\nLa lotta armata.\nAgli inizi degli anni settanta lasci\u00f2 il Giappone per recarsi in Europa e a Beirut, dove incontr\u00f2 alcuni appartenenti del Fronte popolare di George Habash, gruppo facente parte del Fronte Popolare per la Liberazione della Palestina. Insieme ai suoi uomini e a quelli del FPLP, la Shigenobu organizz\u00f2 una serie di attentati e dirottamenti aerei.\nNel febbraio 1971, la Shigenobu si stabil\u00ec in Libano, dove fond\u00f2 il gruppo terroristico denominato Armata Rossa Giapponese. Il 30 maggio 1972 la Shigenobu perse il marito, Tsuyoshi Okudaira, ucciso durante il massacro dell'Aeroporto di Lod. Successivamente collabor\u00f2 con i regimi siriano, libico, nord coreano e iraniano, trovando rifugio tra gli Hezbollah libanesi.\nLa cattura.\nAgli inizi del 2000, in seguito alla cattura di quattro appartenenti dell'Armata Rossa Giapponese e allo sfaldamento del gruppo terroristico, la Shigenobu torn\u00f2 in Giappone, insieme a due uomini. Si present\u00f2 a un hotel di Takatsuki, esibendo un passaporto con generalit\u00e0 maschili. Questo non ferm\u00f2 i poliziotti, che l'arrestarono dopo trenta anni di latitanza. Ai poliziotti la Shigenobu disse: \u00abLa lotta continua\u00bb.\nNel febbraio 2000 la Shigenobu, mai pentita, fu condannata a venti anni di carcere, per aver organizzato nel 1974 l'assalto all'ambasciata francese dell'Aia.\nLa giustizia italiana la ritiene responsabile, insieme al connazionale Junz\u014d Okudaira, dell'attentato del 14 aprile 1988 a Napoli con un'autobomba parcheggiata davanti ad un locale dell'United Service Organizations, frequentato da marinai statunitensi, che esplose causando la morte di cinque persone.\nVita privata.\nFusako Shigenobu ha una figlia, Mei Shigenobu, nata da una relazione con un uomo palestinese, che nel 2001 divenne cittadina giapponese. La ragazza ha visto la madre soltanto per due mesi.\nFusako Shigenobu nella finzione cinematografica.\nNel 2007 il regista giapponese K\u014dji Wakamatsu diresse il film \"United Red Army\", narrante la storia dell'Armata Rossa Giapponese. Fusako Shigenobu fu interpretata dall'attrice Anri Ban."}
{"id": "2424611", "revid": "133248", "url": "https://it.wikipedia.org/wiki?curid=2424611", "title": "Wagon", "text": ""}
{"id": "2424612", "revid": "136801", "url": "https://it.wikipedia.org/wiki?curid=2424612", "title": "Mondial Australian Women's Hardcourts", "text": ""}
{"id": "2424618", "revid": "436907", "url": "https://it.wikipedia.org/wiki?curid=2424618", "title": "Ice Cube", "text": "Originariamente \u00e8 stato membro del gruppo N.W.A (Niggaz With Attitudes). Dopo l'esperienza con Eazy, Dre e gli altri, Ice Cube \u00e8 entrato nei Westside Connection.\nBiografia.\nIce Cube nacque nel South Central di Los Angeles; da Doris, addetta di un ospedale nonch\u00e9 guardiano, e Hosea Jackson, che lavorava per l'Universit\u00e0 della California a Los Angeles. \u00c8 cugino del rapper Del tha Funkee Homosapien. Nel 1992 si convert\u00ec all'islam.\nCarriera.\nInizia a scrivere testi al liceo, tra cui quello di \"Boyz 'N Da Hood\". Il primo gruppo che forma \u00e8 The C.I.A. (Cru' In Action!) creato insieme al suo amico Sir Jinx, conoscono Dr. Dre e Eazy-E e con l'ultimo forma gli N.W.A. Per via degli studi si trasferisce a Phoenix nel 1987, ma dopo un anno decide di ritornare: nel 1988 esce \"Straight Outta Compton\", LP di debutto degli N.W.A, con il quale ottennero una lettera intimidatoria dell'FBI riferita allo street anthem del gruppo, intitolato \"Fuck Tha Police\". Le vendite superano i tre milioni di copie.\nNel 1989 Cube lascia gli N.W.A per andare a New York con la sua nuova crew, Da Lench Mob e nel 1990 Cube realizza l'album \"AmeriKKKa's Most Wanted\", che diventa disco d'oro dopo due settimane e di platino dopo tre mesi. Dopo aver fondato una propria etichetta produce l'album di debutto di Yo-Yo. Alla fine del 1990 esce l'EP \"Kill at Will\", seguito in primavera da \"Make Way for the Motherlode\" di Yo-Yo. La stessa estate Cube debutta come attore in \"Boyz n the Hood - Strade violente\", diretto da John Singleton. Nel novembre del 1991 esce \"Death Certificate\", album che vende oltre un milione di copie; qui si osserva il suo odio per il manager degli N.W.A Jerry Heller (nel brano \"No Vaseline\") o il contrasto con le altre etnie (\"Black Korea\").\nNel 1992 partecipa al Lollapalooza, si converte all'Islam e pubblica The Predator che diventa disco di platino in quattro giorni. Arriva al primo posto nella classifica pop e in quella R&amp;B. I singoli sono \"It Was a Good Day\" e \"Check Yo Self\", realizzata in collaborazione con i Das EFX. Si \u00e8 sposato con Kimberly Woodruff ed ha avuto 4 figli. Nel 1994 produce il disco di debutto dei Lench Mob \"Guerillas in tha Mist\", quello di Kam \"Neva Again\", realizza alla fine dell'anno la compilation di remix \"Bootlegs &amp; B-Sides\". Infine riprende la carriera cinematografica partecipando a film come \"Trespass\" \"CB4\", \"The Glass Shield\" di Charles Burnett, \"Higher Learning\" di Singleton, \"Anaconda\", \"3 Kings\" con George Clooney e Mark Wahlberg. Recita e produce i \"Dangerous Ground\" e \"The Player's Club\", film da lui scritto, co-diretto e prodotto. Nel 1998 esce \"War and Peace: The War Disc\", idealmente completato due anni dopo da \"The Peace Disc\".\nDopo aver prodotto alcuni rapper come Mack 10 e WC forma la Westside Connection con cui grazie a \"Bow Down\", ottiene il doppio platino, seguito da \"May 2000\". Ice Cube recita poi nel film \"Barbershop\" con Eve, e in \"Barbershop 2\". Nel 2003 esce il singolo \"Gangsta Nation\" e l'ultimo LP della Westside Connection: \"Terrorist Threats\". Nel 2001 recita nel film di John Carpenter \"Fantasmi da Marte\", mentre nel 2004 ha preso parte al cast del film \"Torque - Circuiti di fuoco\"; nel 2005 \u00e8 il protagonista del film \"\". Il 2006 \u00e8 ritornato sulle scene musicali con l'album \"Laugh Now, Cry Later\", trascinato dal singolo \"Why We Thugs\". Nel 2008 pubblica \"Raw Footage\", album che riscuote un buon successo sia di critica che di pubblico. Nel 2010 \u00e8 uscito il suo nono album intitolato \"I Am the West\", album in cui Ice Cube propone un nuovo genere, che richiama il gangsta rap, ma con toni pi\u00f9 pacati. Non ha riscosso il successo che Cube si aspettava.\nNel novembre 2018 ha annunciato il decimo album in studio \"Everythang's Corrupt\", anticipato di poche settimane dal singolo \"Arrest the President\", il cui testo \u00e8 una critica nei confronti di Donald Trump.\nDoppiatori italiani.\nNelle versioni in italiano dei suoi film, Ice Cube \u00e8 stato doppiato da:\nDa doppiatore \u00e8 sostituito da:"}
{"id": "2424620", "revid": "844450", "url": "https://it.wikipedia.org/wiki?curid=2424620", "title": "Scooby-Doo e il lupo mannaro", "text": "Scooby-Doo e il lupo mannaro (\"Scooby-Doo and the Reluctant Werewolf\") \u00e8 un film del 1988 prodotto da Hanna-Barbera. Il film \u00e8 andato in onda per la prima volta su Rai 1 il 10 ottobre 1991 con il titolo Scooby-Doo e il lupo mannaro riluttante con il quale viene ancora oggi mandato in onda, a volte, su Italia 1.\nIl film \u00e8 il nono capitolo della serie \"Hanna-Barbera Superstars 10\" composta da dieci film di novanta minuti l'uno prodotta nel 1987 e 1988.\nTrama.\nTitolo originale: Scooby-doo e il licantropo riluttante \nShaggy \u00e8 un famoso e bravo corridore, anche grazie a Scooby, Screppy e Goocy la sua fidanzata. Una sera vanno in un drive in, ma ne succedono di tutti i colori. Dracula in Transilvania sta organizzando l'annuale really dei mostri ma gli manca un lupo Mannaro, Shaggy viene trasformato in lupo mannaro, ma potr\u00e0 tornare normale solo vincendo la gara e viene tenuto prigioniero insieme ai suoi amici nel castello di Dracula in Transilvania."}
{"id": "2424621", "revid": "287204", "url": "https://it.wikipedia.org/wiki?curid=2424621", "title": "Fusarium oxysporum", "text": "Il Fusarium oxysporum \u00e8 un fungo parassita saprofita (ovvero un fungo che si nutre di sostanze organiche morte), che attacca diverse piante di una certa rilevanza commerciale, tra cui l'erba medica, il pomodoro ed il banano. Genera una malattia nota come tracheomicosi. Esistono circa 120 sottospecie (forme speciales) di questo parassita, ognuna delle quali colpisce in maniera selettiva una specie ospite e non ha alcun effetto su altre specie. Le varie sottospecie sono distinte fisiologicamente, ma restano difficilmente distinguibili morfologicamente. \nQuesto fungo ha la capacit\u00e0 di sopravvivere molto a lungo nel suolo, sotto forma di micelio, in assenza di un organismo ospite per poi introdursi nel sistema vascolare (xilema) nel quale si diffonde e si moltiplica come lievito fino a provocare la morte dell'ospite. "}
{"id": "2424623", "revid": "287204", "url": "https://it.wikipedia.org/wiki?curid=2424623", "title": "\u02bfAbd All\u0101h ibn al-Zubayr", "text": "Dopo un'importante carriera militare sotto il terzo califfo, prese parte con \u02bf\u0100\u02beisha e suo padre alla rivolta contro il quarto califfo, \u02bfAl\u012b. Nel 656. combatt\u00e9 per Mu\u02bf\u0101wiya, il primo califfo omayyade, ma rifiut\u00f2 di giurare fedelt\u00e0 al suo successore Yaz\u012bd I. Dopo la morte di questi nel 683, si dichiar\u00f2 califfo e riusc\u00ec a resistere agli Omayyadi per dieci anni dal suo quartier generale a Mecca. Dopo la sua sconfitta nel 692, fu decapitato e il suo cadavere crocifisso.\nBiografia.\nAl-Zubayr era un membro del clan dei Banu Asad dei Quraysh. Suo padre, al-Zubayr ibn al-Awwam, era stato un Compagno di Maometto. Oltre ad essere nipote di \u02bf\u0100\u02beisha, al-Zubayr era anche parente del Profeta, in quanto sua nonna era la zia paterna di Muhammad.\nDurante la giovinezza, \u02bfAbd All\u0101h fu un attivo partecipante attivo alle campagne militari musulmane contro i Bizantini e i Sasanidi. Nel 636 partecip\u00f2 insieme al padre alla battaglia del Yarm\u016bk e, in seguito, guid\u00f2 l'esercito contro i Bizantini nella battaglia di Sbeitla del 647.\n\u02bfUthman ibn \u02bfAff\u0101n, il terzo califfo, lo considerava un soldato fedele e capace, tanto che, dopo questa battaglia, gli concesse l'insolito onore di riferirne \"dal minbar di Medina\". In seguito, entr\u00f2 a far parte delle guardie del corpo di \u02bfUthm\u0101n e fu presente al momento dell'assedio finale della \"D\u0101r al-Im\u0101ra\" (la reggia califfale).\nFu nominato anche membro della commissione che cur\u00f2 la redazione ufficiale del Corano e fece parte dei dodici uomini che seppellirono \u02bfUthm\u0101n dopo il suo assassinio nel 656.\nPrima Fitna.\nQuando suo padre si un\u00ec alla ribellione di \u02bf\u0100\u02beisha contro il Califfo \u02bfAl\u012b, \u02bfAbd All\u0101h lo accompagn\u00f2 nella famosa \u201cBattaglia del Cammello\u201d, nota come la prima \"Fitna\" (guerra civile), nel corso della quale suo padre fu ucciso mentre \u02bfAbd All\u0101h fu ferito.\nLa rivolta di Ibn al-Zubayr (o \"Seconda Fitna\").\nIbn al-Zubayr giur\u00f2 fedelt\u00e0 a Mu\u02bf\u0101wiya quando questo contese il califfato ad \u02bfAl\u012b, ma, quando Mu\u02bf\u0101wiya nomin\u00f2 suo figlio Yaz\u012bd perch\u00e9 gli succedesse e chiese che fosse riconosciuto come tale, \u02bfAbd All\u0101h b. al-Zubayr si rifiut\u00f2 di dare il proprio consenso.\nMu\u02bf\u0101wiya, temendo che egli potesse rappresentare una minaccia per la successione del figlio, lo inser\u00ec in un elenco di potenziali sobillatori.\nDopo essere subentrato al padre, Yaz\u012bd sped\u00ec un inviato a Medina per assicurarsi che Ibn al-Zubayr prestasse il giuramento di fedelt\u00e0 (\"bay\u02bfa\"), ma questi indugi\u00f2 e poi fugg\u00ec alla Mecca senza giurare.\nDopo la morte di al-Husayn ibn Ali, il 10 Muharram 61 (10 ottobre 680), nella Battaglia di Kerbela, Ibn al-Zubayr sembra si esprimesse a favore del sistema della \"Sh\u016bra\" (consultazione), come meccanismo per scegliere il califfo s\nenza che si seguisse il criterio della successione dinastica.\nPresto, Ibn al-Zubayr stabil\u00ec il suo potere in Iraq, Arabia meridionale, Siria e in alcune parti dell'Egitto.\nTrasse grande profitto dall'insoddisfazione del popolo nei confronti degli Omayyadi, che venivano considerati usurpatori, visto che l'elezione di Mu\u02bf\u0101wiya era avvenuta senza alcuna \"sh\u016bra\", cos\u00ec come quella di Yaz\u012bd.\nQuest'ultimo sped\u00ec contro di lui alla Mecca il fratello di Ibn al-Zubayr (a lui fortemente ostile), ma questi fall\u00ec, fu catturato, frustato, imprigionato e mor\u00ec a causa delle ferite riportate. Parlando dal \"minbar\", \u02bfAbd All\u0101h b. al-Zubayr lod\u00f2 al-\u1e24usayn e attacc\u00f2 Yaz\u012bd, il quale, tent\u00f2 di stroncare la sua ribellione invadendo l'Hijaz nel 683, ma la sua morte improvvisa comport\u00f2 la fine della campagna e provoc\u00f2 confusione tra gli Omayyadi.\n\u02bfAbd All\u0101h trov\u00f2 un considerevole appoggio da parte degli oppositori degli Omayyadi, inclusi, almeno inizialmente, i Kharigiti. Solo dopo la morte di Yaz\u012bd, \u02bfAbd All\u0101h assunse formalmente il califfato, promettendo di governare secondo il Corano, la sunna del Profeta e l'esempio dei primi quattro califfi.\nFurono coniate monete con la sua effigie e si guadagn\u00f2 il giuramento di fedelt\u00e0 di alcune importanti citt\u00e0 in Egitto, Palestina e Siria, tra cui Damasco.\nQuesto essenzialmente divise l'impero islamico in due parti con due califfi diversi.\nPrima della sua sconfitta definitiva, Ibn al-Zubayr perse l'Egitto e la Siria, il che, insieme alle ribellioni riuscite in Iraq da parte dei Kharigiti, che avevano abbandonato la sua causa, ridusse il suo potere nella zona meridionale del Hijaz.\nA Medina, gli \"Ansar\" dichiararono la loro indipendenza da Damasco e scelsero un loro proprio leader.\n\u02bfAbd al-Malik.\nIbn Zubayr fu infine sconfitto dal califfo \u02bfAbd al-Malik b. Marw\u0101n che invi\u00f2 il suo generale al-\u1e24ajj\u0101j b. Y\u016bsuf per riunire l'impero islamico. Al-\u1e24ajj\u0101j - dopo essersi impadronito dell'Iraq, caduto per qualche tempo sotto il controllo di al-Mukhtar - sconfisse e uccise Ibn al-Zubayr sul campo di battaglia nel 692, decapitandolo e crocifiggendo il suo corpo, ristabilendo, cos\u00ec, il controllo degli Omayyadi sulla \"D\u0101r al-Isl\u0101m\". Dopo una decade Ibn al-Zubayr era stato sconfitto.\nLa sua rivolta fu considerata la seconda \"fitna\" dell'Islam, ma se egli fosse riuscito a porre fine al potere degli Omayyadi, essa avrebbe guadagnato una descrizione pi\u00f9 positiva da parte degli storici, anche se quelli di orientamento alide seguitarono ad accusare gli Omayyadi di usurpazione del potere, di favorire i membri della loro famiglia e di governare come se il califfato fosse un loro personale possesso.\n\u02bfAbd al-Malik permise comunque che il corpo di Ibn al-Zubayr fosse seppellito a Medina nella casa di \u1e62afiyya bt. \u1e24uyayy b. Akh\u1e6dab, l'israelita che fu l'undicesima moglie del profeta Maometto, marito di sua zia materna.\nCritica storica.\nConsiderato responsabile della seconda guerra civile dell'Islam, Ibn al-Zubayr ha i suoi detrattori e sostenitori.\nVi fu un dibattito tra i musulmani sul fatto che una ribellione contro un califfo ingiusto fosse permessa o proibita. I kharigiti dissero di s\u00ec ma molti risposero che proteggere l'unit\u00e0 e la stabilit\u00e0 della comunit\u00e0 era migliore della fitna.\nGli scrittori fedeli agli Omayyadi lo dipingono come un eretico che aveva profanato il Sacro Santuario di Mecca e diviso la \"Umma\". Spesso viene definito un anti-califfo. Quelli che lo sostengono, invece, lo vedono come uno dei pochi in grado di mettere in discussione la legittimit\u00e0 degli Omayyadi."}
{"id": "2424631", "revid": "1372005", "url": "https://it.wikipedia.org/wiki?curid=2424631", "title": "Rupert Wildt", "text": "Vita.\nNacque a Monaco di Baviera e visse in Germania durante la prima guerra mondiale ed il primo dopoguerra. Nel 1927 si laure\u00f2 all'Universit\u00e0 di Berlino per poi trasferirsi nell'universit\u00e0 di Gottinga, dove si specializzo in atmosfere planetarie.\nNel 1934 in seguito all'ascesa al potere di Hitler si trasfer\u00ec negli Stati Uniti, dove collabor\u00f2 con l'universit\u00e0 di Princeton dal 1937 al 1942. Fu vice professore all'universit\u00e0 della Virginia fino al 1947, dopo di che accett\u00f2 una cattedra all'universit\u00e0 di Yale.\nDal 1965 al 1968 fu presidente dell'Association of Universities for Research in Astronomy, continuando anche ad insegnare a Yale, mentre dal 1973 fino alla sua morte smise il suo insegnamento rimanendo comunque professore emerito dell'universit\u00e0 di Yale.\nMor\u00ec all'et\u00e0 di 70 anni ad Orl\u00e9ans, Massachusetts.\nStudi.\nNel 1932 egli studio l'atmosfera dei pianeti esterni, compreso Giove e Saturno, e stabili tramite uno spettroscopio la presenza delle righe di assorbimento tipiche dell'idrogeno e dei suoi composti, concludendo che le atmosfere dei pianeti esterni sono molto simili a quella del sole e delle altre stelle.\nTramite le sue osservazioni egli costru\u00ec un modello della struttura interna di un pianeta gassoso. Nella sua struttura il pianeta possedeva un'atmosfera esterna di idrogeno ed elio gassosi, seguiti poi da idrogeno metallico che copre un nucleo solido di metallo e ghiaccio.\nLa sua teoria, seppur modificata leggermente, \u00e8 ancora largamente accettata nella comunit\u00e0 scientifica.\nNel 1937 studio l'atmosfera di Venere ed ipotizz\u00f2 che fosse formata soprattutto da formaldeide, dato che non riusc\u00ec a trovare tracce di acqua nelle prime osservazioni.\nUlteriori ricerche condotte con palloni sonda mostrarono tracce di acqua nell'atmosfera venusiana, il che lo port\u00f2 ad abbandonare la sua vecchia teoria per svilupparne una nuova, nella quale ipotizzava che l'immensa quantit\u00e0 di biossido di carbonio presente nell'atmosfera venusiana potesse creare un immenso effetto serra."}
{"id": "2424639", "revid": "174925", "url": "https://it.wikipedia.org/wiki?curid=2424639", "title": "Palloni sonda", "text": ""}
{"id": "2424640", "revid": "339392", "url": "https://it.wikipedia.org/wiki?curid=2424640", "title": "Classe Ootori (torpediniera)", "text": ""}
{"id": "2424642", "revid": "1494169", "url": "https://it.wikipedia.org/wiki?curid=2424642", "title": "Oklahoma (disambigua)", "text": ""}
{"id": "2424644", "revid": "6923", "url": "https://it.wikipedia.org/wiki?curid=2424644", "title": "Ralph Yarborough", "text": "Fu senatore degli Stati Uniti dal 1957 al 1971."}
{"id": "2424648", "revid": "767487", "url": "https://it.wikipedia.org/wiki?curid=2424648", "title": "Coolio", "text": "Biografia.\nInizi.\nFiglio di una coppia che divorzi\u00f2 quando aveva 11 anni, entra nella gang losangelina dei Baby Crips finendo a passare alcuni mesi in prigione per furto all'et\u00e0 di 17 anni.\nDopo il liceo frequenta il Compton Community College e nel frattempo si esibisce come performer nell'ambiente dell'underground e delle sfide di freestyle. Lo chiamano \"Coolio Iglesias\" ed \u00e8 spesso ospite della stazione radio KDAY. Il primo singolo di successo fu \"Whatcha Gonna Do,\" con il quale ebbe il primo contratto discografico: con la Ruthless Records di Eazy-E.\nIl suo secondo singolo \u00e8 \"You're Gonna Miss Me\" WC, e i Maad Circle collaborano con lui arrivando a creare i 40 Thevz, dopodich\u00e9 arriv\u00f2 il secondo contratto: con la Tommy Boy Records; qui aiutato da DJ Wino, riusc\u00ec a pubblicare il suo primo disco: nel 1994 esce \"It Takes a Thief\", che diventa disco di platino ed entra nella top 10.\nGrazie ad una collaborazione con il cantante gospel L.V. per un brano ispirato a \"Pastime Paradise\" di Stevie Wonder, nasce il brano \"Gangsta's Paradise\", polemica sociale contro il ghetto e contro la vita di strada che rientr\u00f2 nella colonna sonora del film \"Pensieri pericolosi\" con Michelle Pfeiffer. Il brano vince nel 1996 il Grammy Award come \"Best Rap Solo Performance\" e viene considerato uno dei brani migliori del 1995. Il singolo viene inserito in \"Gangsta Paradise\", LP che viene pubblicato alla fine dell'anno, diventando doppio disco di platino negli Stati Uniti. L'album vende pi\u00f9 di 2 milioni di copie.\nInizia la sua carriera di attore, debuttando nel 1996 nella commedia \"Phat Beach\". Il singolo dell'LP \"C U When U Get There\" giunge a fatica nella top 40 e pubblica il suo terzo album, \"My Soul\". Nel 1999 recita nel film \"Tyrone\" ed interpreta altre parti minori in altre pellicole. Nel 2002 pubblica \"EL Cool Magnifico\", uscito sotto etichetta Dragon Riders.\nAnni 2003 - 2007.\nNel 2003 recita nel film Daredevil, ma la sua parte, un'intera sottotrama, viene sacrificata durante il montaggio finale per permettere (secondo le dichiarazioni del regista) di far s\u00ec che il film non fosse vietato ai minori di 18 anni. La sua interpretazione verr\u00e0 recuperata nella versione director's cut della pellicola successivamente pubblicata in DVD.\nNel 2005 Coolio cambia casa discografica rivolgendosi a due produttori italiani, Vanni Giorgilli e Joshua Fenu, proprietari dell'etichetta Subside Records.\nNel 2006/2007 con quest'etichetta pubblica \"The return of the gangstar\" il nuovo album mondiale che lo riporta al successo internazionale; anche grazie alle prestigiose collaborazioni all'interno del disco, come il duetto \"Gangsta walk\" cantato insieme al celebre rapper statunitense Snoop Dogg.\nIn virt\u00f9 di questo nuovo progetto diventa icona di moda e guest star di show di celebri marchi come Versace, Valentino, Costume National, John Richmond, Pianegonda, Dolce e Gabbana. Nel settembre 2006 conduce a Londra in diretta su BBC i noti premi della musica internazionali MOBO Awards con ospiti come Beyonc\u00e8, 50 Cent, Rihanna. Nello stesso anno Oxygen TV America lo sceglie per un nuovo reality show, assieme alla sua famiglia, sul genere degli Ozborne.\nNel gennaio 2007 lancia la sua linea di abbigliamento street wear a marchio Gang*Star, rigorosamente made in Italy e venduta su scala mondiale. Nello stesso mese esce il secondo singolo e video dell'album con la regia di Luca Tommassini e con protagonista femminile A\u00edda Y\u00e9spica.\nNel settembre 2007 la mostra del cinema di Venezia lo sceglie come ospite musicale internazionale del festival, partecipa a numerosi eventi come la consegna del Leone d'Oro alla carriera al regista Tim Burton assieme all'attore Johnny Depp.\nNello stesso mese gira a Miami il suo nuovo video singolo \"Boyfriend\" cantando col figlio e prodotto da Joshua Fenu e Vanni Giorgilli; protagonista femminile questa volta \u00e8 Bel\u00e9n Rodr\u00edguez.\nDall'anno 2008.\nNel febbraio 2008 l'art director Marco Balich (lo stesso che firm\u00f2 le olimpiadi invernali di Torino 2006), lo sceglie come testimonial mondiale del carnevale di Venezia, Coolio \u00e8 il primo cantante internazionale a calarsi dal campanile di piazza San Marco nel tradizionale \"Volo dell'angelo\".\nNel settembre 2008, sempre prodotto da Giorgilli e Joshua Fenu, presenta il suo nuovo singolo \"Change\" che vanta le musiche del noto premio Oscar Ennio Morricone. Il video-clip, interamente girato a Venezia, in collaborazione con il Casin\u00f2 municipale vede come protagoniste femminili Claudia Galanti, Maristelle Garcia e Mirela Kovacevic, insieme a Luca Dorigo e Davide Ricci, per la regia di Cosimo Alem\u00e0.\nDal 2 al 23 gennaio 2009 \u00e8 stato uno dei concorrenti dell'edizione VIP del Grande Fratello inglese.\n\u00c8 arrivato in finale e si \u00e8 classificato al terzo posto con il 25,3% dei voti.\nNel 2011 esce l'album \"THE GREATEST HITS\" prodotto da Joshua Fenu e Vanni Giorgilli che contiene tutti i suoi pi\u00f9 grandi successi, anche in chiave remix dai pi\u00f9 grandi Dj's internazionali; tra questi il singolo remixato della HIT \"Gangsta's Paradise\" (18 milioni di dischi furono venduti) il cui video vede come protagonisti la show girl brasiliana Juliana Moreira, il modello Bruno Cabrerizo e il dj Kylian Mash.\nNel 2015 partecipa come cameo di s\u00e9 stesso in Black Jesus, una serie tv ambientata a Compton, sua citt\u00e0 natale."}
{"id": "2424649", "revid": "131358", "url": "https://it.wikipedia.org/wiki?curid=2424649", "title": "Liberty Professionals", "text": ""}
{"id": "2424652", "revid": "131358", "url": "https://it.wikipedia.org/wiki?curid=2424652", "title": "Liberty Professionals FC", "text": ""}
{"id": "2424653", "revid": "131358", "url": "https://it.wikipedia.org/wiki?curid=2424653", "title": "Liberty Professionals F.C.", "text": ""}
{"id": "2424654", "revid": "1305772", "url": "https://it.wikipedia.org/wiki?curid=2424654", "title": "Classe Akizuki", "text": "Con classe Akizuki si indicano tre diversi gruppi di cacciatorpediniere giapponesi."}
{"id": "2424656", "revid": "1226", "url": "https://it.wikipedia.org/wiki?curid=2424656", "title": "Marco Polillo Editore", "text": "Marco Polillo Editore (o Polillo Editore) \u00e8 una casa editrice italiana fondata nel 1995 da Marco Polillo e la moglie Leslie Calise e per un terzo in societ\u00e0 con le Edizioni Bruno Mondadori (sostituite nel tempo con Davide Dondena). Spazia dal \"giallo\" (thriller, spionaggio e le storie di fantasmi di Susan Hill) al \"rosa\" (Katie Fforde) fino alla letteratura umoristica con la collana \"I Jeeves\" dedicata a P. G. Wodehouse.\nStoria.\nMarco Polillo, figlio di un direttore del personale della Mondadori (Arrigo Polillo) e nipote di un presidente della casa editrice (Sergio Polillo), nasce nel 1949 e dopo la laurea in legge \u00e8 direttore editoriale della Arnoldo Mondadori Editore dal 1973 al 1985, passa quindi in Rizzoli dal 1985 al 1988, ritorna in seguito alla Mondadori. Nel 1995 lascia la casa editrice e ne fonda una con il proprio nome specializzandola inizialmente in narrativa d'intrattenimento di area anglo-americana e in seguito nella narrativa gialla.\nNel 2002 crea la collana I Bassotti, una selezione di quanto di meglio \u00e8 stato pubblicato negli anni dal 1910 al 1950, definita \"una piccola biblioteca del giallo da salvare\" e in breve tempo divenuta la colonna portante della casa editrice. Nel 2010 lancia la nuova collana di crime story I Mastini, dedicata al filone della narrativa poliziesca che si sviluppa in particolare negli Stati Uniti a partire dagli anni venti. In seguito sono varate le collane Obbad\u00ec-Obbad\u00e0 (spazia dalla narrativa femminile alle storie di spionaggio), I Polillini (sono le versioni economiche dei libri stampati nella collana Obbad\u00ec-Obbad\u00e0), I Jeeves (in ordine cronologico i libri dell'umorista inglese P. G. Wodehouse). La saga umoristica \u00e8 completata nel 2013.\nAutore di romanzi con protagonista il vicecommissario Enea Zottia e presidente dell'AIE, l'Associazione Italiana Editori, dal 2009 al 2015, muore a 70 anni il 22 ottobre 2019 a Milano. La casa editrice \u00e8 stata in seguito acquisita dal gruppo Rusconi Libri.\nCollane.\nI Bassotti.\nI Bassotti \u00e8 una collana di narrativa gialla. La collana presenta una serie di romanzi dell'et\u00e0 d'oro del giallo (soprattutto dagli anni venti ai quaranta del Novecento). La collana \u00e8 caratterizzata dal colore della copertina dei libri rosso sangue (al contrario della classica copertina gialla de il Giallo Mondadori) e da una selezione di gialli fondamentali alternati a inediti spesso inseriti nelle liste dei migliori romanzi gialli di tutti i tempi.\nI Mastini.\nI Mastini \u00e8 una collana dedicata alle \"crime story\", che ripropone opere introvabili o inedite appartenenti ai filoni della narrativa poliziesca sviluppatisi soprattutto negli Stati Uniti, a partire dalla scuola hard boiled fino al thriller pi\u00f9 classico.\nI Jeeves.\nI Jeeves \u00e8 una collana di stampo umoristico incentrata sulle avventure del geniale maggiordomo Jeeves.\nQuesta raccolta \u00e8 stata completata nel 2013 e comprende tutti i 15 libri scritti da P. G. Wodehouse riguardanti il personaggio di Jeeves."}
{"id": "2424660", "revid": "214509", "url": "https://it.wikipedia.org/wiki?curid=2424660", "title": "Polillo editore", "text": ""}
{"id": "2424662", "revid": "1504506", "url": "https://it.wikipedia.org/wiki?curid=2424662", "title": "Grado di libert\u00e0 (termodinamica)", "text": "In termodinamica il grado di libert\u00e0, o \"varianza\", indica il numero di variabili (temperatura, pressione, concentrazione) che si possono modificare senza che venga alterato lo stato d'equilibrio di un sistema, ad esempio attraverso la sparizione di una o pi\u00f9 fasi.\nRegola di Gibbs.\nLa varianza, che esprime il numero di gradi di libert\u00e0, in termodinamica \u00e8 definita dalla relazione:\ndove:\nSolitamente le componenti vengono definite come formula_6, mentre formula_7, ovvero pressione e temperatura.\nSignificato chimico.\nIn chimica, il \"grado di libert\u00e0\" di una molecola costituita da un numero formula_8 di atomi viene utilizzato per descrivere in modo completo il movimento di ogni singolo atomo facendo riferimento a una terna di assi cartesiani ortogonali formula_9. Ogni atomo, dunque possiede 3 gradi di libert\u00e0 e la molecola possiede complessivamente formula_10 gradi di libert\u00e0. Questo valore comprende tutti i possibili movimenti della molecola: traslazioni, vibrazioni, rotazioni. Da notare come i gradi di libert\u00e0 totali di una molecola, a parit\u00e0 di numero di atomi che la compongono, possano essere nella realt\u00e0 minori rispetto a quelli prevedibili teoricamente per un dato movimento: ad esempio, una molecola con simmetria lineare possiede un grado di libert\u00e0 rotazionale in meno a causa del fatto che la rotazione lungo l'asse x in realt\u00e0 non \u00e8 legata ad alcun reale movimento netto di massa. Essendo formula_10 i gradi di libert\u00e0 totali, per molecole lineari si avranno formula_12 gradi di libert\u00e0 vibrazionali mentre per molecole non lineari tali gradi di libert\u00e0 saranno formula_13, poich\u00e9 entra in gioco anche la rotazione lungo l'asse formula_14."}
{"id": "2424666", "revid": "92723", "url": "https://it.wikipedia.org/wiki?curid=2424666", "title": "Rio Varecola", "text": "Il Rio Varecola \u00e8 un torrente della provincia di Brescia.\n\u00c8 un affluente del torrente Figna, in cui sfocia presso Nadro dopo un corso di 3,1\u00a0km.\nHa la sorgente sul Pizzo Badile."}
{"id": "2424668", "revid": "1924342", "url": "https://it.wikipedia.org/wiki?curid=2424668", "title": "Usher", "text": "\u00c8 diventato popolare negli anni novanta come performer R&amp;B, pubblicando gli album \"My Way\" nel 1997 e \"8701\" nel 2001. Il suo successo \u00e8 continuato anche nel decennio successivo, con l'uscita dell'album \"Confessions\" nel 2004, che ha venduto pi\u00f9 di 10 milioni di copie solo negli Stati Uniti, catapultandolo tra i pi\u00f9 popolari interpreti del genere R&amp;B. Nel 2008 ha pubblicato il suo quinto album, \"Here I Stand\", che ha prodotto la hit \"Love in This Club\", mentre nel 2010 ha pubblicato il suo sesto album d'inediti, \"Raymond v. Raymond\" caratterizzato da un sound pi\u00f9 dance. Il singolo di lancio, \"OMG\", ha raggiunto le prime posizioni in numerosi paesi, ad esempio negli USA, diventando la sua nona numero uno, rendendolo l'artista con pi\u00f9 numero uno del decennio dopo Rihanna. Anche il secondo estratto, \"DJ Got Us Fallin' in Love\", ha ricevuto un'ottima accoglienza. Nel 2011 si \u00e8 imbarcato nell\"'OMG Tour\", che toccher\u00e0 diverse citt\u00e0 in tutto il mondo. Sempre nello stesso periodo ha collaborato col deejay francese David Guetta nella canzone \"Without You\". Dal 2011 Usher ha venduto pi\u00f9 di 60 milioni di dischi in tutto il mondo e ha vinto 8 Grammy Awards. Secondo la Recording Industry Association of America, ha venduto pi\u00f9 di 20 milioni di album negli Stati Uniti.\nOltre alla musica Usher ha intrapreso anche altre attivit\u00e0: ha creato la sua etichetta musicale, la US Records, ed \u00e8 uno dei proprietari della celebre franchigia NBA dei Cleveland Cavaliers. Dalla fine degli anni novanta ha anche intrapreso la carriera da attore, recitando nel film \"The Faculty\". Inoltre nel maggio del 2014 esce il suo nuovo singolo \"Good Kisser\" con recensioni positive.\nBiografia.\nInfanzia.\nUsher Raymond IV nasce a Dallas, Texas il 14 ottobre del 1978. Ad appena un anno, suo padre (morto nel 2008) abbandon\u00f2 la famiglia. Trascorre la maggior parte della sua infanzia a Chattanooga, Tennessee, dove entra a far parte del coro locale della chiesa, inizia a scoprire il suo talento nel canto. Successivamente si trasferisce con la famiglia ad Atlanta, Georgia, per intraprendere la carriera di cantante.. Nel 1991 entra a far parte di un gruppo R&amp;B. Registrer\u00e0 solo qualche pezzo perch\u00e9 la band verr\u00e0 abbandonata; alcune delle tracce registrate con il gruppo, verranno poi ripescate dalla casa discografica di Usher, per inserirle nei successivi album del cantante, con qualche modifica e cantante da solista.\nNel 1992 appare in una puntata del talent show \"Star Search\", dove viene notato da un talent scout della LaFace Records, e viene messo sotto contratto da L.A. Reid. Il suo primo singolo si intitola \"Call me a mack\", che fa anche da colonna sonora al film \"Poetic Justice\".. Al contempo il quindicenne si interessa anche alla recitazione che lo porter\u00e0 negli anni successivi ad avere successo anche in questo campo.\nCarriera.\n1993-2002: \"Usher\", \"My Way\" e \"8701\".\nIl 30 agosto 1994 esce il suo primo album intitolato proprio \"Usher\" sotto etichetta. Le critiche non sono state molto positive inizialmente per l'album, perch\u00e9 considerato troppo insignificante, soprattutto per l'epoca in cui avevano successo canzoni di una ritmica curata e ben studiata, in ogni genere. L'album vede come produttore esecutivo Puff Daddy che produce inoltre altri brani all'interno del cd. Da quest'ultimo vengono estratti i singoli \"Call me a mack\", \"Think of you\" e \"The many ways\". L'album riscontra un moderato successo raggiungendo la posizione numero 25 della Billboard R&amp;B e Hip-Hop chart e la 167 della Billboard 200, vendendo poco pi\u00f9 di 50.000 copie negli Stati Uniti. L'album contribuisce per\u00f2 a far conoscere il giovane Usher al grande pubblico.\nNei 2 anni successivi duetta con Monica nella canzone \"Let's Straighten I Out\" e partecipa all'album benefico della LaFace per le Olimpiadi di Atlanta del 1996 intitolato \"Rhythm of the games\" con il brano \"Dreamin'\". Fino al 1996 Usher per\u00f2 riesce ad ottenere una notoriet\u00e0 solo al pubblico statunitense considerando che quest'ultimo ha sempre molto apprezzato la musica R&amp;B.\nNel 1996 il ragazzo solo diciottenne riesce ad ottenere i migliori privilegi discografici ed incontra il rapper Jermaine Dupri; con quest'ultimo stringer\u00e0 Usher molta amicizia e da lui si procurer\u00e0 molto materiale per il suo secondo album My Way che uscir\u00e0 Il 16 settembre del 1997 e che debutta alla posizione numero 4 nella Billboard 200. Il primo singolo scelto \u00e8 \"You Make Me Wanna\". Il brano raggiunge la posizione numero 2 nella \"Billboard Hot 100\", e resta primo nella classifica R&amp;B e Hip-Hop per 11 settimane. Il singolo viene certificato disco di platino dalla RIAA, e questo porter\u00e0 il ragazzo ad essere uno dei cantanti pi\u00f9 affermati del mondo R&amp;b in America del momento, pur comunque essendo conosciuto poco mondialmente.\nIl secondo estratto da \"My way\" \u00e8 \"Nice and Slow\", una ballata che vale ad Usher la sua prima numero 1 nella Billboard Hot 100; il pezzo \u00e8 stato certificato platino ed ha avuto vendite discrete in Europa, dove Usher ha raggiunto anche l\u00ec una lieve notoriet\u00e0. Il terzo singolo \u00e8 la title-track che raggiunge la seconda posizione nella Billboard Hot 100 e fa continuare ad Usher la sua scalata alla notoriet\u00e0 in Europa soprattutto nei paesi occidentali; probabilmente il grande successo ottenuto \u00e8 da attribuire dalle presenze nell'album e nello spettacolo di Monica che in quel momento in tutto il mondo stava ricevendo fama grazie alla sua unica hit mondiale \"The Boy Is Mine\" con Brandy, ed anche di Jermaine Dupri che si stava affermando sempre di pi\u00f9 come rapper. Nel 1999 inoltre venne pubblicato il singolo \"Bedtime\" che inizialmente non doveva essere estratto dall'album ma che visto il successo del ragazzo venne deciso di pubblicare ma per diventare una delusione, perch\u00e9 non diede nessun risultato; nonostante ci\u00f2 l'album vende pi\u00f9 di 6 milioni di copie in America e 8 in tutto il mondo. In seguito Usher partecipa a diverse tappe dei tour di Puff Daddy, Mary J. Blige e Janet Jackson. Nello stesso periodo Usher viene richiesto in alcune pellicole cinematografiche, ed anche n diverse soap opera americane che hanno tutte un discreto successo e che piazzano Usher anche sul piano di attore. Contemporaneamente Usher vince anche il suo primo Grammy Award per il miglior singolo maschile R&amp;B You Make Me Wanna.\nIl 23 marzo del 1999 viene pubblicato \"Live\" prima raccolta dal vivo del cantante che vende oltre 500.000 copie negli States. Questi risultati portano la casa discografica ad affidare Usher a dei produttori pi\u00f9 richiesti e costosi per adottare sound meno comuni e portare finalmente Usher all'apice del successo; per questo verranno ripescati poi molti testi che Usher scrisse in passato per il gruppo cui faceva parte, modificati e modernizzati, e soprattutto inseriti nel terzo album del cantante, pubblicato all'inizio del 2001, \"All About U\", trainato dal singolo \"Pop Ya Collar\" (numero 2 nel Regno Unito), per\u00f2 da basso successo mondiale; ma sfortunatamente le tracce finiscono anticipatamente su Napster programma ormai archiviato, e dopo un freddo riscontro da parte del pubblico, la Arista Records rimanda la data di uscita e Usher torna in studio per registrare altri brani.\nIl 7 agosto 2001 viene pubblicato \"8701\" (cos\u00ec chiamato in riferimento alla sua data di uscita, e alle date di riferimento della sua carriera musicale) che raccoglie grandi consensi di pubblico e di critica. I primi 2 singoli \"U Remind Me\" e \"U Got It Bad\" raggiungono entrambi la numero 1 nella Billboard Hot 100 mentre \"U Don't Have to Call\" raggiunge la posizione 2, \"U-Turn\" viene realizzato come quarto e ultimo singolo. In questo periodo collabora con P.Diddy e Loon in \"I Need A Girl\" che raggiunge la seconda posizione nella Billboard Hot 100. \"8701\" vende 4 milioni di copie in America e 7 in tutto il mondo. Nel 2002 vincer\u00e0 un altro Grammy Awards nel campo R&amp;B e si preparer\u00e0 per il suo quarto album in contemporaneo alla carriera cinematografica e in collaborazioni discografiche.\n2004-2007: \"Confessions\".\nCome per il terzo album i produttori del quarto album di Usher saranno diversi e porteranno delle musiche pi\u00f9 nuove, e ci\u00f2 verr\u00e0 dimostrato dalle vendite elevate.\nL'album \"Confessions\" esce nel marzo del 2004, vendendo nella prima settimana un milione di copie negli Stati Uniti trainato dal successo di \"Yeah!\", prodotta da Lil Jon, beatmaker di Atlanta leader del genere crunk (hip hop da club cadenzato e duro), ed a cui partecipa Ludacris. \"Yeah\" balza al vertice di tutte le classifiche internazionali e diventa il singolo pi\u00f9 venduto negli States nel 2004.\nSeguono la ballata \"Burn\" e la originale \"Confessions Part II\". Entrambi i singoli entrano in top 10 in America contemporaneamente al lead single \"Yeah!\", rendendo Usher l'unico artista singolo della storia della Billboard hot 100 ad avere 3 singoli in contemporanea in top 10. Nel novembre dello stesso anno esce la ristampa di \"Confessions\", contenente 4 tracce aggiuntive e un remix con il rapper Fabolous di \"Throwback\". Tra i 4 inediti spicca il singolo \"My Boo\", duetto con Alicia Keys che otterr\u00e0 un ottimo successo come singolo. Il quinto e ultimo singolo estratto da \"Confessions\" \u00e8 \"Caught Up\". Alla fine \"Confessions\" viene certificato 10 volte disco di platino per vendite superiori ai 10 milioni. L'album ha finora venduto oltre 20 milioni di copie in tutto il mondo, diventando l'album pi\u00f9 venduto nella carriera dell'artista.\n2008-2011: \"Here I Stand\" e \"Raymond v. Raymond\".\nPer promuovere l'uscita del quinto album, il singolo \"Love in This Club\" \u00e8 entrato nella programmazione radiofonica nel febbraio 2008, e raggiungendo la vetta della \"Billboard\" Hot 100, dove \u00e8 rimasto per tre settimane consecutive. L'album \"Here I Stand\" \u00e8 stato pubblicato a maggio ed ha venduto 433\u00a0000 copie soltanto nella prima settimana. Hanno fatto seguito i singoli \"Love in This Club, Part II\", che vede la partecipazione di Beyonc\u00e9 Knowles e Lil Wayne, \"Moving Mountains\" e \"Trading Places\", tutti e tre entrati nella Top 20 della Hot R&amp;B/Hip-Hop Songs chart.\nIl 18 gennaio 2009 Usher si \u00e8 esibito insieme a Stevie Wonder e Shakira al concerto \"We Are One: The Obama Inaugural Celebration at the Lincoln Memorial\", in onore dell'insediamento nel presidente degli Stati Uniti Barack Obama. Inoltre il 7 luglio 2009 ha presenziato alla cerimonia realizzata in memoria di Michael Jackson presso lo Staples Center di Los Angeles.\nA cavallo fra marzo ed aprile \u00e8 stato pubblicato \"Raymond v. Raymond\", sesto album di Usher, anticipato ad ottobre dal singolo \"Buzz\", che sembra raccontare della separazione del cantante con l'ex moglie Tameka. Il 7 aprile 2010 \"Raymond v. Raymond\" ha debuttato alla prima posizione della classifica \"Billboard 200\", diventando il terzo album consecutivo dell'artista alla prima posizione, vendendo circa 329,107 copie nella prima settimana di pubblicazione. Il primo singolo estratto, OMG ha raggiunto la vetta della \"Billboard Hot 100\" e delle pi\u00f9 importanti classifiche mondiali tra cui quella del Regno Unito e quella dell'Australia. Successivamente collabora con Pitbull per il singolo \"DJ Got Us Fallin' in Love\" presente nell'album \"Raymond v. Raymond\". La canzone ottiene un ottimo successo in tutto il mondo raggiungendo la top ten nella maggior parte dei mercati. Per promuovere l'album il cantante si imbarca anche in un tour mondiale, l'OMG Tour.\n2011-2014: \"Looking 4 Myself\" e \"The Voice\".\nNell'inverno 2011 Usher collabora col DJ David Guetta nella canzone \"Without You\", terzo estratto dall'album di Guetta \"Nothing but the Beat\", che ha ottenuto grande successo entrando nei primi dieci posti di numerose classifiche internazionali. Il primo singolo ufficiale, estratto dall'album nel febbraio 2012, \u00e8 stato \"Climax\", un pezzo electro-soul che ha riscosso successo nelle classifiche generali ma soprattutto in quelle R&amp;B, dove \u00e8 rimasto al primo posto per 9 settimane consecutive. Il secondo singolo, estratto un mese dopo, \u00e8 stato \"Scream\", pezzo pi\u00f9 dance che ha ottenuto buoni piazzamenti ovunque. L'album, \u00e8 uscito l'8 giugno 2012, nonostante le vendite pi\u00f9 basse del previsto (128.000 copie nella prima settimana), si \u00e8 subito piazzato ai primi posti di numerosi mercati. Nel 2013, Usher, sostituito Cee Lo Green come allenatore per la quarta stagione di \"The Voice\". Il suo ultimo atto, Michelle Chamuel, ha perso il titolo vincente contro Danielle Bradbery, sotto la guida di Blake Shelton. \u00c8 tornato per la sesta stagione e ha vinto il suo ultimo atto con Josh Kaufman.\nIl 19 marzo 2013, Usher ha annunciato che il suo ottavo album in studio, intitolato \"UR\", era in lavorazione.\nIl 25 agosto 2014, Usher ha annunciato il suo UR Experience Tour a sostegno del suo allora inedito album in studio \"UR\". L'esperienza UR \u00e8 iniziata a Montreal, in Qu\u00e9bec, il 1 novembre e si \u00e8 chiusa a Tampa, in Florida. il 14 dicembre. La tappa nordamericana delle 27 citt\u00e0 \u00e8 stata supportata dall'apertura di DJ Cassidy. La tappa europea del tour ha visitato 23 citt\u00e0 e il supporto sarebbe stato il duo Nico &amp; Vinz. \"Con The UR Experience, voglio offrire ai miei fan uno spettacolo dal vivo in continua evoluzione pieno di sorprese e ospiti speciali\", afferma Usher, tramite un comunicato stampa. Durante il tour, con la collaborazione di Honey Nut Cheerios, pubblic\u00f2 \"Clueless\", una nuova canzone che poteva essere scaricata gratuitamente usando un codice dalle scatole appositamente contrassegnate di Honey Nut Cheerios acquistate da Walmart.\n2015-2017: \"Hard II Love\" e \"Hands of Stone\".\nIl 16 ottobre 2015, Usher ha pubblicato un video musicale interattivo esclusivamente sulla piattaforma di streaming musicale Tidal chiamata \"Chains\", che vede protagonisti l'artista Nas e Bibi Bourelly. \"Chains\" costringe letteralmente lo spettatore ad affrontare il problema della profilazione razziale e della brutalit\u00e0 della polizia frontalmente: utilizzando la webcam sul computer dello spettatore e la tecnologia di riconoscimento facciale, \"Chains\" fa una pausa a met\u00e0 del brano ogni volta che gli occhi dello spettatore si discostano dal video. Usher ha eseguito la canzone per la prima volta al concerto di Tidal X: 1020 il 20 ottobre 2015, presso la Barclays Arena di Brooklyn. Il 14 gennaio 2016, dopo continui ritardi del suo ottavo album, Usher annunci\u00f2 tramite Instagram che ha cambiato il titolo dell'album da \"UR\" a \"Flawed\". \u00c8 stato programmato per essere rilasciato nell'aprile 2016, ma \u00e8 stato respinto senza data di uscita. Il 29 febbraio 2016, Yuna pubblic\u00f2 \"Crush\" come primo singolo del suo prossimo album. Il 9 giugno 2016, Usher ha pubblicato un nuovo singolo dal suo atteso album \"Flawed\" sulla piattaforma di streaming musicale Tidal intitolato \"No Limit\" con Young Thug, insieme a un secondo singolo intitolato \"Crash\" il 10 giugno per tutte le piattaforme digitali.\nIl 12 giugno 2016, \u00e8 stato riferito che Raymond ha firmato un accordo di gestione con il partner commerciale Scooter Braun. Braun rappresentava gi\u00e0 Justin Bieber e aveva una joint venture con Raymond e Bieber. Questo rapporto \u00e8 stato confermato da Usher durante un'intervista a sedere con Ryan Seacrest al 73\u00ba festival annuale di Cannes il 21 giugno 2016. Il 26 agosto 2016, \"Hands of Stone\" \u00e8 stato presentato in anteprima mondiale. \"Missin U\" \u00e8 stato anche pubblicato come terzo singolo dalla RCA Records per lo streaming online e il download digitale, insieme a \"Champions\", entrambi su Vevo. Il 30 agosto, \"Rivals\" con Future \u00e8 stato rilasciato e ha debuttato esclusivamente su Tidal con il suo video di accompagnamento. \u00c8 stato rilasciato su Vevo il 2 settembre 2016. Il 13 settembre 2016, sia \"Missin U\" che \"Rivals\" sono stati inviati alla radio come terzo e quarto singolo dell'album.\nL'album \"Hard II Love\" \u00e8 stato pubblicato il 16 settembre 2016 e ha ricevuto recensioni generalmente positive dalla critica di musica contemporanea. Ha debuttato al numero 5 nella \"Billboard\" 200 e ha venduto 28.000 copie negli Stati Uniti nella sua prima settimana. \u00c8 diventato anche il suo settimo album consecutivo nella top ten negli Stati Uniti. Il 16 dicembre 2016, Chris Brown ha pubblicato \"Party\" come secondo singolo del suo prossimo album \"Heartbreak on a Full Moon\" con Usher e Gucci Mane.\n2018-presente: \"A\".\nIl 12 ottobre 2018, Usher ha pubblicato il suo nono album in studio, intitolato semplicemente \"A\". La tracklist ufficiale contiene 8 brani con Future e Gunna. L'album \u00e8 stato prodotto interamente da Zaytoven, che in precedenza aveva collaborato all'album \"Raymond v. Raymond\" di Usher come coproduttore del singolo \"Papers\".\nUsher ha avuto un cameo nel film poliziesco \"Hustlers\", che \u00e8 stato rilasciato il 13 settembre 2019, con Jennifer Lopez, Constance Wu, Keke Palmer, Cardi B e Lili Reinhart. Nel settembre 2019, la regista Lorene Scafaria ha dichiarato alla rivista \"Vulture\" che il suo cameo \u00e8 stato scritto nella sceneggiatura nel 2016, prima che il film entrasse in sviluppo. Usher \u00e8 apparso nella colonna sonora del film, con il suo singolo \"Love in This Club\".\nNel marzo 2019, Usher ha pubblicato una sua foto in studio accanto a una lavagna con le parole \"Confessions 2\" e una tracklist offuscata. Il giorno seguente il produttore Jermaine Dupri, ha presentato su Instagram in anteprima nuova musica.\nIl 15 giugno 2019, Usher, al fianco di Erykah Badu, ha presieduto il secondo Smoking Grooves Festival annuale al Queen Mary Events Park di Long Beach, in California.\nIl 10 settembre 2019, DJ Black Coffee ha pubblicato il suo singolo \"Lalala\" con Usher dal suo prossimo album. Ha raggiunto il numero 1 nelle classifiche di airplay del Sudafrica. Usher \u00e8 apparso sull'album di debutto di Summer Walker \"\"Over It\",\" uscito il 4 ottobre 2019\".\"\nIl 13 dicembre 2019, Usher ha pubblicato il singolo \"Don't Waste My Time\", con la cantautrice britannica Ella Mai per il suo prossimo nono album in studio. \u00c8 stato co-prodotto dai collaboratori di lunga data Bryan-Michael Cox e Jermaine Dupri. Il 26 gennaio 2020 si esibisce ai Grammy Awards in un tributo alla leggenda musicale Prince, cantando e ballando il brano \"Kiss\". Nei mesi successivi l'artista collabora con il rapper Tyga nel brano \"California\" per la colonna sonora dello show Songland, a 16 anni da grandissimo successo di \"Yeah\", lavora per la seconda volta con Ludacris e Lil Jon in \"SexBeat\". Il 26 pubblica il singolo \"I Cry\", dedicato alle vittime afroamericane della violenza della polizia statunitense.\nSuccessivamente Usher annuncia una residency a Las Vegas per il 2021 e promuove il progetto con performance televisive in cui esegue anche alcuni suoi vecchi successi. L'artista annuncia inoltre che per ogni biglietto venduto sar\u00e0 devoluto un dollaro alla sua associazione non profit \"Usher's New Look\". In seguito all'annuncio Usher pubblica il singolo da solista \"Bad Habits\" e la collaborazione con Kiana Led\u00e9 \"This Day\".\nAbilit\u00e0 artistica.\nStile musicale e influenze.\nLa musica di Usher \u00e8 generalmente R&amp;B, ma incorpora anche pop tra altri generi. Nella sua musica parla principalmente di stile di vita, relazioni e amore.\nIn molte occasioni, Usher ha nominato Michael Jackson come la sua pi\u00f9 grande influenza. Altre influenze musicali sono Marvin Gaye, Stevie Wonder, Luther Vandross, Frankie Beverly, Al Green e Boyz II Men.\nAltre attivit\u00e0.\nRecitazione.\nUsher ha debuttato come attore per la serie televisiva \"Moesha\", a cui segue un ruolo nel film \"The Faculty\". Inoltre compare anche nella celebre soap opera \"Beautiful\" (vi interpreta il ballerino Raymond), in \"Settimo cielo\", in \"Walker Texas Ranger\", in \"Killers\" e nel film TV Disney \"Geppetto\".\nNel novembre 2005, Usher \u00e8 il protagonista del film prodotto dalla Lions Gate, \"In the Mix\". Il 22 agosto 2006 Usher ha debuttato nel ruolo di Billy Flynn nel musical di Broadway \"Chicago\".\nMusica.\nNel 2002 Usher ha fondato la \"Vanity Label\" una casa di produzione discografica, sussidiaria della J Records, distribuita dalla Sony BMG. Il primo album pubblicato dalla Vanity \u00e8 stato la colonna sonora del film \"In the Mix\". Fra gli artisti prodotti dalla Vanity ci sono Rico Love, gli One Chance, Justin Bieber e Rayan, per i quali Usher \u00e8 anche compositore.\nSempre nel 2002 partecipa al \"Christmas In Washington\" e si esibisce in alcuni brani natalizi duettando con la cantautrice Mandy Moore.\nProdotti e servizi.\nInoltre Usher ha anche prestato il proprio nome per una linea di profumi., \"Usher for Men\" ed \"Usher for Women\", e dal 2008 ha firmato una linea di biancheria intima.\nInvestimenti.\nUsher \u00e8 in parte proprietario della squadra di basket professionale Cleveland Cavaliers. Fa parte di un gruppo che ha acquistato la squadra con un prezzo di acquisto totale dichiarato di $375 milioni nel 2005. \u00c8 diventato il terzo artista pop a possedere una grande partecipazione in una squadra NBA. Durante il suo mandato, i Cleveland Cavaliers hanno vinto cinque campionati della Central Division, tre Eastern Conference Champions e il campionato NBA 2016 il 19 giugno 2016, vinto come proprietario di minoranza.\nVita privata.\n\u00c8 stato fidanzato dal 2001 al 2004 con la cantante Rozonda Thomas e il 5 agosto del 2007 Usher ha sposato la stilista Tameka Foster con una cerimonia privata ad Atlanta. La coppia ha avuto un figlio, Usher Raymond V, il 26 novembre 2007, mentre il 10 dicembre 2008, \u00e8 nato il secondogenito, Naviyd Ely Raymond.\nAll'inizio del 2009 si inizia a parlare del divorzio della coppia e a novembre 2009 si separa ufficialmente dalla moglie Tameka ed ottiene l'affidamento congiunto di tutte e due i figli. Il 7 luglio 2012, Kyle Glover, figliastro di Usher, (nato dal precedente matrimonio di Tameka) \u00e8 stato investito da una moto d'acqua nel lago Lainer ad Atlanta, in Georgia, ed \u00e8 stato dichiarato cerebralmente morto.\nNel 2015, dopo 6 anni di fidanzamento, ha sposato Grace Miguel ma nel marzo 2018 i due annunciano la separazione."}
{"id": "2424672", "revid": "120902405", "url": "https://it.wikipedia.org/wiki?curid=2424672", "title": "Saturnino Di Ruscio", "text": "Biografia.\nConseguito il diploma di maturit\u00e0 scientifica al liceo \"Temistocle Calzecchi Onesti\" di Fermo, nel 1982 si laurea all'Universit\u00e0 di Perugia in Scienze Agrarie abilitandosi l'anno successivo alla professione di agronomo con il quale esercita per alcuni anni come libero professionista. In seguito incomincia una carriera nell'amministrativo come consulente in vari enti locali e della provincia di Ascoli Piceno. Dal 1986 \u00e8 funzionario del Comune di Fermo. Dal 1992 al 1995 diventa anche presidente dei \u201cGiovani Agricoltori\u201d e ha svolto anche la carica di docente e coordinatore dei corsi di formazione professionale per \u201cAgente Agrituristico ed Imprenditore Agrituristico\u201d. \u00c8 sposato e ha tre figlie.\nAttivit\u00e0 politica.\nAlle elezioni amministrative del 2001 si candida sindaco di Fermo sostenuto dai partiti di Forza Italia, Alleanza Nazionale, Unione dei Democratici Cristiani e Democratici di Centro e da altre liste civiche. Vince il ballottaggio con il 52,88% delle preferenze. \u00c8 durante il suo mandato di sindaco che la citt\u00e0 diventa capoluogo di provincia con la legge 11 giugno 2004 n. 147.\nLa legge 147/2004, istitutiva della Provincia di Fermo, \u00e8 stata presentata in Parlamento per la prima volta nel 1999 dall'On. Fabrizio Cesetti, successivamente Presidente della medesima Provincia, attualmente assessore al bilancio della Regione Marche.\nAlle successive elezioni amministrative del 2006 viene eletto al primo turno con il 56,10% delle preferenze.\nNel 2009 viene scelto dal Popolo delle Libert\u00e0 come candidato presidente della provincia di Fermo nelle elezioni amministrative del 6 e 7 giugno 2009, con il sostegno di Lega Nord e Unione di Centro. Al primo turno ottiene il 42,07%. Va cos\u00ec al ballottaggio il 21 e 22 giugno seguenti, contrapposto a Fabrizio Cesetti che ha ottenuto il 45,10% appoggiato da Partito Democratico, Italia dei Valori, Rifondazione Comunista, Comunisti italiani, Sinistra e Libert\u00e0 e liste civiche locali. Al secondo turno risulta per\u00f2 eletto Cesetti con il 52,23% dei suffragi.\nNel 2011 termina il suo secondo mandato da sindaco e alle elezioni amministrative del 15-16 maggio, pur non candidandosi, si schiera apertamente per il candidato dell'UDC e \"terzo polo\", Giampiero Gallucci (candidato in precedenti tornate elettorali con il PDS e con liste civiche di centrodestra e di centrosinistra). Tuttavia l'esito elettorale vede vincente la candidata del centrosinistra, Nella Brambatti, col 51,35% delle preferenze, mentre il candidato del terzo polo si ferma all'11,7%.\nTorna a candidarsi alle regionali delle Marche del settembre 2020 con la lista di Fdi senza essere eletto."}
{"id": "2424674", "revid": "2519", "url": "https://it.wikipedia.org/wiki?curid=2424674", "title": "Pagadian", "text": "Pagadian \u00e8 una citt\u00e0 componente delle Filippine, capoluogo della Provincia di Zamboanga del Sur e della Regione della Penisola di Zamboanga.\nPagadian \u00e8 formata da 54 baranggay:"}
{"id": "2424679", "revid": "287204", "url": "https://it.wikipedia.org/wiki?curid=2424679", "title": "\u02bfAbd All\u0101h ibn Mas\u02bf\u016bd", "text": "Fu uno dei convertiti della prima ora, forse terzo ad abbracciare l'Islam dopo Khad\u012bja e Zayd (o Ab\u016b Bakr o \u02bfAl\u012b).\nEra di origine beduina, dal momento che il padre, Mas\u02bf\u016bd b. Gh\u0101fil, apparteneva ai Banu Tamim. Mas\u02bf\u016bd, che aveva sposato una coreiscita, era per\u00f2 mawl\u0101 dei Banu Zuhra), il che permise al figlio di contare sulla protezione di personalit\u00e0 musulmane zuhrite di primo piano, come al-Zubayr b. \u02bfAww\u0101m e Sa\u02bfd b. Ab\u012b Waqq\u0101\u1e63.\n\u02bfAbd Allah rappresenta una figura particolarmente importante per le tradizioni sull'interpretazione del Corano, essendo stato presente a molte rivelazioni, a causa della sua vicinanza al Profeta. Fu senza dubbio partigiano di un Islam mistico, come sembra indicare la straordinaria armonia che emerge dai testi che lo riguardano e dalle vicissitudini della sua esistenza.&lt;br&gt;\nSono da attribuire a lui le narrazioni sull'ascensione notturna del Profeta (mi\u02bfraj), sul suo viaggio miracoloso a Gerusalemme (isr\u0101\u02be), e la data della Notte del Destino.\nLa vita dopo la conversione.\n\u02bfAbd Allah fu il primo a sfidare l'opinione avversa dei pagani meccani, leggendo in pubblico il Corano nello spazio adiacente alla Ka\u02bfba: audacia che gli cost\u00f2 oltraggi e persecuzioni da parte dei Quraysh.&lt;br&gt;\nIn seguito a ci\u00f2, Ibn Mas\u2018ud fu costretto nel 614 o 615 a emigrare in Abissinia in compagnia di un numero esiguo di musulmani, nascondendosi alla corte di Mikdad b. \u02bfAmr, pi\u00f9 tardi suo amico e compagno d'armi. &lt;br&gt;\nRientr\u00f2 in tempo per seguire nel 622 Muhammad a Yathrib e, di l\u00ec a poco, assistette alla battaglia di Badr e a quella di U\u1e25ud, in cui non manc\u00f2 di biasimare i combattenti della sua parte, secondo lui troppo avidi di bottino di guerra.&lt;br&gt;\nPer un periodo che va dalla fine di queste battaglie alla morte del Profeta (632), le sue tracce sono andate del tutto perdute.\nSotto il califfato di \u02bfOmar ibn al-Kha\u1e6d\u1e6d\u0101b, \u02bfAbd Allah assistette alla fondazione di Kufa ad opera del suo protettore Sa\u02bfd b. Ab\u012b Waqq\u0101\u1e63, ed \u00e8 proprio qui che Ibn Mas\u02bf\u016bd si stabil\u00ec definitivamente.&lt;br&gt;\nQuesta fase della sua vita costitu\u00ec l'apogeo della sua carriera politica e le sue funzioni furono quelle di amministratore delle finanze, di ambasciatore e di propagandista della fede islamica. Importante \u00e8 l'appoggio che gli garantirono i Kufani, tanto che la maggior parte dei loro tradizionisti rester\u00e0 sempre fedele a Ibn Mas\u02bf\u016bd, che assegner\u00e0 loro il ruolo di suoi trasmettitori. Alcuni dei suoi pi\u00f9 noti discepoli di Kufa sono Alqama ibn Qays al-Nakha\u02bei, Aswad ibn Yazid e Masruq ibn al-Ajda.\nDurante il califfato di Uthman ibn Affan venne disposta la definitiva stesura per iscritto del Corano e ordinata la distruzione delle tradizioni difformi, ma Ibn Mas\u02bf\u016bd si rifiut\u00f2 di consegnare il proprio manoscritto, atto che - secondo fonti non del tutto affidabili - gli sarebbe costata un serio scontro col Califfo.\n\u02bfAbd Allah mor\u00ec nel 652/30 a Medina, in una sorta di soggiorno forzato, o a Kufa, dove i suoi insegnamenti erano molto apprezzati e stimati, malgrado sia difficile ricostruirne i contorni."}
{"id": "2424681", "revid": "1543377", "url": "https://it.wikipedia.org/wiki?curid=2424681", "title": "Charles Brooks", "text": ""}
{"id": "2424682", "revid": "133248", "url": "https://it.wikipedia.org/wiki?curid=2424682", "title": "Beduina", "text": ""}
{"id": "2424685", "revid": "765341", "url": "https://it.wikipedia.org/wiki?curid=2424685", "title": "Craig Rice", "text": "Biografia.\nDopo aver cercato il successo con romanzi letterari, reportage giornalistici e tentativi musicali, divenne famosa a 31 anni con il personaggio John J. Malone, un avvocato semialcolizzato amante del sigaro e dagli abiti stropicciati. Scrittrice umoristica dalla fervida immaginazione, Craig \u00e8 nota per il trio di personaggi costituiti dall'avvocato Malone, il romantico press agent Jake Justus e la sua fidanzata, la bella e stravagante ereditiera Helene Brand."}
{"id": "2424693", "revid": "729019", "url": "https://it.wikipedia.org/wiki?curid=2424693", "title": "Airco DH.6", "text": "L'Airco DH.6 fu un aereo da addestramento britannico utilizzato dal Royal Flying Corps durante la prima guerra mondiale. Conosciuto con diversi soprannomi, incluso \"Skyhoock\", divenne molto utilizzato per scopi civili subito dopo la guerra.\nStoria.\nSviluppo.\nIl DH.6 fu concepito espressamente come addestratore militare in un momento storico in cui, ad essere assegnati a questo ruolo, erano generalmente velivoli obsoleti. Sembra che Geoffrey de Havilland avesse due idee diverse per la realizzazione di tale aereo: la prima era che il mezzo dovesse essere poco costoso e facile da costruire ma soprattutto, visto il suo incarico, facile da riparare. Pertanto l'ala superiore e quella inferiore avrebbero avuto una forma molto \"quadrata\", intercambiabili e con una forte campanatura. Anche il timone, che normalmente nei progetti di de Havilland possedeva un profilo arrotondato, fu concepito in maniera piuttosto squadrata. La fusoliera era una semplice struttura lineare senza nessun tentativo di raffinamento finale e istruttore e allievo sedevano su due sedili posti in un'unica spartana cabina di pilotaggio. Come motore standard venne scelto il RAF 1a per via della sua grande disponibilit\u00e0 e per un suo utilizzo nel B.E.2, che lo rendeva molto famigliare ai meccanici dei RFC. Per bloccare il propulsore nella fusoliera si utilizz\u00f2 il metodo pi\u00f9 semplice, senza nessuna capotta, mentre il tubo di scarico era cortissimo e rivolto verso l'alto. Eventualmente le scorte del RAF 1a non fossero state sufficienti si sarebbero potuti montare altri motori come il Curtiss OX-5 o un Renault da 80\u00a0hp.\nIl secondo criterio di progettazione fu che il nuovo addestratore possedesse elevati standard di sicurezza, sia per l'alunno che per il suo istruttore. Un modo per affrontare il problema era quello di dotare il velivolo di comandi doppi, in modo che l'istruttore poteva sempre prendere il controllo dell'aereo senza combattere con l'alunno, magari in preda al panico. Altro modo per aumentare la sicurezza del mezzo era quello di utilizzare nuove tecnologie per il controllo del velivolo che non erano mai state implementate in un addestratore. Infatti il lavoro svolto da de Havilland alla Royal Aircraft Factory era mirato ad aumentare il controllo e la stabilit\u00e0 dei velivoli e questa esperienza si rivel\u00f2 importante della realizzazione del DH.6.\nIn effetti il DH.6 fu un aereo dal volo molto \"gentile\", facilissimo da pilotare ed impossibile da mandare in stallo o in avvitamento, era perfettamente pilotabile anche alla pi\u00f9 bassa velocit\u00e0 che poteva raggiungere e cio\u00e8 48\u00a0km/h (30\u00a0mph).\nIn realt\u00e0 il DH.6 fu spesso considerato troppo sicuro per poter addestrare buoni piloti; queste considerazioni si basavano sul fatto che il velivolo reagiva dolcemente anche alle manovre sconsiderate di inesperti allievi, pertanto si decise di inserire da progetto una relativa instabilit\u00e0 sui tre assi.\nData la bassa potenza del motore, il suo peso e la costruzione senza razionalizzazione la velocit\u00e0 massima del DH.6 fu molto bassa, anche per gli standard del tempo.\nProduzione durante la guerra.\nDurante il periodo bellico vennero realizzati in Inghilterra pi\u00f9 di 2.282 esemplari di DH.6 su un totale di 3.000 ordini. La costruzione dei velivoli fu affidata, oltre all'Airco, anche a Grahame-White, Kingsbury, Harland and Wolff, Morgan, Savages, Ransomes, Sims &amp; Jefferies, e Gloucestershire. Un solo DH.6 fu realizzato nel luglio 1917 dalla Canadian Aeroplanes Ltd. come prototipo per trovare un sostituto al Curtiss JN-4 nel caso non fosse disponibile nelle quantit\u00e0 desiderate; questo mezzo fu il primo aereo di progettazione britannica costruito in Canada. Siccome non si riscontrarono scarsit\u00e0 di Curtiss JN-4, non si realizzarono altri esemplari.\nImpiego operativo.\nPeriodo bellico.\nGli allievi piloti dei RFC iniziarono a ricevere i primi DH.6 nel 1917. Il maggiore Robert R. Smith-Barry istitu\u00ec la \"School of Special Flying\" a Gosport in Hampshire con l'obiettivo di addestrare istruttori di volo professionisti anzich\u00e9 affidare questo incarico a piloti operativi in guerra che rientravano in patria per riposo. Come addestratore principale fu adottato l'Avro 504K, mentre il DH.6 fu utilizzato come addestratore di \"riserva\".\nAlla fine del 1917, circa 300 DH.6 furono assegnati al Royal Naval Air Service con compiti di pattugliamento antisommergibile. Mentre il velivolo era lungi da essere ideale per questo compito, si dimostr\u00f2 invece perfettamente capace di rimanere a galla dopo un ammaraggio, anche per 10 ore di fila. Durante queste operazioni, l'aereo doveva essere pilotato in solitaria, altrimenti il poco potente motore non era in grado di trasportare anche l'unica bomba montata. L'instabilit\u00e0 sui tre assi insita nel progetto, studiata per tenere sempre alta l'attenzione degli allievi, rendeva faticoso pilotare il mezzo e pertanto, nella met\u00e0 del 1918, furono apportate delle migliorie alla stabilit\u00e0 dell'aereo, nello specifico si miglior\u00f2 il profilo alare e si ritocc\u00f2 il timone di coda. I mezzi modificati furono ribattezzati ufficialmente \"DH.6AS\".\nAlla fine della guerra, pi\u00f9 di 1\u00a0000 esemplari di DH.6 erano in servizio, con ruoli di secondo piano, nella RAF.\nSoprannomi.\nDiversi velivoli dei Royal Flying Corps/RAF ricevettero soprannomi in quel periodo, ma il DH.6 detenne il record per il numero e la variet\u00e0 di irrispettosi epiteti. \"Skyhook\" (\"gancio da soffitto\") era il termine preferito dagli aviatori australiani, per via della sua lentezza o per la forma degli scarichi. Altri soprannomi furono \"crab\" (\"Granchio\"), \"clockwork mouse\" (\"Topo meccanico\"), \"flying coffin\" (\"Bara volante\") e \"dung hunter\" (\"Cacciatore di sterco\"), questi ultimi due per via della forma dell'abitacolo, che ricordava una bara o una toilette.\nImpiego post-bellico e civile.\nNella RAF del dopoguerra non c'era posto per i DH.6 e i velivoli ancora attivi divennero subito superflui. Nel 1919 molti esemplari vennero venduti a privati. Altri vennero esportati specialmente verso il Sudafrica e l'Australia dove rimasero in servizio fino alla fine degli anni trenta.\nCirca sessanta esemplari vennero costruiti sotto licenza in Spagna dal 1921, furono equipaggiati con motori Hispano-Suiza 8 ed avevano fusoliera pi\u00f9 \"raffinata\", timoni arrotondati e abitacoli separati."}
{"id": "2424699", "revid": "395841", "url": "https://it.wikipedia.org/wiki?curid=2424699", "title": "Solicitors", "text": ""}
{"id": "2424700", "revid": "24734004", "url": "https://it.wikipedia.org/wiki?curid=2424700", "title": "Desperate housewives", "text": ""}
{"id": "2424709", "revid": "131358", "url": "https://it.wikipedia.org/wiki?curid=2424709", "title": "Larvik Turn &amp; I.F.", "text": ""}
{"id": "2424710", "revid": "827882", "url": "https://it.wikipedia.org/wiki?curid=2424710", "title": "Hall of Fame for Great Americans", "text": "La Hall of Fame for Great Americans \u00e8 la prima Hall of Fame creata negli Stati Uniti d'America nel 1900, e comprende i personaggi storici che hanno dato lustro alla nazione.\nLa struttura che ospita questa istituzione \u00e8 situata a New York City, nello stato di New York, nel borough del Bronx.\nEleggibilit\u00e0.\nPer essere eleggibili nella Hall of Fame, \u00e8 necessario che il personaggio risponda a diversi requisiti:\nEletti.\nL'elezione avviene ogni 5 anni, a partire dalla data di istituzione, fino al 1970. Da quell'anno le adesioni alla Hall of Fame sono state ridotte a 2, nel 1973 e 1976."}
{"id": "2424711", "revid": "287204", "url": "https://it.wikipedia.org/wiki?curid=2424711", "title": "Salzkotten", "text": "Salzkotten (24.928 abitanti) \u00e8 una citt\u00e0 della Germania centrale, situata nel \"land\" della Renania Settentrionale-Vestfalia e nel circondario di Paderborn.\n\u00c8 attraversata dal fiume Heder."}
{"id": "2424712", "revid": "131358", "url": "https://it.wikipedia.org/wiki?curid=2424712", "title": "Larvik Turn", "text": ""}
{"id": "2424713", "revid": "131358", "url": "https://it.wikipedia.org/wiki?curid=2424713", "title": "Larvik Turn &amp; IF", "text": ""}
{"id": "2424714", "revid": "767487", "url": "https://it.wikipedia.org/wiki?curid=2424714", "title": "ASB Classic 2008", "text": "L'ASB Classic 2008 \u00e8 stato un torneo di tennis giocato sul cemento. \n\u00c8 stata la 23\u00aa edizione del ASB Classic, che fa parte della categoria Tier IV nell'ambito del WTA Tour 2008. \nSi \u00e8 giocato al ASB Tennis Centre di Auckland in Nuova Zelanda, dal 31 dicembre 2007 al 5 gennaio 2008.\nCampioni.\nSingolare.\n Lindsay Davenport ha battuto in finale Aravane Reza\u00ef, 6\u20132, 6\u20132\nDoppio.\n Marija Korytceva / Lilia Osterloh hanno battuto in finale Martina M\u00fcller / Barbora Z\u00e1hlavov\u00e1-Str\u00fdcov\u00e1, 6\u20133, 6\u20134"}
{"id": "2424722", "revid": "1629429", "url": "https://it.wikipedia.org/wiki?curid=2424722", "title": "Avvento (dramma)", "text": "Avvento (in svedese \"Advent\") \u00e8 una dramma del drammaturgo svedese August Strindberg.\nScritto nel 1898, questo dramma, concepito da Strindberg come un \"dramma natalizio per bambini\": \u00abuna f\u00e9erie seria nello stile delle fiabe di Andersen, dove non ci sono fate e folletti ma solo i grandi imperscrutabili Invisibili che conducono il gioco\u00bb.\nRacconta la vicenda di un giudice e della sua moglie che sono cattivi nei confronti dei figli e che \"credono di essere sempre nel giusto\". Sprofondano in un inferno swedenborghiano, dove vedono, nel mausoleo che si sono eretti per riposare in pace, fantasmi e peccati capitali. Si vede comunque un finale che concede una via d'espiazione ai due dannati, con lo spuntare della stella dell'Avvento e una visione del presepe con Ges\u00f9 bambino.\nIl dramma viene pubblicato l'anno seguente alla scrittura, insieme a \"Delitto e delitto\" con un unico titolo: \"Innanzi alla corte suprema\" (\"Vid H\u00f6gre r\u00e4tt\")."}
{"id": "2424723", "revid": "1318658", "url": "https://it.wikipedia.org/wiki?curid=2424723", "title": "\u00c7er\u00e7iz Topulli", "text": "Biografia.\nIl clima familiare in cui crebbe, grazie soprattutto all'influenza del fratello maggiore Bajo Topulli, orient\u00f2 fortemente i suoi ideali patriottici. Deciso ad ottenere l'indipendenza dell'Albania, gi\u00e0 in giovane et\u00e0 partecip\u00f2 alle prime riunioni del comitato segreto \"Per la libert\u00e0 dell'Albania\" che aveva sede nella sua citt\u00e0 natale di Argirocastro.\nNel gennaio 1907 pubblic\u00f2 sul quotidiano albanese \"Shpresa e Shqip\u00ebris\u00eb\" (\"La speranza dell'Albania\") un articolo dal titolo \"Nga malet e Shqip\u00ebris\u00eb\" (\"Dalle montagne dell'Albania\") in cui auspicando un \"Risorgimento albanese\" si rivolgeva a tutti i patrioti albanesi esortandoli a sollevarsi e a combattere contro l'Impero Ottomano per ottenere l'indipendenza della nazione.\nNel gennaio 1907 divenne il comandante del gruppo armato che operava principalmente nell'Albania meridionale, nelle aree di Argirocastro e Coriza. Su ordine del comitato locale, nel 1908 alcuni componenti del suo gruppo armato uccisero il comandante della gendarmeria turca di Argirocastro, il maggiore bosniaco Halil Musa Bey.\nIl 18 marzo 1908 divenne capo delle truppe risorgimentali albanesi nella cosiddetta \"guerra di Mashkullor\u00eb\", dove i patrioti dovettero affrontare l'esercito ottomano che aveva mandato truppe numerose per vendicare la morte del proprio comandante.\nDopo la vittoria della rivoluzione nel 1908, \u00c7er\u00e7iz Topulli lavor\u00f2 per la formazione dei club albanesi e per l'apertura di scuole in albanese in tutte le regioni di lingua albanese.\nDopo la proclamazione dell'Indipendenza dell'Albania, avvenuta il 28 novembre 1912, entr\u00f2 a far parte del governo appena formato da Ismail Qemali, operando sempre molto attivamente per la difesa dei territori albanesi nei Balcani.\nVenne ucciso il 15 luglio 1915 a Scutari durante uno scontro a fuoco con l'esercito Serbo-Montenegrino, durante la prima guerra mondiale, mentre cercava di fermare l'avanzata slava nei territori albanesi.\nNel 1937 i suoi resti vennero riportati nella sua citt\u00e0 natale di Argirocastro."}
{"id": "2424725", "revid": "2091899", "url": "https://it.wikipedia.org/wiki?curid=2424725", "title": "Festa di sant'Alfio a Lentini", "text": "La festa di Sant'Alfio o meglio i festeggiamenti in onore dei Santi Martiri Alfio, Filadelfo e Cirino sono la pi\u00f9 importante festa religiosa della citt\u00e0 di Lentini, la quale celebra i suoi Santi Patroni tutelari. Si svolgono tutti gli anni il 9-10-11 maggio e il 2 settembre (data che ricorre il rientro delle Sacre Reliquie dei Tre Fratelli in citt\u00e0, nel 1517). Sant'Alfio \u00e8 considerato il Patrono dei muti.\nAgiografia dei Santi Martiri Alfio, Filadelfo e Cirino.\nIn Puglia, terra in cui il Cristianesimo ebbe una larga diffusione sin dai primi secoli dopo Cristo, vi \u00e8 un piccolo borgo di poche migliaia di abitanti: si tratta di Vaste (frazione di Poggiardo, in Provincia di Lecce), antichissimo centro sotto la dominazione greca e poi romana, che in un tempo assai remoto godette di grande fama. Qui nella \"Citt\u00e0 dei Prefetti\", nel III secolo, nacquero i Tre Fratelli Alfio, Filadelfo e Cirino. Dai nobili natali, discendevano da Benedetta di Locuste e dal Principe Vitale (o Vitalio), padre di quattro figli (la primogenita fu madre del martire Erasmo). Entrambi i genitori furono barbaramente martirizzati. I Tre Fanciulli vennero educati dapprima da Evodio da Bisanzio e, successivamente, dal Sacerdote cristiano Onesimo.\nI loro nomi, le cui radici presentano eminentemente una derivazione ellenistica, evidenziano tre significati ben precisi: Alfio (\"di carnagione chiara\"), Filadelfo (\"amico del fratello\"), Cirino (\"piccolo signore\").\nNel 250 l'Imperatore Treboniano Gallo, succeduto a Gaio Messio Quinto Traiano Decio, eman\u00f2 un editto in cui si esigeva che ogni persona sospettata di Cristianesimo offrisse incenso ad una qualsiasi divinit\u00e0 romana, Imperatore compreso. La validit\u00e0 di questo editto venne estesa su tutto il territorio romano, colpendo indifferentemente i membri delle diverse comunit\u00e0 cristiane, i loro beni e la loro fede. Nel 251 il Prefetto Nigellione ordin\u00f2 che tutti i cristiani di Vaste fossero condotti al suo cospetto. Furono arrestati molti individui fra cui i Santi Fratelli e questi ultimi, dopo esser stati interrogati, vennero condotti a Roma - ove furono rinchiusi nel Carcere Mamertino ai piedi del Campidoglio, per mano del Prefetto Licinio - e successivamente a Pozzuoli dal Prefetto Diomede, famoso per la rapidit\u00e0 delle sue sentenze. Qui, dopo vari interrogatori, il tiranno ordin\u00f2 l\u2019uccisione di Onesimo e la decapitazione di Erasmo insieme con altri tredici compagni. Diomede tent\u00f2 qualsiasi lusinga per far distogliere dalla loro fede i Tre Fratelli, ma non riusc\u00ec nel suo intento. Alfio, Filadelfo e Cirino quindi, essendo di nobile famiglia, furono risparmiati ed inviati in Sicilia.\nIl 25 agosto del 252 giunsero a Taormina da Tertullo, giovane patrizio romano e Preside dell'isola, che aveva acquistato la fama di funzionario integerrimo ed autoritario. Costui li accolse nel suo maestoso palazzo per interrogarli, ma non riuscendo a scostarli dal loro credo li affid\u00f2 ai soldati capitanati da Mercurio. Furono quindi inviati a Lentini, ove trovarono la morte. Durante il tragitto, il gruppo costeggi\u00f2 l'Etna e si ferm\u00f2 dove in seguito nacquero i paesi di Sant'Alfio e Trecastagni (\"\u00abTres Casti Agni\u00bb\" / trad: \"\u00abTre Casti Agnelli\u00bb\"). Verso la fine di Agosto, di sera, giunsero a Catania e furono rinchiusi in una prigione (ancora oggi \u00e8 indicata con la scritta \"\u00abSanctorum Martyrum Alphii Philadelphi et Cyrini carcer\u00bb\") che ai giorni nostri si trova in una cripta sotto la Chiesa dell'Immacolata Concezione della Beata Maria Vergine ai Minoritelli, di fronte l'attuale Presidio Ospedaliero Santa Marta. L\u00ec \u00e8 possibile ammirare una lapide in marmo e un quadro. All'alba vennero avviati a Lentini e attraversarono il fiume Simeto ch'era in piena. Vi furono spinti da otto soldati fanatici pagani; i tre fratelli lo passarono incolumi, mentre gli otto soldati che li avevano spinti e seguiti annegarono. Il 2/3 settembre del 252 giunsero finalmente a Lentini, nella contrada che anche oggi \u00e8 denominata Palmiere: la citt\u00e0 si presentava per l'appunto ricca di palme, ulivi, viti, fiorente d'ogni verdura e di fiori. Marco Tullio Cicerone la defin\u00ec il \"\u00abgranaio di Roma\u00bb\". Entrando in citt\u00e0, i Tre Giovani liberarono un bambino ebreo - indemoniato ed ammalato - figlio del Rabbino Samuele. Un\u2019altra leggenda, ancora, narra che quando i Tre Fratelli originari di Vaste giunsero a Lentini la trovarono appestata, per poi miracolarla e liberarla dalla peste. Vennero quindi affidati al Ministro Alessandro (vicario di Tertullo) che, dopo vari interrogatori, li condusse infine nelle carceri del luogo.\nVivevano in citt\u00e0 due giovani contesse, di nome Tecla e Giustina, cugine tra loro nonch\u00e9 ricche proprietarie terriere. Tecla - cugina di Alessandro - da oltre sei anni soffriva di un\u2019irreversibile paralisi alle gambe; Giustina invece era cieca in un occhio. Nessun medico era mai riuscito nell'impresa di guarirle. Venendo a conoscenza dei prodigi che - durante il tragitto da Roma a Lentini - avevano accompagnato i tre fratelli, Tecla formul\u00f2 la richiesta rivolta al cugino di voler conoscere quei giovani per implorare, mediante la loro intercessione, una miracolosa e tanto sperata guarigione. Richiesta che venne esaudita da Alessandro, con suo grande rischio, in uno dei giorni di assenza del Preside. Il vicario di Tertullo, successivamente, si convertir\u00e0 al Cristianesimo e si far\u00e0 battezzare con il nome di Neofito da Agatone, per poi diventare il primo Vescovo di Lentini. Egli condusse i Tre Giovinetti da Tecla e quest'ultima, con animo ricolmo di speranza, chiese loro di intercedere con preghiere rivolte alla sua salute. I Tre Fratelli rimasero commossi alla vista di quella giovane immobilizzata sul letto e le promisero che avrebbero pregato per lei. Durante la stessa notte le sarebbe comparso in sogno l'Apostolo Andrea il quale, segnatala con un segno di croce, le assicur\u00f2 che sarebbe guarita grazie all'intercessione di quei Giovani incarcerati da Tertullo. Il mattino seguente, trovandosi miracolosamente guarita, decise di recarsi al carcere per ringraziare i Tre Giovinetti con l'aiuto di Alessandro, visibilmente sbigottito. Anche Giustina fu guarita. Da quel giorno Tecla continu\u00f2 a visitarli segretamente insieme alla cugina per assisterli, confortarli e portar loro dei viveri con cui rifocillarsi nelle notti di miseria e solitudine.\nTuttavia la sua opera dur\u00f2 poco giacch\u00e9 Tertullo, arresosi di fronte alla loro inflessibile fede, eman\u00f2 la sua inappellabile sentenza. La sterminata piazza di Lentini era gremita di folla, in attesa di un grande evento storico: dopo averli fatti girare ammanettati e frustati per le vie della citt\u00e0, esposti nudi e scalzi allo scherno del popolo inferocito ed urlante, ad Alfio venne strappata la lingua, Filadelfo bruciato su di una graticola e Cirino, nondimeno, gettato in una caldaia di pece bollente. Era il 10 maggio del 253. Alfio aveva ventidue anni e sette mesi, Filadelfo ventuno, Cirino diciannove e otto mesi.\nNel mentre Tertullo fece arrestare e martirizzare due giovani lentinesi presenti al sacrificio, Cleonico e Stratonico, poich\u00e9 osarono inveire contro il tiranno accusandolo di crudelt\u00e0. Su ordine del Preside dell\u2019isola, i corpi martirizzati e privi di vita dei Tre Fratelli furono legati con funi e trascinati in una foresta (denominata Strobilio per la gran quantit\u00e0 di pini esistenti), per poi esser gettati in un pozzo secco vicino alla dimora della nobile Tecla. Nella notte tra il 10 e l'11 maggio, accompagnata da Giustina e da undici servi cristiani tra cui cinque donne, estrasse i loro corpi conferendone una dignitosa sepoltura sfruttando una piccola grotta nelle immediate vicinanze. Nel 261, in quel luogo ormai sacro, fu eretto un maestoso tempio in onore ai Santi Martiri originari di Vaste. Ancora oggi \u00e8 possibile osservare il luogo della sepoltura all'interno della Chiesa Madre (Ex Cattedrale) Santa Maria la Cava e Sant'Alfio di Lentini. La breve vita terrena dei Tre Santi si concluse, dunque, in modo tragico. Essi vennero per\u00f2 a costituire il seme della Chiesa leontina, che ebbe il privilegio d'esser elevata a sede vescovile sino al 790.\nDocumenti e fonti storiche.\nLe notizie che possediamo sulla vita e sul martirio dei Santi Alfio, Filadelfo e Cirino, il cui culto \u00e8 molto diffuso in quasi tutta la Sicilia Orientale fin dall'Alto Medioevo, sono contenute in un documento che gli storici e gli studiosi fanno risalire al 24 dicembre del 964: si tratta di una lunga e minuziosa narrazione scritta da un Monaco (certamente italogreco) di nome Basilio, con verosimiglianza a Lentini, come si evince dalla precisa indicazione dei luoghi, delle tradizioni e dei costumi della comunit\u00e0 ivi esistente. Il manoscritto contiene due tra i testi pi\u00f9 fantasiosi della letteratura agiografica siciliana: la \"Vita\" di San Pancrazio (primo Vescovo di Taormina) e, appunto, la \"Passio\" sui Santi Martiri Alfio, Filadelfo e Cirino. Al termine il volume si chiude con questo periodo, tradotto dal greco: \"\u00abCon l'aiuto di Dio venne a fine il libro dei SS. Alfio, Filadelfo e Cirino, scritto per mano del Monaco Basilio\u00bb\". Il prezioso documento \u00e8 oggi conservato presso la Biblioteca Vaticana, segnato col numero 1591, proveniente dal Monastero di Grottaferrata nei pressi di Roma.\nNel corso dei secoli, l'antico testo (denominato altres\u00ec \"Codice di Grottaferrata\") \u00e8 divenuto la fonte ispiratrice a cui attingere per un ingente numero di volumi. In particolar modo, si ricordano:\nLe narrazioni agiografiche legate ai Santi Martiri nonch\u00e9 a Lentini, ancora, vengono menzionate nelle numerose edizioni del celebre \"Martyrologium Romanum, ad novam kalendarii rationem, et ecclesiasticae historiae veritatem restitutum\" della Chiesa Cattolica, redatto dal Cardinale e storico italiano Cesare Baronio. Da alcuni passaggi tratti dal volume dal titolo \"Terrone e Polenta\" dello studioso Salvatore Brancato, infine, si riportano delle informazioni sull'esistenza di una Basilica dedicata a Santa Tecla, venuta alla luce diversi anni fa sotto il sagrato del Duomo di Milano. Sebbene nel suo sermone 77 Sant'Ambrogio (Vescovo milanese) faccia riferimento ai Santi Martiri Alfio, Filadelfo e Cirino, la \"Basilica nova\" o \"maior\" (attualmente coperta da Piazza del Duomo) ricondurrebbe per\u00f2 a Santa Tecla di Iconio, poich\u00e9 eretta in suo onore.\nFestivit\u00e0 e riti.\nAll'alba del 1\u00ba maggio, in una Lentini adornata dal profumo di zagara e contornata dal cinguettio delle rondini, nella loggia campanaria dell\u2019Ex Cattedrale dedicata a Santa Maria la Cava e Sant'Alfio i rintocchi della pi\u00f9 piccola tra le campane (ribattezzata \"la Nona\") precedono il suono delle restanti principali. Nello stesso istante, i primi spari dei mortaretti provenienti dal Cimitero simboleggiano un\u2019antica e lieta tradizione: i defunti, infatti, ricorderebbero ai vivi che i Festeggiamenti in onore dei Santi Martiri Alfio, Filadelfo e Cirino sono ormai imminenti. I successivi spari - provenienti da Piazza Duomo - avverranno regolarmente ogni giorno alle ore 7:00, 8:00, 9:00, 11:00 e 17:00. I successivi spari - provenienti da Piazza Duomo - avverranno regolarmente ogni giorno alle ore 7:00, 8:00, 9:00, 11:00 e 17:00. Nella notte che precede il mese di maggio, un tempo dedicato alle feste di Ercole che nei campi leontini sconfisse il Leone di Nemea, \"u paraturi\" ha addobbato con drappi rossi e bianchi l'Ex Cattedrale ed \u00e8 stato preparato l'altare papale sulla cripta che racchiude il Sepolcro dei Tre Fratelli. Contemporaneamente, le bande musicali percorrono le vie cittadine per annunciare a tutti l'arrivo della Festa. Dal 1\u00b0 al 9 maggio, il cerimoniale prevede la Novena in Chiesa Madre alle ore 11:00 ed alle ore 17:00; alle ore 20:00, invece, viene celebrata la Novena solenne presso la Chiesa dei Tre Santi (o della Fontana) eretta nel luogo in cui i Tre Fratelli \"subirono il martirio\". Nel frattempo, presso il Carcere (o Grotta) dei Tre Santi, sita in Via Paradiso, viene allestita la \"scena del martirio\". Nella cappella che custodisce il Fercolo di Sant'Alfio si lucidano gli argenti e si provano le luci. Le strade si riempiono di bancarelle, vengono allestite le luminarie. Nella Chiesa della Campana si prepara il Busto Reliquiario di San Cirino (o, pi\u00f9 semplicemente, Reliquia) contenente il \"cuore di Sant'Alfio\". L\u20198 maggio, a partire dal 1999, si svolge una rappresentazione vivente.\nAlle ore 20:00 del 9 maggio si apre il portone principale della Chiesa Madre. Una volta schiuso, fuoriesce il Capitolo dell'Ex Cattedrale con gli anziani della Confraternita che indossano la gualdrappa di velluto nero lucido. Seguono quindi i chierichetti, i canonici, il Comitato dei Festeggiamenti (gi\u00e0 Deputazione), i Devoti Spingitori, i Labor Non Honor, gli scout e la banda musicale. Il corteo passa davanti al Municipio, dov'\u00e8 issato il gonfalone della Citt\u00e0. Si giunge alla Chiesa della Campana imboccando Via Regina Margherita, Piazza Oberdan e Via San Francesco d'Assisi. Breve sosta davanti alla piccola Chiesa (nel luogo in cui si ipotizza fosse ubicata l\u2019antica Cattedrale di Lentini dedicata a Santa Maria la Cava, distrutta dal terremoto del 1693), scampanio e fuochi d'artificio alle ore 21:00. \"La Festa ha ufficialmente inizio\". Il corteo si spinge fino alla Chiesa della Fontana, risale via Lisso fino a Piazza Oberdan e, di nuovo, Piazza Umberto e Piazza Duomo tra la folla festante. Qui in piazza avviene u iocu focu del 9 Maggio alle ore 23:00, uno dei momenti culminanti della Festa: lo spettacolo dei fuochi d'artificio, il primo fra le tre serate. Il Busto Reliquiario rientra in Chiesa Madre: tutto \u00e8 pronto per l'atteso momento successivo. I Devoti Spingitori si riuniscono davanti all'Ex Cattedrale. All'1:00 del 10 maggio si ha il rintocco della campana dell'orologio, lo scampanio del campanone principale, lo sparo di botti e l'apertura delle porte dell'Ex Cattedrale. I Devoti Spingitori gridano alcune invocazioni come \"\u00abAgghiamamulu a Sant'Affiu!\u00bb\", \"\u00abAgghiamamulu 'ccu tuttu u cori a Sant'Affiu!\u00bb\" o \"\u00abPrima Diu e poi li Santi!\u00bb\" e la folla rispettivamente risponde con \"\u00abSant'Affiu!\u00bb\" o \"\u00abMattri Santi!\u00bb\". Inizia, a questo punto, uno dei momenti pi\u00f9 suggestivi: \"i Nuri\" che percorrono il Giro Santo (\"a Via\"). Uomini a torso nudo, scalzi, che indossano solo un paio di calzoni bianchi corti e un nastro rosso, che tengono una mano dietro la schiena e nell'altra un cero o un mazzo di fiori. Corrono per le strade di Lentini ricordando il giro che compirono i Santi Martiri, tra le atroci sofferenze, per l'antica cinta muraria della citt\u00e0. Dietro a loro sopraggiungono anche le donne, scalze. \"Una corsa e un cammino silenziosi, tra due ali di folla ammutolita\".\nAlle ore 9:00 del mattino seguente, nell'altare eretto sulle tombe dei Tre Fratelli all'interno della Chiesa Madre, i sacerdoti celebrano la Santa Messa. La gente si riunisce in Piazza Umberto con indosso i vestiti migliori (\"\u00abi robbi di Sant'Affiu\u00bb\"). Dalla porta laterale della Chiesa Madre, in Via Garibaldi, esce portato a spalla dai Canonici lo scrigno con le Reliquie dei Tre Santi Alfio, Filadelfo e Cirino. Lo scrigno viene poggiato sul Fercolo di Sant'Alfio, ormai giunto davanti alla porta dell\u2019Ex Cattedrale: \u00e8 \"\u00aba nisciuta do Santu\u00bb\", sono le 10:00 in punto del mattino. Tripudio di fuochi d'artificio. Il corteo esce dal sagrato: tempietto argenteo del Santo e dietro i chierici, i Cavalieri del Santo Sepolcro con l'antica divisa (mantello bianco crociato di rosso) e le loro Dame, le associazioni cattoliche, i canonici, il Comitato dei Festeggiamenti, i Devoti Spingitori, i Labor Non Honor, gli scout e la banda musicale. Il Sindaco e la Giunta Comunale si aggiungono alla processione quando quest\u2019ultimo giunge davanti a Palazzo Scammacca, sede del Comune di Lentini. La folla dona alla Vara fiori, ceri, nastri, banconote; i bambini sono avvicinati alla statua e simbolicamente donati al Santo. Il corteo effettua il \"Giro d'onore\" in Piazza Umberto, poi continua per le strade principali della citt\u00e0. Alcuni dei momenti pi\u00f9 salienti del percorso della \"Vara\" di Sant'Alfio nella giornata del 10 maggio sono - a partire dal 2019 - l\u2019incontro con la statua di Santa Tecla Vergine nei pressi dell'icona dedicata ai Santi Martiri sita nell'antica Contrada Palmiere (oggi in Via Etnea, sul versante della localit\u00e0 che in memoria dei Tre Fratelli prende il nome di Santuzzi, Carlentini), l'arrivo nel quartiere \"Quartarari\", la salita presso la Chiesa di Santa Croce (\"Agghianata ra Santa Cruci\") nel quartiere Sopra Fiera (\"Supra Fera\") e, infine, l\u2019arrivo presso l'Arco Trionfale (\"Potta Jaci\"), la porta dell'antica citt\u00e0 sita in Piazza Oberdan. Dopo il fuoco dell'1:00 dell'11 maggio, il Fercolo va a riposare presso la Chiesa dei Tre Santi (o della Fontana).\nLa mattina seguente l'Arcivescovo Metropolita di Siracusa celebra il Solenne Pontificale in onore dei Santi Martiri Alfio, Filadelfo e Cirino. Nel pomeriggio la Vara riprende il suo giro: l'antico quartiere San Paolo, l'omaggio della citt\u00e0 al Fercolo di Sant\u2019Alfio in Piazza Umberto, la Chiesa della Santissima Trinit\u00e0 e San Marziano. A notte fonda (o persino all'alba) lo sparo del mortaio e il suono delle campane: sono aperte le porte della Chiesa Madre. Si forma un corteo composto dal Capitolo dell'Ex Cattedrale e dal Sindaco, che risalgono Via Regina Margherita andando incontro al Fercolo di Sant'Alfio che termina il suo giro rientrando in Chiesa Madre. Nuovi boati e saluti da parte di folla e campane. \"\u00abSi voli Diu, Sant\u2019Affiuzzu, l\u2019annu prossimu ni viremu\u00bb\".\nI festeggiamenti in onore dei Santi Martiri a Lentini rientrano tra gli appuntamenti religiosi pi\u00f9 importanti nel panorama italiano e e siciliano. Fede, folklore e tradizione qui si uniscono in una delle pi\u00f9 emozionanti Feste dell'isola. I Santi Martiri Alfio, Filadelfo e Cirino - insieme con la Madonna - sono i Patroni tutelari della vetusta citt\u00e0 di Lentini e il loro culto \u00e8 presente in altre citt\u00e0 nella penisola e nel mondo. \"Li Tri Santi\" vengono celebrati dal popolo lentinese, con amore e devozione, il 9-10-11 maggio nonch\u00e9 il 2 settembre (data che ricorre la traslazione delle Sacre Reliquie dei Tre Fratelli a Lentini, nel 1517).\nLa Chiesa leontina e la traslazione delle Reliquie nel 1517.\nDopo il martirio che i Santi Martiri Alfio, Filadelfo e Cirino subirono a Lentini il 10 maggio del 253, i loro corpi furono custoditi con grande devozione nella citt\u00e0 medesima fino al 627 quando, a causa dell\u2019invasione della Sicilia da parte dei Saraceni sbarcati a Mazara del Vallo, l\u2019ultimo Vescovo Costantino nonch\u00e9 Abate del Monastero Basiliano di San Filippo di Fragal\u00e0 (ubicato a Frazzan\u00f2), si rifugi\u00f2 in quel luogo portando con s\u00e9 le spoglie dei Tre Fratelli. Le varie vicende che seguirono si possono cos\u00ec riassumere: in seguito all'avanzare dei Musulmani, lo stesso Costantino trasfer\u00ec le Sacre Reliquie nel Convento di Alunzio - sua citt\u00e0 natale - nascondendole in alcune grotte sotterranee di cui si persero le tracce dopo la distruzione della stessa Alunzio da parte dei Saraceni.\nA seguito dell'anno 1000 e della liberazione della Sicilia dai Saraceni per opera di Ruggero I di Sicilia, le spoglie dei Santi Martiri furono ritrovate nei pressi dell'antico insediamento greco di Apollonia durante la costruzione di San Fratello - errata traduzione dell'antica denominazione di \"San Frareau\", che si riferiva in verit\u00e0 a \"San Filadelfio\" - racchiuse in delle casse ferrate insieme con gli atti del martirio e portate ai Basiliani di Fragal\u00e0 che dettero una porzione dei resti di San Filadelfo alla nuova citt\u00e0. Intanto le Sacre Reliquie furono murate in una Chiesa accanto al Convento e, in seguito, se ne persero le tracce. Nel 1387 furono ritrovate durante i restauri della Chiesa suddetta, furono murate sotto un altare perdendosene ancora la memoria. Il 22 settembre del 1516 le Sacre Reliquie dei Tre Fratelli vennero nuovamente ritrovate ed esposte alla solenne venerazione dei fedeli dopo aver segato le tre calotte craniche che vennero donate al Monastero del Santissimo Salvatore di Messina ove risiedeva l'Archimandrita dei Basiliani.\nBen presto la notizia giunse a Catania e poi a Lentini, dove si decise di mandare cinque sacerdoti e un laico al Monastero Basiliano per sondare gli \"umori\" di quei monaci e, allo stesso tempo, per studiare la topografia del Convento nel caso si dovesse optare per un ricorso alla forza. La missione non ebbe, purtroppo, un esito felice: sulla loro richiesta i monaci non si pronunciarono apertamente, avallarono diritti e chiesero di sentire prima i loro superiori.\nAl ritorno in Lentini, questa presa di posizione fu illustrata dagli sconfitti ambasciatori ai loro concittadini che, desiderosi di avere al pi\u00f9 presto i resti mortali dei propri Martiri Protettori, votarono ad unanimit\u00e0 in assemblea di armare una spedizione per avere con la forza quello che non erano riusciti ad ottenere con la forza di quella legge naturale che dava loro il diritto al possesso delle Sacre Reliquie. Questa, al comando di Giovanni Musso, giunse sul far della notte del 29 agosto di fronte al Monastero di Fragal\u00e0. Dopo aver ripetutamente bussato, rassicurando i monaci delle loro intenzioni, i lentinesi - rivelatisi del tutto vani i tentativi di pacifico accesso - decisero d\u2019irrompere con la forza. In breve entrarono nel cortile. Ai monaci, impauriti per quella brusca invasione di uomini armati, illustrarono ancora una volta il nobile scopo della loro missione, ossia ritornare in possesso delle Reliquie dei loro Santi Patroni; Reliquie che, alla fine, furono loro consegnate dall'Abate. Il 2 settembre del 1517, quindi, ottanta cavalieri entrarono al galoppo a Lentini accolti dagli applausi e portavano, sorretta da fra servo di Dio, la cassetta con le Reliquie dei Santi Martiri Alfio, Filadelfo e Cirino. Questa fu consegnata ai sacerdoti della citt\u00e0 e, dopo una solenne processione, venne custodita nella Chiesa dedicata ai Santi Martiri.\nDa quel momento le Sacre Reliquie si trovarono cos\u00ec suddivise:\nMa se il cittadino comune era stato soddisfatto nelle sue aspirazioni la Chiesa leontina, invece, non poteva chiudere questo capitolo della sua nobile storia con quell'atto di forza \"extra legem\". Cos\u00ec mand\u00f2 alcuni doni ai monaci di Fragal\u00e0 e successivamente, tramite la brillante arringa di difesa di Don Costantino - inviato espressamente dal Senato lentinese in Vaticano - chiese ed ottenne dal Sommo Pontefice Leone X la conferma della titolarit\u00e0 del possesso delle Reliquie e la remissione di ogni censura.\nIl 10 maggio 2020, con decreto dell'Arcivescovo Metropolita di Siracusa S.E. Mons. Salvatore Pappalardo, la Chiesa dei Tre Santi (o della Fontana) - gi\u00e0 dedicata a San Mercurio nonch\u00e9 luogo del martirio dei Tre Fratelli - \u00e8 stata eretta a Santuario Diocesano dei Santi Martiri Alfio, Filadelfo e Cirino.\nI Vescovi lentinesi fino al IX secolo.\nAnzitutto \u00e8 bene ricordare come la Chiesa leontina abbia riconosciuto la maternit\u00e0 divina della Vergine Maria prima del Concilio di Efeso del 431, il terzo Concilio ecumenico della Cristianit\u00e0. In una \"Notitia Episcopatuum\" della fine del IX secolo, poi, Lentini figura al tredicesimo posto fra le sedi episcopali siciliane. Non \u00e8 raro tuttavia che sedi episcopali vacanti da tempo o soppresse apparissero ancora nelle liste episcopali redatte a Costantinopoli. Infatti, dopo la conquista araba della Sicilia, non sono pi\u00f9 noti vescovi lentinesi e la diocesi probabilmente fu soppressa. In quanto antica sede di una cattedra vescovile, la Chiesa Madre Santa Maria la Cava e Sant\u2019Alfio si fregia del titolo di \"Olim Cathedralis\".\nNegli ultimi decenni del XVIII secolo, in occasione della riorganizzazione delle sedi episcopali siciliane, furono avviati tentativi per ripristinare la diocesi di Lentini, che per\u00f2 non ebbero alcun seguito.\nDal 1968 Lentini \u00e8 una sede vescovile titolare della Chiesa cattolica; l'attuale vescovo titolare \u00e8 Marek Marczak, vescovo ausiliare di \u0141\u00f3d\u017a.\nInni ai Santi Martiri Alfio, Filadelfo e Cirino.\nCol passare del tempo, i cittadini di Lentini hanno elaborato una serie di inni in onore dei loro Santi Patroni Alfio, Filadelfo e Cirino. Attualmente, gli inni maggiormente conosciuti ed utilizzati sono due.\nA Lentini di zagara adorna.\nTesto di Monsignor Salvatore Moschitto, musica di Don Paolo Leggeri\n\"1. A Lentini di zagara adorna,\"\n\"nella luce dei santi pi\u00f9 bella,\"\n\"il tuo sangue, cadendo, risorse\"\n\"in fulgore di splendida stella.\"\n\"Ritornello: O martire Sant'Alfio,\"\n\"dammi l'ardente brama\"\n\"del cielo e dell'amore,\"\n\"dammi la forza indomita\"\n\"di confessar la f\u00e9.\"\n\"2. Tre fratelli di stirpe latina,\"\n\"in quell'era di strage e tormenti,\"\n\"dieder forti la vita novella,\"\n\"per ardore di fede roventi.\"\n\"Ritornello: O martire sant'Alfio\u2026\"\n\"3. In un'alba di maggio dorata\"\n\"tre cherubini spiriti aleggianti,\"\n\"sorvolando con strofe desiata,\"\n\"tre corone riportano al cielo.\"\n\"Ritornello: O martire Sant'Alfio\u2026\"\n\"4. Le corone che mai sulla terra\"\n\"vengon spente dall'ira e dal sangue,\"\n\"che dal mondo ne fanno una serra\"\n\"di germogli, di gigli e di Santi.\"\n\"Ritornello: O martire Sant'Alfio\u2026\"\nO Sant'Alfio glorioso.\nTesto di Don Giovanni Maria D'Asta\n\"1. O Sant'Alfio glorioso\"\n\"dal tuo trono eccelso in ciel\"\n\"volgi il guardo tuo pietoso\"\n\"sul tuo popol fedel.\"\n\"Ritornello: Tutti noi concittadini\"\n\"t'invochiamo con amor\"\n\"o Sant'Alfio su Lentini\"\n\"le tue grazie spargi ognor.\"\n\"2. Tre fratelli giovinetti\"\n\"Alfio Filadelfo e Ciro\"\n\"per la fede nei lor petti\"\n\"il martirio qui subiron.\"\n\"Ritornello: Tutti noi concittadini\"\n\"v'invochiamo con amor\"\n\"o fratelli su Lentini\"\n\"vostre grazie date ognor.\"\nLeggende.\nAttorno alle figure dei Santi Martiri Alfio, Filadelfo e Cirino in Lentini ruotano numerose leggende e credenze popolari che vengono trasmesse oralmente da padre in figlio. Alcune di esse trovano riscontro nelle documentazioni storiche, altre sono basate su testimonianze scritte dagli storici, altre ancora vengono semplicemente raccontate. Qui di seguito ne riportiamo alcune.\nLa leggenda del Simeto.\nSi narra che durante la persecuzione dei cristiani da parte dei romani i Tre Fratelli di Vaste, giunti ormai nei pressi di Lentini (e, pi\u00f9 esattamente, al fiume Simeto), si trovarono nella necessit\u00e0 di doverlo attraversare avendo i soldati romani alle loro spalle: il Simeto era allora pi\u00f9 grande e vorticoso di quanto sia oggi. I Tre Fratelli, non avendo alternative, si avventurarono in quelle acque turbinose ma invece di affondare vi camminarono sopra, mentre i soldati romani che volevano prenderli vi annegarono.\nLa leggenda del cavallo.\nNel Carcere (o Grotta) rupestre di Tertullo - \"a rutta di Ra Tattullu\" - in alto a destra \u00e8 possibile vedere delle orme di zoccoli di cavallo, di cui non si sa ben spiegare l'origine. Alcuni dicono sia stato un cavallo alato, altri dicono si trattasse del cavallo di Tertullo che cadde dalla sommit\u00e0 della grotta. Altri, ancora, le attribuiscono al mito di Pegaso alato.\nLa leggenda della peste.\nQuando i Santi Martiri originari di Vaste giunsero a Lentini, la trovarono appestata. Riuscirono per\u00f2 a miracolarla, liberandola dalla peste. Oggi, nella Chiesa di San Francesco di Paola, a sinistra dell'altare, si trova un frammento di roccia che conserva le orme dei Tre Fratelli che sarebbero state lasciate nel momento in cui la citt\u00e0 fu liberata dalla peste.\nLa leggenda dei pozzi.\nQuella dei pozzi \u00e8 forse l'unica leggenda che si avvalga di elementi materiali che ne spieghino l'origine. Si racconta che, durante il martirio dei Tre Fratelli, la lingua mozzata di Sant'Alfio sia caduta a terra, compiendo tre balzi e scavando tre pozzi. Ancora oggi nella Chiesa dei Tre Santi (o della Fontana), edificata sulle basi di un antico foro romano, \u00e8 possibile vedere i tre pozzi nel luogo in cui avvenne il martirio. In occasione dei Festeggiamenti Patronali quello centrale viene aperto e l'acqua santa, contenuta al suo interno, miracolosamente si innalza di livello.\nLa leggenda del terremoto.\nQuesta leggenda riguarda sempre la Chiesa dei Tre Santi (o della Fontana), nel cui abside si trovano le statue lignee raffiguranti i Tre Fratelli. Si racconta che il 2 settembre del 1517, in occasione del ricordo della traslazione delle Sacre Reliquie, le statue vennero portate al di fuori della Chiesa. Nello stesso istante si abbatt\u00e9 su Lentini un violento terremoto, tanto che le statue dei Tre Santi vennero immediatamente riportate all'interno e il sisma cess\u00f2. Da allora non vennero pi\u00f9 spostate.\nFestivit\u00e0 in Italia.\nI Santi Martiri Alfio, Filadelfo e Cirino sono Patroni/Compatroni delle seguenti citt\u00e0 italiane:\nSono venerati nelle seguenti citt\u00e0 italiane:\nSono presenti delle significative testimonianze di fede nelle seguenti citt\u00e0 italiane:\nFestivit\u00e0 nel mondo.\nI Santi Martiri Alfio, Filadelfo e Cirino sono celebrati nelle seguenti citt\u00e0 sparse per il mondo:\nSono presenti delle significative testimonianze di fede nelle seguenti citt\u00e0 sparse per il mondo:\nLuoghi di culto dedicati.\nCitt\u00e0 italiane in cui i Santi Martiri Alfio, Filadelfo e Cirino sono Patroni/Compatroni:\nCitt\u00e0 italiane in cui sono venerati:\nCitt\u00e0 italiane in cui sono presenti delle significative testimonianze di fede:\nCitt\u00e0 sparse per il mondo in cui vengono celebrati:\nCitt\u00e0 sparse per il mondo in cui sono presenti delle significative testimonianze di fede:"}
{"id": "2424730", "revid": "709829", "url": "https://it.wikipedia.org/wiki?curid=2424730", "title": "Laura Robson", "text": "Ex n\u00ba27 del mondo in singolare nel luglio 2013, ha raggiunto gli ottavi di finale a Wimbledon nello stesso anno e agli US Open nel 2012.\nTra i suoi risultati spicca la medaglia d'argento conquistata alle Olimpiadi di Londra nel doppio misto insieme al connazionale Andy Murray.\nBiografia.\nNata in Australia da genitori australiani, ha ottenuto la cittadinanza britannica all'inizio del 2008. \u00c8 la terza figlia di Andrew e di Kathy Robson, allenatrice ed ex giocatrice di basket: la famiglia si trasfer\u00ec a Singapore quando la piccola aveva solo 8 mesi, per poi passare in Inghilterra. \nHa debuttato nei tornei ITF nel 2007, e l'anno successivo ha vinto a soli 14 anni il torneo di Wimbledon nella categoria junior. Ha vinto il suo primo torneo professionistico nel novembre 2008, e all'inizio del 2009 ha raggiunto la finale degli Australian Open (junior).\nNel 2017 Laura Robson \u00e8 stata tra i sopravvissuti della Strage di Las Vegas: la tennista, rimasta illesa, era una delle 22.000 persone che seguivano il concerto country sul quale si abbatt\u00e9 la furia omicida di Stephen Paddock.\nCarriera.\nJuniores.\nI genitori affermano che Laura ha iniziato a giocare a tennis \"non appena \u00e8 diventata grande abbastanza per riuscire a mantenere una racchetta\". Spinta dal loro supporto si \u00e8 iscritta ad un'accademia di tennis a 7 anni. Ha firmato a 10 anni con l'agenzia manageriale Octagon, a 11 anni con l'Adidas (che tuttora si occupa del suo abbigliamento in campo), e alla stessa et\u00e0 anche con la Wilson, noto marchio produttore di racchette.\nDopo aver lavorato con vari maestri \u00e8 entrata in contatto con il famoso Carl Maes, prima di scegliere come suo coach Martijn Bok, nel 2007. Bok avrebbe affermato sulla Robson che \"ha qualche difficolt\u00e0 a controllare la sua emotivit\u00e0\" e che \"vede in lei un grandissimo potenziale\". Laura ha anche iniziato ad allenarsi al National Tennis Centre sotto la guida di Maes e Bok, ed intanto prosegue gli studi con lezioni private.\nIl primo torneo ITF \u00e8 iniziato per Laura nel maggio 2007, dove partendo dal tabellone delle qualificazioni \u00e8 riuscita ad arrivare ai quarti di finale. Nello stesso anno ha raggiunto in altri due tornei le finali, per poi vincerne il primo in ottobre. Nella prima met\u00e0 dell'anno successivo (2008), conquista le finali di 3 tornei, per poi successivamente perdere tre volte di fila in altri tornei al terzo round.\n2010.\nHa partecipato alle qualificazioni per entrare nel maindraw dell'Australian Open ma \u00e8 stata battuta al secondo turno da Micha\u00eblla Krajicek. Nel mese di aprile ha preso parte ad alcuni tornei ITF negli Stati Uniti d'America ottenendo come migliori risultati i quarti di finale a Charlottesville e la semifinale a Dothan.\nA maggio partecipa alle qualificazioni del torneo di Strasburgo ma viene eliminata da Audrey Bergot. Nel mese di giugno partecipa al torneo di Birmingham in cui viene eliminata al secondo turno dalla belga Yanina Wickmayer. In seguito, partecipa al torneo di 's-Hertogenbosch ma viene eliminata al primo turno da Dominika Cibulkov\u00e1.\nSempre nel mese di giugno partecipa al torneo di Wimbledon ma viene eliminata al primo turno dalla serba Jelena Jankovi\u0107. Nel mese di agosto prende parte alle qualificazioni dello US Open ma viene sconfitta al terzo turno dalla pi\u00f9 esperta spagnola Nuria Llagostera Vives in tre set.\n2011.\nLa Robson inizia l'anno prendendo parte al torneo esibizione denominato Hopman Cup insieme al connazionale Andy Murray. Sorteggiata con Italia, Francia e Stati Uniti d'America, perde tutte le tre partite, prima in due set con Francesca Schiavone, poi con Kristina Mladenovic e quindi con Bethanie Mattek-Sands. La coppia britannica viene sconfitta nelle prime due partite sul campo e nella terza per un walkover dovuto ad un infortunio di Laura. Nonostante le tre vittorie di Murray, i due sudditi della Regina Elisabetta chiudono il girone con tre sconfitte su tre incontri.\nSuccessivamente la tennista britannica supera per la prima volta in carriera un turno nei tornei dello Slam, a Wimbledon, dove sconfigge Angelique Kerber in tre set, prima di venire poi eliminata al turno successivo da Marija \u0160arapova.\n2012.\nLaura Robson inizia la stagione disputando le qualificazioni dell'Australian Open. Nei tre turni preliminari elimina nell'ordine Melanie Oudin, Anna Floris e Ol'ga Sav\u010duk accedendo cos\u00ec al tabellone principale dello slam australiano. Al primo turno tuttavia incontra la forte tennista serba Jelena Jankovi\u0107, che la elimina 2-6, 0-6. Dal 1 al 4 febbraio \u00e8 chiamata a rappresentare la Gran Bretagna nel primo turno della Fed Cup 2012 Zona Euro-Africana in Israele. Successivamente disputa il torneo di Pattaya ma esce al primo turno contro Akgul Amanmuradova a causa di un problema fisico. Ad aprile gioca a Copenaghen venendo sconfitta al primo turno dalla serba Jelena Jankovi\u0107 in due set.\nNel mese di maggio la britannica partecipa alle qualificazioni del Roland Garros ma perde all'ultimo turno contro la ceca Karol\u00edna Pl\u00ed\u0161kov\u00e1. Tuttavia, accede lo stesso al main draw come lucky-loser. Al primo turno viene per\u00f2 battuta in due set da Anabel Medina Garrigues. A inizio giugno partecipa al torneo di Birmingham. In tale circostanza elimina al primo turno la giovane americana Grace Min ma al secondo viene battuta da Marina Erakovi\u0107 in tre set. La settimana successiva gioca le qualificazioni e riesce ad accedere al tabellone principale del torneo di Eastbourne. Anche questa volta supera il primo turno, battendo la spagnola Mar\u00eda Jos\u00e9 Mart\u00ednez S\u00e1nchez in tre set. Al secondo turno viene eliminata dalla russa Ekaterina Makarova.\nIn seguito, partecipa al Torneo di Wimbledon 2012 ma viene eliminata al primo turno in tre set da Francesca Schiavone col punteggio di 2-6 6-4 6-4. Raggiunge la prima semifinale WTA a Palermo dove batte al primo turno la qualificata Valentina Ivachnenko perdendo solo un game, al secondo turno la testa di serie n\u00ba2 Roberta Vinci 6-3 7-5, ai quarti l'esperta spagnola Carla Su\u00e1rez Navarro in tre set 6-4 2-6 6-3. Nelle semifinale viene eliminata dalla ceca Barbora Str\u00fdcov\u00e1 per 2-6 7-5 6-2 commettendo 18 doppi falli. La settimana successiva ottiene una wild-card per partecipare al torneo di Bastad ma viene eliminata al primo turno da Anabel Medina Garrigues.\nAi Giochi Olimpici di Londra rappresenta la Gran Bretagna in singolare, doppio e doppio misto. Nel torneo di doppio misto, disputato insieme ad Andy Murray, riesce a raggiungere la finale, dove per\u00f2 viene battuta dai bielorussi Viktoryja Azaranka e Maks Mirny, ottenendo cos\u00ec la medaglia d'argento. La tennista ha poi raggiunto il quarto turno allo US Open, dove ha perso contro Samantha Stosur. Aveva eliminato in precedenza Samantha Crawford, Kim Clijsters e Li Na. Successivamente Laura disputa un gran torneo a Guangzhou arrivando in finale, cosa che nessuna tennista britannica aveva fatto dai tempi di Jo Durie nel 1990. Durante il torneo la Robson ha eliminato Mar\u00eda Teresa Torr\u00f3 Flor, la testa di serie numero due Zheng Jie, Peng Shuai e in semifinale la testa di serie numero tre Sorana C\u00eerstea. Nel match decisivo si \u00e8 dovuta arrendere a Hsieh Su-wei in tre set con il punteggio di 3-6, 7-5, 4-6.\n2013.\nLaura Robson all'Australian Open viene battuta al terzo turno dall'americana Sloane Stephens. Nei turni precedenti aveva eliminato Melanie Oudin e Petra Kvitov\u00e1.\nAd Indian Wells la britannica esce al primo turno contro la svedese Sofia Arvidsson in tre set. A Miami viene eliminata al secondo turno da Aliz\u00e9 Cornet.\n2014.\nIl 2014 \u00e8 un anno molto amaro per Laura. Prender\u00e0 parte solo a 2 tornei: quello di Hobart, in cui al primo turno \u00e8 costretta al ritiro contro Yanina Wickmayer per un problema al polso mentre era avanti nel primo set per 6-4 ma sotto nel secondo per 2-0, e quello degli Australian Open, dove esce al primo turno contro Kirsten Flipkens per 6-3 6-0. Salter\u00e0 il resto della stagione a causa dei continui problemi al polso che la costringeranno poi ad operarsi."}
{"id": "2424732", "revid": "767487", "url": "https://it.wikipedia.org/wiki?curid=2424732", "title": "Aurora (Zamboanga del Sur)", "text": "Aurora \u00e8 una municipalit\u00e0 di Terza classe delle Filippine, situata nella Provincia di Zamboanga del Sur, nella regione della Penisola di Zamboanga.\nAurora \u00e8 formata da 44 baranggay:"}
{"id": "2424734", "revid": "287204", "url": "https://it.wikipedia.org/wiki?curid=2424734", "title": "Olpe (Germania)", "text": "Olpe (25.609 abitanti) \u00e8 una citt\u00e0 della Germania centrale, situata nel \"land\" della Renania Settentrionale-Vestfalia, capoluogo dell'omonimo circondario.\nOlpe si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2424735", "revid": "767487", "url": "https://it.wikipedia.org/wiki?curid=2424735", "title": "Our American Cousin", "text": "Our American Cousin (Il nostro cugino americano) \u00e8 una commedia in tre atti di Tom Taylor. Il lavoro \u00e8 una farsa la cui trama \u00e8 basata sulla presentazione ai parenti aristocratici inglesi, di un uomo rozzo e maleducato americano. La prima rappresentazione venne data al \"Laura Keene's Theatre\" a New York City il 15 ottobre 1858. La commedia riguarda le avventure di un americano, Asa Trenchard, interpretato nella prima rappresentazione da Joseph Jefferson, che si reca in Inghilterra per rivendicare le propriet\u00e0 di famiglia.\nIl lavoro era in programmazione a Washington D.C. quando venne ucciso il presidente degli Stati Uniti Abraham Lincoln."}
{"id": "2424741", "revid": "671029", "url": "https://it.wikipedia.org/wiki?curid=2424741", "title": "Sk\u00e5neland", "text": "Sk\u00e5neland (in lingua danese\u02d0 \"Sk\u00e5nelandene\") \u00e8 una regione storica della Svezia, la pi\u00f9 a sud, vicina alla Danimarca.\nStatus.\nMedioevo.\nNel Medioevo la Scania apparteneva alla Danimarca, da cui aveva ricevuto uno status speciale di provincia, che le permetteva di avere una certa autonomia nelle questioni interne, le quali venivano decise all'interno del Ting, una sorta di assemblea popolare.\nInsieme ai Ting di Selandia (Sj\u00e6lland) e di Jutland (Jylland) il Ting di Scania aveva diritto ad esprimere il suo giudizio riguardo all'elezione del re di Danimarca e all'approvazione di leggi.\nStatus nel ventunesimo secolo.\nLa regione non possiede un potere politico o decisionale, il quale spetta alla pi\u00f9 grande regione, includente la Scania, del G\u00f6taland.\nStoria.\nDalle origini fino all'unione di Kalmar.\nLe prime menzioni della Scania o Sk\u00e5neland risalgono al IX secolo, quando la regione apparteneva al regno di Danimarca.\nL'arcivescovo di Danimarca aveva la sua residenza a Lund e una delle prime universit\u00e0 scandinave fu fondata dai re danesi sempre a Lund.\nIn seguito all'Unione di Kalmar i tre regni di Svezia, Danimarca e Norvegia si trovarono uniti sotto un unico re e con capitale a Copenaghen.\nLa fine dell'unione e la perdita dello Sk\u00e5neland.\nNel 1471 gli Svedesi si ribellarono al dominio danese sotto la guida della famiglia Sture, ed ottennero l'uscita dall'unione di Kalmar. Da allora Svedesi e Danesi si combatterono aspramente ben 11 volte in Scania tra il 1500 ed il 1800.\nNel 1658 a seguito del trattato di Roskilde la Danimarca cedette la Scania alla Svezia in seguito alla sconfitta subita durante la Prima guerra del Nord.\nNel 1660 scoppi\u00f2 una rivolta nell'isola di Bornholm, che port\u00f2 la Svezia a cedere l'isola di nuovo alla Danimarca. Da allora i confini dano-svedesi non sono pi\u00f9 cambiati.\nAssimilazione alla Svezia.\nL'assimilazione della Scania alla Svezia fu graduale ed ancora ai nostri giorni resiste una certa autonomia culturale e linguistica, data soprattutto dalla vicinanza della Danimarca.\nL'assimilazione alla Svezia dello Sk\u00e5neland avvenne soprattutto dopo il 1710, quando a seguito di una fallita rivolta in Scania si impose una pi\u00f9 rigida presenza svedese. Lo svedese divenne lingua scolastica e fu impedito ai giovani di recarsi all'Universit\u00e0 di Copenaghen per studiare. Le parrocchie iniziarono ad essere gestite tutte da svedesi e cos\u00ec anche la lingua della religione dal danese pass\u00f2 allo svedese.\nAl giorno d'oggi lo svedese \u00e8 in tutto e per tutto la lingua ufficiale, ma il dialetto della Scania (con forte ascendenza danese) rimane vivo presso tutta la popolazione a livello familiare."}
{"id": "2424742", "revid": "729019", "url": "https://it.wikipedia.org/wiki?curid=2424742", "title": "Castello Aghinolfi", "text": "Il castello Aghinolfi sovrasta il paese di Montignoso, cinque chilometri a sud della citt\u00e0 di Massa. Il nome del castello indica chiaramente la sua origine longobarda ed \u00e8 infatti dimostrato che la zona in cui si trova apparteneva in passato a tale corona.\nStoria.\nNel 590 la Garfagnana fu occupata dalle milizie di Teodolinda che trasformarono il \"Castrum Aghinolfi\" in fortezza longobarda. Sappiamo che il castello era ancora possedimento longobardo nel 753 quando re Astolfo don\u00f2 un appezzamento di terreno nella zona ad un suo cognato.\nPer la sua posizione strategica questo castello ha sempre goduto di grande importanza. Dai suoi spalti, in normali condizioni di visibilt\u00e0, si ha una vista sull'intera costa tirrenica del Mar Ligure dal Golfo della Spezia a Livorno; in particolari condizioni si possono vedere persino i rilievi della Alpi Marittime (Des Alpes in Francia e Besimauda (Bisalta), Marguereis e Mondol\u00e8 in provincia di Cuneo). Il castello inoltre controllava la sottostante via Francigena e costituiva rifugio per gran parte degli abitanti della zona ed era infatti il pi\u00f9 importante della vallata.\nDall'XI secolo il castello fu propriet\u00e0 di varie Signorie feudali di origine longobarda tra cui un ramo dei Nobili di Corvaia e dei Cunimondinghi fino al 1376 quando, a seguito delle lotte tra Lucca e Pisa, venne in possesso della Repubblica Lucchese che lo potenzi\u00f2 militarmente.\nNel 1494 la fortificazione, quando venne ceduta a Carlo VIII di Francia, era sovrastata da due alte torri chiamate torre di San Paolino e torre di San Francesco ed i suoi tre recinti murari si estendevano per circa un ettaro. Nel primo recinto vi erano 43 edifici usati come rifugio dagli abitanti o come magazzini, nel secondo, al quale si accedeva solo tramite un ponte levatoio, vi erano altre 87 case mentre nell'ultimo recinto, in cima al colle, c'era il castello vero e proprio. Quest'ultimo era costituito da un grande mastio ottagonale collegato ad una torre a base circolare da alcune cortine murarie. Nella fortezza vi erano anche un mulino, una grande cisterna per raccogliere l'acqua piovana ed un passaggio segreto per fuggire in caso di pericolo. \nIl castello fu abbandonato dopo il 1799 dalla Repubblica di Lucca dopo la rivoluzione Giacobina e gli abitanti della zona presero a smantellarlo rubandone materiali da costruzione.\nUn altro pesante avvenimento per il Castello che avvenne al tempo di Elisa Bonaparte Baciocchi, Principessa di Lucca e sorella dell'Imperatore Napoleone Bonaparte, fu la decisione di costruire le \"cateratte\" al Cinquale, dal 1808 al 1812, per risanare la piana di Montignoso dalle secolari febbri malariche. Per i materiali necessari alle costruzioni la Principessa diede disposizione che l'occorrente fosse prelevato dalle abitazioni che erano all'interno delle varie mura circostanti il castello.\nIl castello ebbe grande importanza anche durante la seconda guerra mondiale, quando le truppe naziste se ne impadronirono e ne fecero un caposaldo della linea gotica tirrenica, provocandone di fatto la quasi totale distruzione a causa dei bombardamenti alleati.\nFino al 1997 il complesso \u00e8 rimasto abbandonato ed \u00e8 stato facilmente invaso dalla vegetazione spontanea. Oggi \u00e8 stato ricostruito ed il suo mastio ottagonale \u00e8 facilmente visibile fin da fondovalle.\nFrammenti storici dagli Apuani ai Longobardi di Teodolinda.\nNumerosi frammenti storici non ufficializzati ed alcuni racconti popolari e leggende integrano la storia della nascita e dello sviluppo del Castello Aghinolfi.\nDiciamo innanzitutto che lo \"sperone\" di roccia calcarea originario \u00e8 contornato da una solida muratura in parallelepipedi di tufo volterrano; ci\u00f2 per ampliare la superficie utile del basamento di sostegno della futura torre ottagonale. Segno evidente che il basamento in tufo doveva essere preesistente alla torre vera e propria; ma \u00e8 altrettanto evidente che non vi sarebbe stata necessit\u00e0 di importare tali manufatti di tufo dalla lontana Volterra, vista l'abbondanza in loco di materiale lapideo utile allo scopo. La petroarcheologia ci segnala che ci\u00f2 \u00e8 segno evidente che il basamento della torre fu costruito in epoca in cui Volterra e Montignoso potevano considerarsi \"militarmente vicini\". Furono specialmente i Romani (frettolosi costruttori bellici) a servirsi di materiali facilmente assemblabili e reperibili. Tutto farebbe dunque supporre che il basamento sia stato costruito originariamente da qualche guarnigione romana con base stabile a Pisa o Volterra. A questo proposito possiamo ricordare che fin dal 200 a.C. esistevano basi delle truppe romane proprio a Volterra ed a Pisa (e non ancora a Lucca n\u00e9 a Luni); possiamo anche ricordare che la Via Aurelia, nella sua prima fase di costruzione, si arrestava proprio a Volterra (cfr.Via Aemilia Scauri - 105 a.C.) con un rustico prolungamento fino a Pisa (239 a.C.), ove era il grosso delle truppe romane in espansione verso Nord.\nAnche ad una superficiale osservazione, lo sperone di roccia su cui poggia oggi il Castello Aghinolfi lascia intuire che fin dai tempi antichissimi dei Liguri Apuani esso fosse un utile posto di osservazione per osservare tutta la piana sottostante (antiche paludi Fosse Papiriane) e l'intero odierno Mar Ligure da La Spezia fino a Livorno, avendo di fronte e visibili all'orizzonte il \u201cdito\u201d della Corsica e le isole di Gorgona e Capraia. Dopo la deportazione degli Apuani (180 a.C.) che occupavano anche le zone attorno alla odierna Montignoso, fino all'Appennino Parmense e la successiva deduzione delle colonie di Luni e di Lucca, non restava ai romani che procedere verso le Gallie (50 a.C.).\n\u00c8 noto storicamente che Giulio Cesare, pi\u00f9 che contare sulle proprie abilit\u00e0 strategiche, era solito vincere le battaglie precedendo il nemico con strade alternative e scorciatoie servendosi anche del telegrafo per comunicare velocemente con le proprie truppe (ove per telegrafo intendiamo segnali col fumo, col fuoco e con specchi fatti da torri di segnalazione a vista tra loro). Pochi dubbi sussistono sul fatto che Giulio Cesare, per accelerare la conquista delle Gallie partendo da Lucca (ove faceva il triumviro) alla volta di Luni e di qui a Vada Sabatia (oggi Vado Ligure) fece costruire una scorciatoia dal figlio di Emilio Scauro (di nome anch'egli Marco Emilio Scauro) intorno al 56 a.C. (cfr.K.Lachmann), cio\u00e8 quella che conduce oggi da Lucca a Sarzana (chiamata Via Sarzanese-Valdera ex SS/ 439) e che plausibilmente si prolungava da Camaiore (Campus Major) oltre una strettoia fra la palude marina ed il piede dei monti (oggi localit\u00e0 Strettoia di Pietrasanta) passando per l'appunto alle falde della rocca su cui poggia il Castello Aghinolfi, verso l'odierna Massa (cfr. tabula Peutingeriana pars IV - segmentum IV - ad Tabernas Frigidas).\nDifficile pensare che Giulio Cesare si sia fatta scappare la ghiotta occasione di utilizzare la rocca di Montignoso come postazione per una torre di segnalazione che poteva coprire in un colpo d'occhio centinaia e centinaia di kilometri. E infatti durante i lavori di restauro del Castello Aghinolfi (anno 2001) si \u00e8 trovato, sotto le fondamenta del torrione ottagonale, un basamento di forma quadrata di caratteristiche inequivocabilmente romane (difficilissimo tuttavia valutarne l'epoca). \u00c8 facile ora pensare che da tale iniziale basamento (magari ampliato successivamente dai romani stessi con tufo volterrano) i Longobardi abbiano principiato a costruire la loro tipica forma ottagonale, dando origine al torrione detto di Aghinolfo o Aglilulfo (i nomi si equivalgono) probabilmente intorono alla fine del VI secolo della nostra era, usando anche roccia basaltica della Val di Vara. Le due fasi di costruzione si distinguono nettamente anche senza essere esperti archeologi.\nTeodolinda e i messaggeri di Autari.\nTeodolinda, figlia di Garibaldo re dei Bajuvari e poi lei stessa regina, avendo sposato prima Autari e quindi Agilulfo, duca di Torino e cognato del primo marito, \u00e8 nota come colei che alla fine del VI secolo promosse la conversione dei Longobardi al cattolicesimo. Fu dietro suo suggerimento che Autari concluse un trattato di pace con la Chiesa, e per sua volont\u00e0 venne costruita la celebre basilica di San Giovanni Battista a Monza.\nIl trattato di conversione fu stabilito durante un incontro tra Gregorio Magno e Teodolinda..\nI racconti popolari sostengono ormai da secoli che tale incontro avvenne proprio in quella torre ottagonale che poi divenne di Agilulfo. Oggi Castello Aghinolfi.\nEcco il racconto riportato da Paolo Diacono III-30 - Historia Langobardorum: \n\"Re Autari (anno 588) aveva mandato a chiedere in sposa Teodolinda e il padre di lei aveva acconsentito. Appena conosciuta la risposta, Autari era partito con pochi fidi, \"in incognito\", per andare a vedere la futura sposa; \"lo accompagnava un vecchio e fidato servitore\", uomo di nobile aspetto, che, appena giunto al cospetto del re Garibaldo, pronunci\u00f2 alcune frasi di saluto, secondo l'usanza. Poi Autari, conservando l'incognito, disse al re:\" \n\"\u00ab II mio signore Autari mi ha mandato qui perch\u00e9 io veda la sua futura sposa e nostra regina, affinch\u00e9 possa poi descrivergliela \u00bb.\" \"Garibaldo fece venire la figlia. Autari la guard\u00f2 in silenzio, ammirato della sua bellezza, e soddisfatto della scelta disse al re:\" \"\u00ab Vostra figlia \u00e8 proprio bella, e degna di essere la nostra regina. Se non avete nulla in contrario, vorremmo ricevere dalle sue mani una tazza di vino, come ella dovr\u00e0 fare spesso alla nostra corte \u00bb.\" \"Garibaldo acconsent\u00ec, e la principessa serv\u00ec prima il vecchio servo, che sembrava il personaggio pi\u00f9 autorevole, e poi Autari, senza nemmeno immaginare che proprio quello fosse il suo futuro sposo. Nel rendere la coppa, Autari \"le sfior\u00f2 la mano con un dito\" e si pass\u00f2 la destra sul viso. Quando la principessa rifer\u00ec arrossendo la cosa alla nutrice, questa le disse :\" \n\"\u00ab Se quello non fosse il tuo futuro sposo, non avrebbe certo osato toccarti. Ma per ora facciamo finta di niente. \u00c8 meglio che tuo padre non sappia, ma secondo me quello \u00e8 il re, e vedrai che sar\u00e0 per te il marito ideale \u00bb.\"\n\"Sulla strada del ritorno, prima che la scorta dei Bajuvari data loro dal re Garibaldo li lasciasse, Autari si rizz\u00f2 in groppa e scagli\u00f2 con forza la scure contro l'albero pi\u00f9 vicino, conficcandola nel legno, ed esclam\u00f2:\"\n\"\u00ab Cos\u00ec colpisce il re dei Longobardi \u00bb.\"\n\"Allora gli uomini di Garibaldo compresero. In seguito, minacciato dai Franchi, Garibaldo mand\u00f2 in Italia Teodolinda e il figlio Gundoaldo, e fece avvertire Autari, che corse incontro alla fidanzata e con gran pompa la spos\u00f2 nel campo di Sardi, presso Verona, il 15 maggio (forse del 589).\" \n\"Quel giorno scoppi\u00f2 un furioso temporale e un albero nel campo reale fu colpito da un fulmine. Alle nozze era presente anche Agilulfo, duca di Torino, che aveva fra i suoi uomini un indovino. In quel momento l'indovino e il duca si trovavano in disparte per soddisfare certi bisogni naturali, e l'indovino, che sapeva interpretare il significato di quei fulmini, disse al suo signore:\" \n\"\u00ab Tra non molto la donna che ha sposato il nostro re (Teodolinda) sar\u00e0 tua moglie \u00bb.\"\n\"Il duca minacci\u00f2 di farlo decapitare se avesse osato aggiungere una parola, ma l'indovino replic\u00f2:\" \n\"\u00ab Puoi farmi uccidere, ma non puoi modificare il corso del destino. Quella donna \u00e8 venuta per unirsi in matrimonio con te \u00bb.\" \nE cos\u00ec avvenne pi\u00f9 tardi (cio\u00e8 plausibilmente il 15 maggio 589).\nCaratteristiche architettoniche.\nNel complesso fortificato si distingue per bellezza ed accuratezza un mastio ottagonale che sorge sul punto pi\u00f9 elevato del colle. La forma poligonale e la particolare tipologia di fondazione della struttura la fanno assegnare ai primi secoli del basso medioevo. Si tratta probabilmente dell'elemento pi\u00f9 antico dell'intero complesso. Altre peculiarit\u00e0, quali l'ampiezza degli spazi interni e le mura a bande orizzontali bicromatiche, fanno pensare anche ad una funzione residenziale. Il suo interno \u00e8 contraddistinto dalla presenza di una torre circolare che svettando ben oltre la sua altezza svolge, oltre a quella strutturale, anche la funzione di torre di avvistamento. Si pu\u00f2 far risalire l'aspetto architettonico alla fine del XVI secolo: un'ampia cinta muraria provvista di torri di fiancheggiamento racchiude due spazi posti a quote diverse. Nello spazio pi\u00f9 in alto vi \u00e8 la piazza d'armi, contraddistinta dal torrione ottagonale e da un baluardo circolare (baluardo di San Paolino - XV secolo). la cinta pi\u00f9 esterna racchiude uno spazio pi\u00f9 ampio occupato, secondo fonti del XVI secolo, da numerose abitazioni, oggi quasi totalmente scomparse."}
{"id": "2424747", "revid": "486946", "url": "https://it.wikipedia.org/wiki?curid=2424747", "title": "Campionato di calcio delle Antille Olandesi", "text": ""}
{"id": "2424751", "revid": "486946", "url": "https://it.wikipedia.org/wiki?curid=2424751", "title": "Campionato di calcio della Guiana Francese", "text": ""}
{"id": "2424752", "revid": "339392", "url": "https://it.wikipedia.org/wiki?curid=2424752", "title": "Selezione di calcio della Guyana Francese", "text": ""}
{"id": "2424753", "revid": "767487", "url": "https://it.wikipedia.org/wiki?curid=2424753", "title": "Lo stupro di Nanchino", "text": "Lo stupro di Nanchino. L'olocausto dimenticato della seconda guerra mondiale \u00e8 un saggio di Iris Chang del 1997 sul massacro di Nanchino del 1937-38, ovvero le atrocit\u00e0 perpetrate dall'esercito giapponese dopo la presa di Nanchino, allora capitale della Cina.\nTrama.\nSulla base di una ricca documentazione, l'autrice ricostruisce gli eventi che hanno portato al massacro secondo tre differenti punti di vista: quello dei giapponesi, quello dei cinesi e quello degli occidentali che rimasero in citt\u00e0 e cercarono di salvare vite umane istituendo la \"zona di sicurezza di Nanchino\".\nReazioni.\nSi tratta di uno dei primi libri in lingua inglese ad aver fatto conoscere la storia del massacro di Nanchino ai lettori sia occidentali che asiatici, ed \u00e8 stato tradotto in molte lingue. Il libro ha portato fama all'autrice, ma \u00e8 anche controverso. \u00c8 stato detto che \"mostra molto pi\u00f9 chiaramente di ogni testo precedente ci\u00f2 che i Giapponesi hanno fatto\", ma taluni vi hanno riscontrato \"gravi lacune\", \"disinformazione\" e \"spiegazioni stravaganti\".\nFonti.\nFonti importanti del saggio sono i diari di Minnie Vautrin e quelli di John Rabe, il nazista tedesco che, con l'incarico di direttore della \"zona di sicurezza\" di Nanchino, us\u00f2 l'immunit\u00e0 datagli dall'essere membro del partito nazista, alleato dei Giapponesi, per salvare le vite di 250.000 cinesi inermi. La storia di Rabe \u00e8 raccontata anche nel film \"John Rabe\" di Florian Gallenberger."}
{"id": "2424755", "revid": "121206789", "url": "https://it.wikipedia.org/wiki?curid=2424755", "title": "Shelley", "text": ""}
{"id": "2424757", "revid": "57342", "url": "https://it.wikipedia.org/wiki?curid=2424757", "title": "Gabriele Mainetti", "text": "Biografia.\nFiglio dell'imprenditore Valter Mainetti, si laurea in Storia e Critica del Cinema presso l'Universit\u00e0 degli Studi Roma Tre. Frequenta corsi di regia, direzione della fotografia, produzione e sceneggiatura presso la Tisch School of the Arts di New York. La sua formazione d'attore \u00e8 legata ai laboratori e ai corsi tenuti a Roma da Beatrice Bracco, Francesca De Sapio, Nicolaj Karpov e Michael Margotta.\n\u00c8 protagonista di film per il grande schermo: \"Il cielo in una stanza\" (1999, regia di Carlo Vanzina) e \"Un altr'anno e poi cresco\" (2001, regia di Federico Di Cicilia); \u00e8 protagonista anche di fiction televisive: le serie TV \"Stiamo bene insieme\" (2002, regia di Elisabetta Lodoli e Vittorio Sindoni), \"La omicidi\" (2004, regia di Riccardo Milani), \"Tutti per Bruno\" (2010, regia di Stefano Vicario, al fianco di Claudio Amendola e Antonio Catania), i film TV \"Briciole\" (2005, regia di Ilaria Cirino), \"Rapidamente\" della serie \"Crimini\" (2006, regia di Manetti Bros.) e la sit-com \"Radio Sex 2\" (2006, regia di Alessandro Baracco).\nIl grande interesse per la musica lo spinge a frequentare corsi di composizione e arrangiamento presso il Saint Louis College of Music di Roma. Firma le colonne sonore dei suoi cortometraggi (\"Basette\", \"Tiger Boy\", ...) e di alcuni documentari (\"Circo Nudo\", \"Oscar Niemeyer - The Naked architecture\").\nLa sua vera passione per\u00f2 \u00e8 la regia. Con il cortometraggio \"Basette\" (2008), scritto da Nicola Guaglianone, con Valerio Mastandrea, Marco Giallini, Daniele Liotti e Luisa Ranieri, partecipa ad oltre 50 festival tra i quali il Festival del Film di Locarno ed il Festival del corto La25\u00aa ora, dove vince come \"Miglior Cortometraggio\". Candidato al Nastro d'argento 2008 vince una \"Menzione speciale per la Sceneggiatura e Migliori Attori: Luisa Ranieri e Daniele Liotti.\nNel 2011 fonda la societ\u00e0 di produzione Goon Films, con la quale realizza il cortometraggio \"Tiger Boy\". Quest'ultimo risulta vincitore del Nastro d'argento 2013 come \"Miglior Cortometraggio\", finalista ai Globi d'Oro 2012 e al David di Donatello 2012, e secondo classificato al 42\u00ba Giffoni Film Festival (Generator +13). Il corto \u00e8 stato inoltre selezionato dall\"'Academy of Motion Picture Arts and Sciences\" tra i 10 finalisti per la \"nomination\" all'Oscar all'86\u00aa edizione del premio, nella categoria miglior cortometraggio, non rientrando tuttavia nella cinquina.\nNel 2015, sempre con la Goon Films, realizza il suo primo lungometraggio \"Lo chiamavano Jeeg Robot.\" Il film \u00e8 stato presentato in anteprima alla decima edizione della Festa del Cinema di Roma il 17 ottobre 2015 ed in seguito al Lucca Comics &amp; Games 2015 il 30 ottobre 2015. Il film \u00e8 stato distribuito nelle sale italiane dal 25 febbraio 2016 ed ha ricevuto un'accoglienza positiva sia dal pubblico, con pi\u00f9 di 5 milioni di euro d'incassi a fronte di 1.700.000 euro di budget, sia dalla critica. Ha ottenuto 16 nomination ai David di Donatello 2016 ed ha portato a casa ben 7 statuette (tra cui miglior produttore, miglior regista esordiente e il Mercedes-Benz Future Award assegnati allo stesso Mainetti)."}
{"id": "2424759", "revid": "287204", "url": "https://it.wikipedia.org/wiki?curid=2424759", "title": "Jen-Hsun Huang", "text": "Nato a Taiwan ma cresciuto negli Stati Uniti, si \u00e8 laureato presso la Oregon State University prima di trasferirsi in California, dove ha ottenuto una seconda laurea presso la Stanford University. \u00c8 cofondatore della societ\u00e0 di processori grafici NVIDIA, di cui \u00e8 presidente e CEO. Nel 2008, \u00e8 risultato 61\u00ba CEO pi\u00f9 pagato degli Stati Uniti nella classifica di \"Forbes\".\nPrimi anni.\nDopo aver lasciato l'Oneida Baptist Institute ed essersi trasferito in Oregon, Huang si diploma alla Aloha High School, nelle suburbie occidentali di Portland.\nHuang riceve la sua laurea di primo livello in ingegneria elettronica alla Oregon State University nel 1984, e la sua laurea di master in ingegneria elettronica alla Stanford University nel 1992. Alla Oregon State University conosce la sua futura moglie Lori. Huang ha inoltre due figli.\nCarriera.\nDopo il college fu Director of Coreware alla LSI Logic e designer di microprocessori alla Advanced Micro Devices, Inc. (AMD). Nel 1993, Huang cofonda Nvidia, di cui \u00e8 attualmente CEO e Presidente. Possiede una parte delle azioni di Nvidia di un valore intorno a USD $512.4 milioni nel 2006. Ha guadagnato $24.6 milioni come CEO nel 2007, risultando il 61\u00ba CEO statunitense pi\u00f9 pagato nella classifica di \"Forbes\".\nFilantropia.\nHuang ha donato 30 milioni di dollari alla Stanford University, serviti a costruire lo \"Jen-Hsun Huang School of Engineering Center\".\nHuang ricevette nel 2007 il Silicon Valley Education Foundation's Pioneer Business Leader Award per il suo lavoro sia nel mondo del business che della filantropia."}
{"id": "2424760", "revid": "76963", "url": "https://it.wikipedia.org/wiki?curid=2424760", "title": "Stazione di Torregrotta", "text": "La stazione di Torregrotta \u00e8 una fermata intermedia della linea ferroviaria Palermo-Messina al servizio della cittadina di Torregrotta e dei paesi circostanti. Attivata nel 2009, ha sostituito l'antica stazione risalente ai primi del novecento.\nStoria.\nLa costruzione della stazione fu parte integrante della realizzazione della variante di tracciato a doppio binario della ferrovia Palermo-Messina compresa tra le stazioni di Rometta e Pace del Mela i cui lavori furono appaltati nel 1999 e avviati nei primi mesi del 2000. Il progetto originario prevedeva un percorso differente rispetto a quello affettivamente realizzato poich\u00e9 nel 1989 fu approvata dal Consiglio Comunale torrese una variante che spostava la nuova linea a monte dell'abitato di Monforte Marina e la nuova stazione ferroviaria a ridosso dell'autostrada A20.\nLa prima fase di edificazione fu caratterizzata dalla controversia tra Italferr, istituzioni locali e abitanti della prospiciente via Luigi Pirandello che, presidiando l'area di cantiere, si opposero al progetto esecutivo dell'opera che prevedeva l'abbattimento di alcuni edifici civili. La vicenda si concluse con l'accordo tra le parti per la quantificazione dell'equo indennizzo sebbene in quei mesi, su indicazione del Consiglio Comunale, fu anche proposto di valutare la possibilit\u00e0 tecnica e giuridica di un ulteriore modifica al tracciato prevedendo lo spostamento a monte della carreggiata autostradale in direzione Palermo al fine di spostare, anch'esso a monte, il tracciato ferroviario.\nNel 2001 un movimento franoso caus\u00f2 il crollo parziale della costruenda galleria \"Scianina - Tracoccia\", all'ingresso lato Messina della fermata, coinvolgendo anche la stabilit\u00e0 della sovrastante galleria autostradale della A20. L'evento segn\u00f2 l'inizio di un contenzioso con l'accumularsi di notevoli ritardi. La ricostruzione del tunnel termin\u00f2, infatti, soltanto il 29 settembre 2008.\nNel frattempo, nel settembre 2006, i Carabinieri del Ros presentarono alla stampa l'operazione antimafia \"Eris\" in cui si faceva luce sui rapporti tra mafia e imprenditori nell'ambito della realizzazione del raddoppio ferroviario. In particolare vennero puntati i riflettori sull'utilizzo di materiali scadenti che compromettevano il transito dei treni e la mancata realizzazione di due pensiline in cemento armato nella stazione.\nI lavori di costruzione si conclusero nel 2009 ed il 23 novembre dello stesso anno la stazione fu aperta al pubblico in sostituzione della storica stazione di Roccavaldina-Scala-Torregrotta.\nStrutture e impianti.\nLa stazione di Torregrotta \u00e8 situata al km 200+561 del tracciato della ferrovia Palermo-Messina, in un tratto di linea realizzato in rilevato a ridosso dell'autostrada Palermo-Messina e a poca distanza dalla Strada Statale 113. Si trova inoltre nei pressi di uno snodo stradale rappresentato dall'incrocio tra il Viale laterizi e il Viale Europa. La fermata interseca quest'ultima strada tramite un cavalcavia nelle cui adiacenze vi sono due distinti accessi che, tramite rampe di gradini, conducono dai marciapiedi stradali a quelli di stazione. Non essendo presente un fabbricato viaggiatori, la dotazione infrastrutturale \u00e8 costituita soltanto da pensiline metalliche lungo i marciapiedi oltre agli arredi standard quali panchine, bacheca orari e obliteratrici. Il fascio binari della stazione \u00e8 costituito da due binari non interconnessi e senza segnali fissi di protezione. La circolazione dei treni \u00e8 gestita e controllata dalla sala controllo di Palermo tramite il Sistema di Comando e Controllo (SCC) di RFI.\nMovimento.\nLa stazione svolge solo servizio viaggiatori ed \u00e8 servita da treni regionali svolti da Trenitalia. In base alla tabella oraria ferroviaria 2013/14, a Torregrotta fermano un totale di 35 treni regionali nei giorni feriali (sabato escluso), 9 nei giorni festivi, assicurando collegamenti con il capoluogo provinciale e con le principali localit\u00e0 della costa tirrenica siciliana. L'impianto \u00e8 a servizio di Torregrotta e del suo comprensorio servendo anche i paesi di Monforte San Giorgio, Roccavaldina e Valdina, oltre che gli utenti della soppressa fermata di Venetico. Durante il periodo estivo, parte del volume di traffico viene sostituito da turisti e villeggianti.\nServizi.\nIn base alla classificazione commerciale operata da RFI, la stazione \u00e8 inserita nella categoria \"bronze\". Le banchine a servizio dei binari sono collegate tra loro tramite un passaggio pedonale che funge da sottopassaggio al di sotto del cavalcavia presente in stazione. L'area dedicata al traffico passeggeri \u00e8 inoltre dotata di un impianto di videosorveglianza e della diffusione sonora con le informazioni ai viaggiatori. Esternamente vi \u00e8 un piazzale che dispone di circa 70 posti auto.\nInterscambi.\nDiverse linee di autobus, attraverso un servizio interurbano, collegano la stazione con tutti i paesi del circondario. "}
{"id": "2424761", "revid": "196390", "url": "https://it.wikipedia.org/wiki?curid=2424761", "title": "Campionato di calcio delle Isole Vergini Britanniche", "text": ""}
{"id": "2424762", "revid": "486946", "url": "https://it.wikipedia.org/wiki?curid=2424762", "title": "Campionato di calcio delle Isole Vergini Statunitensi", "text": ""}
{"id": "2424770", "revid": "104859311", "url": "https://it.wikipedia.org/wiki?curid=2424770", "title": "K-266 Or\u00ebl", "text": "Il K-266 \"Or\u00ebl\" (ex Severodvinsk) \u00e8 un SSGN russo della classe Oscar II. Entrato in servizio nel 1992, \u00e8 inquadrato nella Flotta del Nord.\nStoria.\nLa costruzione del \"K-266\" venne intrapresa presso il cantiere navale Sevmash, a Severodvinsk, il 19 gennaio 1989. Nel 1991 ricevette il nome di \"Severodvinsk\", ed entr\u00f2 in servizio il 30 dicembre 1992 nella Flotta del Nord.\nIl 5 febbraio 1993 entr\u00f2 nell'11\u00aa Divisione subacquea, ed il 6 aprile successivo ricevette il nome definitivo di \"Or\u00ebl\". L'anno successivo, il battello fu trasferito presso la 7\u00aa Divisione. Nel 1995/1996 svolse una serie di crociere operative, e nel 2001 prese parte alle operazioni di recupero del \"K-141 Kursk\". Nel luglio 2007 partecip\u00f2 ad un'importante esercitazione navale della Flotta del Nord. Dal 2008, l'unit\u00e0 risultava non pi\u00f9 operativa. Nel 2013 \u00e8 tornato in servizio dopo lavori di ammodernamento."}
{"id": "2424771", "revid": "200568", "url": "https://it.wikipedia.org/wiki?curid=2424771", "title": "Microscopio a raggi X", "text": "Il microscopio a raggi-X \u00e8 un microscopio che usa le radiazioni elettromagnetiche nella banda dei raggi-X molli, per produrre delle immagini di oggetti piccolissimi, in un campo di impiego a cavallo tra la convenzionale microscopia ottica e quella elettronica.\nTecnologia e impiego.\nA differenza della luce visibile, i raggi-X non si riflettono ne si rifrangono facilmente, con conseguente difficolt\u00e0 nell'uso di lenti per focalizzarli, e sono invisibili per l'occhio umano. Pertanto il processo fondamentale del microscopio a raggi-X \u00e8 di impressionare una pellicola fotografica od usare un rivelatore ad esempio a \"CCD\" per evidenziare i raggi-X che passano attraverso il campione.\n\u00c8 una tecnologia di formazione di immagini basata sul contrasto, che utilizza la differenza di assorbimento dei raggi-X molli nella regione di trasparenza dell'acqua, di lunghezza d'onda 2,3-4,4\u00a0nm, ed energia fotonica 0,28-0,53 KeV, da parte degli atomi di carbonio, componente principale delle cellule viventi, e gli atomi di ossigeno, elemento principale dell'acqua.\nStoria.\nI primi microscopi a raggi-X a opera di Paul Kirkpatrick e Albert Baez usavano delle ottiche ad angolo di incidenza radente per focalizzare i raggi-X, che riflettevano ad angolo radente i raggi-X fatti incidere ad elevati angoli di incidenza su specchi curvi parabolici. Un metodo alternativo di focalizzazione dei raggi-X \u00e8 l'usare una piccola lamina a zona di Fresnel di anelli concentrici di oro o nichel su un substrato di ossido di silicio. Sir William Lawrence Bragg produsse alcune delle prime immagini utilizzabili con i suoi apparati nel tardo 1940.\nNegli anni 1950 Newberry produsse un microscopio a raggi-X a proiezione che collocava il campione tra la sorgente e la lastra target. Ci\u00f2 divenne fondamento dei primi microscopi a raggi-X commerciali prodotti dalla General Electric Company.\nStrumenti attuali.\nLa Advance Light source (ALS) , una divisione del Berkeley Lab, \u00e8 sede del XM-1 (http://www.cxro.lbl.gov/BL612/), un microscopio a raggi-X molli a pieno campo, operato dal Center for X-ray Optics e dedicato a varie applicazioni nelle nanoscienze moderne, quali materiali nanomagnetici, le scienze dei materiali ed ambientali e biologiche.\nL'MX-1 usa delle lenti per raggi-X per mettere a fuoco i raggi-X su un CCD, in un modo analogo al microscopio ottico. L'MX-1 mantiene ancora il titolo mondiale nella risoluzione spaziale con le lamine a zona di Fresnel gi\u00f9 fino a 15 nanometri ed \u00e8 in grado di combinare l'elevata risoluzione spaziale con una risoluzione temporale sotto i 100 impulsi al secondo per studiare, per esempio, la dinamica degli spin ultraveloci.\nLa ALS \u00e8 pure sede del primo microscopio a raggi-X molli del mondo progettato per la ricerca biologica e biomedicale. Questo nuovo strumento, l'MX-2, fu progettato e costruito da scienziati della National Center for X-ray Tomography (https://web.archive.org/web/20191007044539/http://ncxt.lbl.gov/). L'MX-2 pu\u00f2 produrre dei tomogrammi tridimensionali delle cellule.\nSorgenti ed aspetti ottici.\nSorgenti di raggi-X molli adatti alla microscopia, come le sorgenti di radiazioni sincrotroniche, hanno una luminosit\u00e0 cos\u00ec bassa delle lunghezze d'onda richieste che il metodo alternativo di formazione di immagini \u00e8 la microscopia a scansione per trasmissione di raggi-X molli. Qui i raggi-X sono focalizzati su un punto ed il campione viene mosso meccanicamente nel punto di focalizzazione. Per ogni punto i raggi-X trasmessi sono registrati tramite un rivelatore quale il contatore proporzionale o il fotodiodo a valanga. Questo tipo di microscopio a scansione per trasmissione di raggi-X (STXM) venne prima sviluppato dai ricercatori presso la Stony Brook University e poi utilizzato presso la National Synchrotron Light Source at Brookhaven National Laboratory. \nCampo di impiego.\nLa risoluzione della microscopia a raggi-X si colloca tra quella di un microscopio ottico e quella di un microscopio elettronico. \u00c8 in vantaggio sulla microscopia elettronica convenzionale poich\u00e9 \u00e8 in grado di vedere i campioni biologici nel loro stato naturale. La microscopia elettronica \u00e8 largamente usata per ottenere delle immagini con risoluzioni a livello nanometrico ma la cellula vivente relativamente spessa non pu\u00f2 venire osservata dato che il campione deve venire fissato chimicamente, disidratato, incluso nella resina, quindi sezionato a fette ultra sottili.\nNondimeno, si deve menzionare che la microscopia crioelettronica consente l'osservazione di campioni biologici nei loro stati naturali idratati. Al momento, sono possibili risoluzioni di 30 nanometri facendo ricorso a lenti di lamine a zona di Fresnel che formano le immagini usando i raggi-X molli emessi da un sincrotrone. Recentemente, molti ricercatori hanno iniziato ad impiegare dei raggi-X molli emessi da plasma prodotto da radiazioni laser anzich\u00e9 da radiazioni sincrotroniche.\nInoltre, i raggi-X producono la fluorescenza nella maggior parte dei materiali, e queste emissioni possono venire analizzate per stabilire gli elementi chimici componenti l'oggetto visualizzato. Un altro uso \u00e8 di generare delle figure di diffrazione, un processo tipico della cristallografia a raggi X. Analizzando le riflessioni interne di una figura di diffrazione (di solito mediante un computer programmato allo scopo), la struttura tridimensionale di un cristallo pu\u00f2 venire stabilita gi\u00f9 fino alla collocazione degli atomi singoli all'interno delle molecole. I microscopi a raggi-X sono usati talvolta per queste analisi perch\u00e9 i campioni sono troppo piccoli per essere analizzati altrimenti."}
{"id": "2424775", "revid": "486946", "url": "https://it.wikipedia.org/wiki?curid=2424775", "title": "Campionato di calcio delle Isole Vergini statunitensi", "text": ""}
{"id": "2424776", "revid": "226458", "url": "https://it.wikipedia.org/wiki?curid=2424776", "title": "Hofmeister kink", "text": ""}
{"id": "2424780", "revid": "290681", "url": "https://it.wikipedia.org/wiki?curid=2424780", "title": "Guineueta", "text": ""}
{"id": "2424781", "revid": "1728", "url": "https://it.wikipedia.org/wiki?curid=2424781", "title": "Diagonal Mar", "text": ""}
{"id": "2424782", "revid": "697352", "url": "https://it.wikipedia.org/wiki?curid=2424782", "title": "Campionato di calcio argentino", "text": ""}
{"id": "2424787", "revid": "599013", "url": "https://it.wikipedia.org/wiki?curid=2424787", "title": "Lucius Clay", "text": "Clay fu il vice del Generale Dwight D. Eisenhower nel 1945; vice governatore della Germania nel 1946; generale delle U.S. Forces in Europa e governatore militare statunitense delle zone di occupazione della Germania dal 1947 al 1949, anno in cui fu congedato. Clay rivest\u00ec un ruolo di primo piano nella gestione americana del blocco di Berlino. Alla sua memoria \u00e8 intitolata la Lucius D. Clay Kaserne di Wiesbaden (Assia).\nPrimi anni.\nClay nacque a Marietta (Georgia), sesto ed ultimo figlio di Alexander Stephens Clay, che prest\u00f2 servizio nel senato americano dal 1897 al 1910. Questo ramo della famiglia Clay non era molto in contatto con il famoso uomo di stato Henry Clay. Lucius Clay si laure\u00f2 a West Point nel 1918 e ricopr\u00ec svaritati ruoli di ingegneria civile e militare durante gli anni '20 e gli anni '30, dall'insegnamento a West Point, fino alla progettazione di dighe ed aeroporti civili, diventando nel 1942 il pi\u00f9 giovane brigadiere generale degli Stati Uniti nell'esercito. In questi anni acquist\u00f2 una reputazione di portatore di ordine per la sua efficienze operazionale fuori dal caos, e per essere un eccezionale e disciplinato lavoratore, lavorando ininterrottamente per diverse ore e rifiutando di fermarsi durante le pause.\nSeconda Guerra Mondiale.\nClay non partecip\u00f2 direttamente ai combattimenti, ma ottenne la Legion of Merit in 1942, the Distinguished Service Medal nel 1944, e fu insignito della Bronze Star per la sua azione di recupero del porto francese di Cherbourg, abbandonato in condizioni critiche dalle truppe tedesche appena dopo il D-Day. Nel 1945 fu nominato vice del Generale Dwight D. Eisenhower. L'anno seguente fu nominato Governatore della Germania nell'occupazione alleata.\nVolle successivamente commentare riguardo all'occupazione le direttive che progettavano le sue azioni e quelle del Generale Eisenhower:\nInfluenz\u00f2 notevolmente il discorso di Stoccarda del 1946 tenuto dal Segretario di Stato degli USA James F. Byrnes. \nDal 1947 al 1949, fu governatore militare del settore statunitense in Germania, e in quanto tale commission\u00f2 a Lewis H. Brown la scrittura di un \"Report sulla Germania,\" che serv\u00ec come raccomandazione principale per la ricostruzione della Germania nel dopoguerra, e serv\u00ec come base per il Piano Marshall. Clay fu promosso a luogotenente il 17 aprile 1945 e a generale il 17 marzo 1947. In questo periodo ingaggi\u00f2 il noto intellettuale e Capitano dell'Esercito Statunitense Melvin J. Lasky.\nIl 25 giugno 1948, il giorno dopo che l'Unione Sovietica impose il Blocco di Berlino, Clay ordin\u00f2 il ponte aereo di Berlino. Questo fu un atto di sfida verso i sovietici, un'incredibile prodezza logistica, un momento fondamentale della Guerra Fredda, e una dimostrazione del supporto americano ai cittadini di Berlino.\nClay \u00e8 ricordato come un eroe per aver ordinato e mantenuto il ponte aereo, che rest\u00f2 attivo per 324 giorni, fino al maggio 1949. Alcuni giorni dopo la rimozione del ponte lasci\u00f2 il suo posto.\nCaso Ilse Koch.\nIn qualit\u00e0 di comandante americano della zona tedesca rilasci\u00f2 Ilse Koch (conosciuta anche come la \"strega di Buchenwald\" dagli internati per il suo crudele sadismo e immoralit\u00e0 riguardo ai prigionieri) nel 1949."}
{"id": "2424788", "revid": "1568601", "url": "https://it.wikipedia.org/wiki?curid=2424788", "title": "Travagnolo", "text": "Il Travagnolo \u00e8 un torrente della provincia di Brescia.\nDescrizione.\n\u00c8 un affluente del torrente Grigna dove vi sfocia in comune di Bienno. \u00c8 lungo 11\u00a0km ed ha una bassa portata, circa 0,300\u00a0m\u00b3/s alla confluenza con il Grigna.\nLa fauna ittica presente comprende trota fario e scazzone, rara la trota marmorata."}
{"id": "2424793", "revid": "1543377", "url": "https://it.wikipedia.org/wiki?curid=2424793", "title": "K-186 Omsk", "text": "Il K-186 \"Omsk\" \u00e8 un SSGN russo della classe Oscar II. Entrato in servizio nel 1993, risulta operativo con la Flotta del Pacifico.\nStoria.\nLa costruzione del \"K-186\" venne intrapresa presso il cantiere navale Sevmash, a Severodvinsk, il 13 luglio 1989. Il 13 aprile 1993 ricevette il nome di \"Omsk\", ed il 10 dicembre successivo entro in servizio con la marina russa. Il 21 gennaio 1994, fu commissionato nell'11 Divisione della Flotta del Nord. Tra i mesi di agosto e settembre dello stesso anno, l'unit\u00e0 fu trasferita nella Flotta del Pacifico, sua destinazione definitiva. Il viaggio fu effettuato sotto i ghiacci. Il 15 settembre, l\"'Omsk\" entr\u00f2 ufficialmente nella 10\u00aa Divisione della Flotta del Pacifico. Nel 1996 svolse una crociera di pattugliamento. Nel 1997, effettu\u00f2 alcuni lanci di missili antinave insieme al gemello \"K-442 \u010celjabinsk\". Due anni dopo, fu impiegato in un'altra crociera. Revisionato (pare) nel 2007, nel giugno 2009 risulta in servizio operativo."}
{"id": "2424795", "revid": "24735196", "url": "https://it.wikipedia.org/wiki?curid=2424795", "title": "Brian Slade", "text": ""}
{"id": "2424798", "revid": "24735236", "url": "https://it.wikipedia.org/wiki?curid=2424798", "title": "Curt Wild", "text": ""}
{"id": "2424799", "revid": "767487", "url": "https://it.wikipedia.org/wiki?curid=2424799", "title": "Tsepo Masilela", "text": ""}
{"id": "2424800", "revid": "287204", "url": "https://it.wikipedia.org/wiki?curid=2424800", "title": "Sa'd ibn Abi Waqqas", "text": "Tra i primi a convertirsi all'Islam (611 o 612) fu uno dei Dieci Benedetti, Compagni del profeta Maometto, a cui il Profeta aveva promesso l'ingresso in Paradiso. \nPer l'affermazione della \"Umma\" islamica divenne anche un valoroso guerriero e fu il protagonista della conquista della Persia sasanide.\nDescrizione.\nApparteneva ai B. Zuhra ed era figlio di Malik b. Uhayb b. \u02bfAbd Manaf b. Zuhra che aveva come \"kunya\" Ab\u016b Waqq\u0101\u1e63. Secondo una tradizione quando Sa\u02bfd chiese al Profeta chi fosse, questi gli rispose: \nMuhammad riconobbe Sa\u02bfd come suo cugino materno, perch\u00e9 apparteneva allo stesso clan di sua madre, venendo per questo talora ricordato come Sa\u02bfd al-Zuhra.\nIn base ai \"\u02bea\u1e25\u0101d\u012bth\", Sa\u02bfd b. Abi Waqqas si convert\u00ec presto all'Islam e fu il primo a combattere e versare il proprio sangue in nome dell'Islam. Egli partecip\u00f2, infatti, a tutte le battaglie del Profeta. Al contrario la tradizione sciita non ha un'opinione del tutto positiva di Sa\u02bfd.\nIl secondo califfo \u02bfUmar affid\u00f2 a Sa\u02bfd il compito di guidare le truppe musulmane nella conquista dell'Iraq, che egli realizz\u00f2 grazie a numerose battaglie tra il 635 e il 640. Molti criticarono l'assenza di Sa\u02bfd durante la battaglia di al-Qadisiyya, con cui i musulmani riescono a cacciare i Sasanidi dall'Iraq.\nLa conquista dell'Iraq condusse alla fondazione di al-K\u016bfa, accampamento (\"mi\u1e63r\") per i soldati musulmani e presto vera e propria citt\u00e0. Sa\u02bfd fu il primo governatore di essa ma fu in seguito destituito dal secondo califfo a causa del malcontento dei Kufani. Fu infatti accusato di non saper guidare la preghiera adeguatamente, di essere ingiusto e di non distribuire equamente i bottini di guerra. \u02bfUmar fece per questo bruciare la sua lussuosa ed elegante residenza di Kufa, scandalosa agli occhi di un buon musulmano.\nCi\u00f2 nonostante \u02bfUmar volle che anche Sa\u02bfd, insieme agli altri sei Compagni, partecipasse alla \"sh\u016bra\" per scegliere il suo successore nel 644. Alcune fonti, al contrario, negano la presenza di Sa\u02bfd nella \"sh\u016bra\".\nIn occasione dello scontro tra \u02bfAl\u012b e Mu'awiya ibn Abi Sufyan, che si contendevano il potere, Sa\u02bfd ricopr\u00ec una posizione neutrale e non volle schierarsi a favore di nessuno dei due. La sua neutralit\u00e0 \u00e8 stata interpretata come una manifestazione di distacco ascetico dalle cose terrene di Sa\u02bfd.\nTrascorse l'ultimo periodo della sua vita nella residenza di al-Aq\u012bq, vicino a Medina. Mor\u00ec durante l'epoca del califfato di Mu\u02bf\u0101wiya e, dopo la sua morte, fu seppellito a Medina nel cimitero di al-Baqi\u02bf al-Gharqad.\nTutto ci\u00f2 che \u00e8 stato tramandato su Sa\u02bfd \u00e8 stato molto spesso rielaborato, per cui molte informazioni sulla sua vita non possono essere considerate completamente oggettive e attendibili perch\u00e9 influenzate dalle esigenze agiografiche, dal bisogno di storie gradevoli ( \"adab\" ) e dall'atteggiamento polemico di chi era ostile a Sa\u02bfd.\nNel 650 Sa'd costru\u00ec nel Canton la prima moschea in Cina (tuttora esistente), con il permesso dell'imperatore Gao Zong."}
{"id": "2424801", "revid": "712828", "url": "https://it.wikipedia.org/wiki?curid=2424801", "title": "Arcipelago Sabaody", "text": ""}
{"id": "2424812", "revid": "1305772", "url": "https://it.wikipedia.org/wiki?curid=2424812", "title": "The Lion King (colonna sonora)", "text": "The Lion King: Original Motion Picture Soundtrack \u00e8 la colonna sonora del film \"Il Re Leone\" del 1994. Contiene le canzoni scritte per il film da Elton John e Tim Rice e le musiche di Hans Zimmer. \u00c8 stata pubblicata il 31 maggio 1994.\nIl disco.\nL'album \u00e8 stato registrato in tre continenti diversi: in America (ai Media Ventures, Los Angeles Ocean Way Studios, Los Angeles, Stati Uniti), in Europa (allo Snake Ranch e agli Angel Studios, Londra, Regno Unito) e in Africa (ai BOP studios, Mmabatho, Sudafrica).\nContiene brani scritti da Elton John (musica) e Tim Rice (testi) appositamente per il film, oltre a vari strumentali composti da Hans Zimmer. I brani di Elton John sono cantati da Carmen Twillie, Jason Weaver, Rowan Atkinson, Whoopi Goldberg, Jeremy Irons, Cheech Marin, Jim Cummings, Nathan Lane, Ernie Sabella, Sally Dworsky e altri artisti; nell'edizione standard dell'album i brani \"Can You Feel the Love Tonight\", \"Circle of Life\" e \"I Just Can't Wait to Be King\" sono presenti sia nella versione del film che nella versione interpretata da Elton John. In molte edizioni internazionali, comunque, le versioni eltoniane di \"Circle of Life\" e \"I Just Can't Wait to Be King\" sono rimpiazzate da un unico strumentale composto da Zimmer (\"Hyenas\").\nNel 2003 \u00e8 uscita un'edizione speciale della colonna sonora, contenente due nuove tracce.\nTracce.\nEdizione standard.\nThe Lion King - Special Edition\nAccoglienza.\n\"The Lion King\" ebbe un grandissimo successo di vendite, anche grazie all'enorme potenza mediatica della \"Walt Disney\": vendette infatti 10 milioni di copie nei soli Stati Uniti, conseguendo il disco di diamante e risultando la colonna sonora di un cartone animato pi\u00f9 venduta di sempre. La \"Walt Disney Company\" ne usc\u00ec quindi incredibilmente rafforzata, ed effettivamente \"The Lion King\" costituisce anche il disco pi\u00f9 venduto della \"Walt Disney Records\". L'album si posizion\u00f2 inoltre al primo posto della classifica statunitense degli album, mentre nel Regno Unito consegu\u00ec una numero 4 (in Italia raggiunse l'ottavo posto). Elton pubblic\u00f2 come singoli \"Can You Feel the Love Tonight\" (numero 4 USA, numero 14 UK) e \"Circle of Life\" (numero 18 USA, numero 11 UK), che lo rilanciarono enormemente, facendolo conoscere anche alle nuove generazioni. Grazie a \"Can You Feel the Love Tonight\", egli vinse (insieme al paroliere Tim Rice) un Oscar per la migliore canzone e un Golden Globe per la migliore canzone originale (oltre a un Grammy per la migliore interpretazione maschile). Hans Zimmer, infine, consegu\u00ec un Oscar alla migliore colonna sonora e un Golden Globe per la migliore colonna sonora originale."}
{"id": "2424818", "revid": "290681", "url": "https://it.wikipedia.org/wiki?curid=2424818", "title": "La Verneda", "text": ""}
{"id": "2424822", "revid": "111893427", "url": "https://it.wikipedia.org/wiki?curid=2424822", "title": "Bagnadore", "text": "Il torrente Bagnadore \u00e8 un breve corso d'acqua della provincia di Brescia, immissario del lago d'Iseo.\nCorso.\nLa sorgente del Bagnadore \u00e8 situata sul monte Guglielmo a un'altitudine di 1727 metri s.l.m mentre la foce si trova presso Marone, per un percorso totale di 7,5\u00a0km. La portata d'acqua \u00e8 modesta (0,3\u00a0m\u00b3 al secondo alla foce).\nTutto il corso del torrente viene considerato parte del \"reticolo idrico principale\" come definito dalla Regione Lombardia.\nAmbiente.\nLa fauna ittica \u00e8 costituita da esemplari di trote fario e di trota iridea nella foce."}
{"id": "2424823", "revid": "767487", "url": "https://it.wikipedia.org/wiki?curid=2424823", "title": "Siboniso Gaxa", "text": "Il suo ruolo naturale \u00e8 di terzino destro.\nCon la sua nazionale ha partecipato al Mondiale 2010 organizzato in casa, a due Coppa delle Nazioni Africane (nel 2006 e nel 2013), ad una Confederations Cup (2009) e ad una Gold Cup (2005)."}
{"id": "2424825", "revid": "486946", "url": "https://it.wikipedia.org/wiki?curid=2424825", "title": "Ndrine", "text": ""}
{"id": "2424828", "revid": "834", "url": "https://it.wikipedia.org/wiki?curid=2424828", "title": "Britney (album)", "text": ""}
{"id": "2424835", "revid": "155634", "url": "https://it.wikipedia.org/wiki?curid=2424835", "title": "Lega Nazionale A 1993-1994 (hockey su ghiaccio)", "text": "La stagione 1993-1994 del campionato svizzero di hockey su ghiaccio ha visto campioni i Kloten Flyers, mentre la regular season \u00e8 stata vinta dall'HC Fribourg-Gott\u00e9ron.\nSpareggio (LNA-LNB).\nEHC Olten 2 - EHC Biel 3 (3-2; 7-2; 3-7; 4-10; 3-4)\nL'EHC Olten viene retrocesso in LNB, mentre i Rapperswil-Jona Lakers vengono promossi in LNA."}
{"id": "2424836", "revid": "110157", "url": "https://it.wikipedia.org/wiki?curid=2424836", "title": "Universit\u00e0 di Utrecht", "text": "L'Universit\u00e0 di Utrecht (in olandese \"Universiteit Utrecht\") si trova a Utrecht ed \u00e8 stata fondata nel 1636. \u00c8 una delle pi\u00f9 antiche universit\u00e0 dei Paesi Bassi e una delle pi\u00f9 grandi in Europa. Nel 2008 il budget dell'Universit\u00e0 ammontava a \u20ac 715 milioni."}
{"id": "2424837", "revid": "287204", "url": "https://it.wikipedia.org/wiki?curid=2424837", "title": "The Circus (album)", "text": ""}
{"id": "2424838", "revid": "125601758", "url": "https://it.wikipedia.org/wiki?curid=2424838", "title": "Ancelle di Santa Margherita Maria e dei poveri", "text": "Le ancelle di Santa Margherita Maria e dei poveri (in spagnolo \"Siervas de Santa Margarita Mar\u00eda y de los Pobres\") sono un istituto religioso femminile di diritto pontificio: le suore di questa congregazione pospongono al loro nome la sigla S.S.M.M.P.\nStoria.\nLa congregazione venne fondata a Guadalajara il 13 ottobre 1901 da Mar\u00eda Guadalupe Garc\u00eda Zavala (1878-1963) con l'aiuto del suo direttore spirituale Cipriano I\u00f1iguez Mart\u00edn del Campo per l'assistenza ospedaliera ai poveri della citt\u00e0: venne eretta in istituto di diritto diocesano con decreto del vescovo Francisco Orozco y Jim\u00e9nez del 24 maggio 1935.\nLa fondatrice \u00e8 stata beatificata da papa Giovanni Paolo II nel 2004.\nAttivit\u00e0 e diffusione.\nLe ancelle di Santa Margherita Maria si dedicano al servizio dei poveri e all'assistenza sanitaria ai pi\u00f9 bisognosi.\nOltre che in Messico, sono presenti in Grecia, Islanda, Italia e Per\u00f9: la sede generalizia \u00e8 a Guadalajara.\nAl 31 dicembre 2005 l'istituto contava 147 religiose in 24 case."}
{"id": "2424845", "revid": "767487", "url": "https://it.wikipedia.org/wiki?curid=2424845", "title": "Benson Mhlongo", "text": ""}
{"id": "2424849", "revid": "701660", "url": "https://it.wikipedia.org/wiki?curid=2424849", "title": "Cultura di Kunda", "text": "La cultura di Kunda, con le sue radici nella cultura swideriana, \u00e8 una comunit\u00e0 mesolitica di cacciatori-raccoglitori situata nella zona della foresta Baltica che si estendeva ad est attraverso Lettonia nella Russia settentrionale e risalente ad 8000\u20135000 a.C. secondo la datazione del radiocarbonio calibrata. Essa \u00e8 cos\u00ec chiamata dalla citt\u00e0 estone di Kunda, circa 110\u00a0km a est di Tallinn lungo il Golfo di Finlandia, vicino alla zona dove fu scoperto il primo insediamento estesamente studiato, sulla Collina di Lammasm\u00e4eae nella torbiera circostante.\nLa maggior parte degli insediamenti Kunda sono localizzati vicino al margine delle foreste presso fiumi, laghi o paludi. L'alce veniva cacciata in modo estensivo, forse con l'aiuto di cani da caccia ammaestrati. Sulle coste era praticata la caccia delle foche, mentre nei fiumi venivano pescati lucci ed altri pesci d'acqua dolce. Ci fu una ricca industria manifatturiera di ossa e corna, specialmente in relazione all'attrezzatura per la pesca. Gli utensili erano decorati con semplici disegni geometrici, mancanti della complessit\u00e0 delle contemporanee comunit\u00e0 della cultura maglemosiana insediate a sud-ovest. \nAlla cultura di Kunda succede la cultura di Narva che usa la ceramica e mostra alcune tracce di produzione di cibo. Il pi\u00f9 antico insediamento della cultura di Kunda che si conosca in Estonia \u00e8 l'insediamento di Pulli.\nOrigine della cultura.\nLa cultura di Kunda sembra aver subito una transizione dalla cultura swideriana Paleolitica localizzata precedentemente sopra buona parte dello stesso territorio. Un tale insediamento di transizione, Pasieniai 1C in Lituania, \u00e8 caratterizzato da utensili in pietra sia appartenenti alla tarda cultura Swideriana che a quella pi\u00f9 antica di Kunda. Una modello prodotto in entrambe le culture \u00e8 la \"punta ritoccata\". Il termine della cultura Swideriana risale a 7800-7600 a.C. secondo la datazione calibrata del radiocarbonio, quindi inclusa nel periodo Preboreale, alla fine del quale inizia la cultura di Kunda senza nessuna soluzione di continuit\u00e0. Evidentemente i discendenti degli Swideriani furono i primi ad insediarsi in Estonia quando essa divenne abitabile. Altri gruppi post-Swideriani si estesero lontano verso est fino alle catene degli Urali."}
{"id": "2424857", "revid": "834", "url": "https://it.wikipedia.org/wiki?curid=2424857", "title": "The Specials (album)", "text": ""}
{"id": "2424858", "revid": "1305772", "url": "https://it.wikipedia.org/wiki?curid=2424858", "title": "Specials", "text": ""}
{"id": "2424869", "revid": "34928", "url": "https://it.wikipedia.org/wiki?curid=2424869", "title": "Muro di via Anelli", "text": ""}
{"id": "2424870", "revid": "287204", "url": "https://it.wikipedia.org/wiki?curid=2424870", "title": "Moorilla Hobart International 2008", "text": "Il Moorilla Hobart International 2008 \u00e8 stato un torneo di tennis giocato sul cemento.\n\u00c8 stata la 15\u00aa edizione del Moorilla Hobart International, che fa parte della categoria Tier IV nell'ambito del WTA Tour 2008.\nSi \u00e8 giocato al Hobart International Tennis Centre di Hobart in Australia,dal 6 all'11 gennaio 2008.\nCampioni.\nSingolare.\n El\u00e9ni Daniil\u00eddou ha battuto in finale Vera Zvonar\u00ebva, walkover\nDoppio.\n Anabel Medina Garrigues / Virginia Ruano Pascual hanno battuto in finale El\u00e9ni Daniil\u00eddou / Jasmin W\u00f6hr, 6\u20132, 6\u20134"}
{"id": "2424873", "revid": "113116297", "url": "https://it.wikipedia.org/wiki?curid=2424873", "title": "Chakram", "text": "Il chakram (\u091a\u0915\u094d\u0930\u0902) \u00e8 un'arma di origine indiana tipica della dinastia Moghul. Consisteva in una fascia di metallo forgiata a forma di anello con un bordo esterno estremamente affilato di 5-12 pollici (130\u2013300\u00a0mm) di diametro. Erano usati soprattutto dai sikh che li portavano infilati nei loro alti turbanti e li lanciavano agganciandoli con l'indice all'interno (non facendoli ruotare intorno al dito come diffusamente si pensa) o scagliandoli da sotto il braccio tenendoli fra l'indice e il pollice. A causa della sua forma aerodinamica non \u00e8 facilmente deviato dal vento. La parola \"chakram\" deriva dal termine sanscrito \"chakra\", che significa cerchio o ruota.\n\u00c8 uno dei quattro attributi del dio Vishnu."}
{"id": "2424876", "revid": "125854812", "url": "https://it.wikipedia.org/wiki?curid=2424876", "title": "Poggioreale (Napoli)", "text": "Poggioreale (\"Puciuriale\" in napoletano) \u00e8 un quartiere della zona orientale di Napoli a ridosso della zona \" Vasto-Arenaccia\", il numero di abitanti \u00e8 stimato di poco superiore ai 25.000, costituisce la Quarta Municipalit\u00e0 di Napoli insieme ai quartieri Vicar\u00eca, San Lorenzo, Zona industriale.\nIl quartiere confina a Nord con il quartiere San Pietro a Patierno (e per pochi metri con \"Arpino\", frazione situata nelle ultime propaggini del comune di Casoria), ad Est con il quartiere Ponticelli e il quartiere Barra, a Sud col quartiere Zona Industriale, ad Ovest confina con il quartiere Vicar\u00eca mentre a Nord-Ovest con il quartiere San Carlo all'Arena.\nNotizie urbanistiche, storiche e demografiche.\nIl quartiere deve il suo nome al fatto che in origine fosse una zona paludosa sovrastata dalla collina dove attualmente c'\u00e8 il cimitero e dove il re si recava per effettuare battute di caccia. Da \"poggio reale\" \u00e8 quindi derivato il nome del quartiere che \u00e8 diventato Poggioreale.\nIl quartiere mostra un volto molto eterogeneo, presentando luoghi dismessi e decentrati, (come ad esempio il vecchio mercato ortofrutticolo, l'ex macello comunale, la vecchia centrale del Latte), accanto ad altri invece economicamente ben avviati, come il Centro Direzionale di Napoli.\nAgli inizi del '900 la zona era considerata periferica e marginale, ma con l'ampliamento della citt\u00e0 voluto dal fascismo e con il forte sviluppo industriale e infrastrutturale, l'area ha acquisito un rilevante peso nel capoluogo campano, Poggioreale ospita infatti, il Tribunale cittadino, la Procura della Repubblica, la sede del Consiglio Regionale della Campania, il Distretto Militare, la sede \nINAIL, la sede del principale quotidiano cittadino Il Mattino, il Cimitero Monumentale nonch\u00e9 il noto penitenziario.\nNel quartiere convivono difficili situazioni di disagio sociale, con altre che invece hanno rilevanti potenzialit\u00e0 di sviluppo.\nIn virt\u00f9 delle sue molteplici funzioni nella vita cittadina Poggioreale fu pesantemente danneggiato dalla guerra (furono rese completamente inservibili le numerose industrie e la stazione). Questo aiuta anche a spiegare il perch\u00e9 di uno sviluppo edilizio che in alcune parti del quartiere si pu\u00f2 senza dubbio definire selvaggio. Le prospettive future appaiono tuttavia incoraggianti: la nuova rete di trasporti attualmente in fase di progettazione costituir\u00e0 un importante sbocco occupazionale mentre sempre pi\u00f9 importanza si sta dando al recupero urbanistico e culturale (inserendo alcuni siti negli itinerari turistici legati al \"Maggio dei Monumenti\").\nInfrastrutture e trasporti.\nIl quartiere \u00e8 servito dall'uscita 3 (\"Corso Malta\") della Tangenziale di Napoli e dalla SS 162 dir con l'uscita \"Centro Direzionale\". \n\u00c8 inoltre attraversato linea tramviaria 1 (Poggioreale - Piazza Vittoria), ha 2 stazioni della Circumvesuviana, dove transitano e si fermano treni delle linee Napoli-Baiano e Napoli-San Giorgio (via Centro direzionale), inoltre sar\u00e0 fornito di ben tre stazioni della linea 1 della Metropolitana di Napoli con le fermate attualmente in costruzione di Poggioreale, Tribunale, Centro direzionale.\nLuoghi d'interesse.\nCarcere.\nIl carcere di Poggioreale, che \u00e8 stato intitolato al vicedirettore Giuseppe Salvia assassinato dalla camorra, fu costruito nel 1914. Il progetto del carcere Giudiziario, ebbe inizio nel 1905 per far fronte al sovraffollamento delle carceri in funzione all\u2019epoca: Vicaria (Castel Capuano), Carcere del Carmine, il Forte di Vigliena. Nel tempo i reparti presero il nome di citt\u00e0 italiane: Napoli, Milano, Livorno, Genova, Torino, Venezia, Avellino, Firenze, Salerno, Roma. \u00c8 presente nella tradizione novecentesca napoletana, persino nella famosa smorfia. Il carcere \u00e8 citato in varie canzoni. Del 1972 \u00e8 la canzone \"Puceriale\" (Poggioreale in napoletano) di Mario Trevi. \u00c8 citato in \"Giuvaniello\", canzone della Nuova Compagnia di Canto Popolare (1977), nella canzone del 1990 \"Don Raffa\u00e8\" di Fabrizio De Andr\u00e9, tratta dall'album \"Le nuvole\", in \"Gimmerulove\" degli Almamegretta, nel 2016.\nMercato e zona industriale.\nNel quartiere sorgeva il mercato ortofrutticolo generale, per anni il pi\u00f9 grande d'Italia, chiuso nel 2008 dopo venti anni di lotte tra gli operatori e le amministrazioni comunali. Al 2013 l'area risulta adibita in parte a parcheggio, dopo essere stata degradata dai vandali.\nNella zona sud del quartiere c'era inoltre la cosiddetta Zona Industriale.\nA Poggioreale, fino alla fine degli anni Sessanta, inizio Settanta, erano attivi diversi stabilimenti industriali, ormai tutti dismessi, la denominazione della Circoscrizione cittadina, infatti, era \"Poggioreale zona industriale\". Fra i pi\u00f9 importanti siti industriali c'erano: tessile, la MCM Manifatture Cotoniere Meridionali (tessuti e filati); alimentari, Saom, Carapelli, Masturzo (olio), Eridania (zucchero), Arrigoni (conserve), Simmenthal (carni in scatola); chimica, Linvea (colori), Saffa (fiammiferi).\nCimitero.\nA Poggioreale \u00e8 anche presente il pi\u00f9 grande cimitero di Napoli che ne occupa una larga porzione orientale. Sorto al posto della Villa di Poggioreale, presenta al suo interno la Chiesa madre e un monumentale chiostro. Nel cimitero di Santa Maria del Pianto, l'omonima chiesa.\nRioni.\nCentro direzionale.\nAl lato della stazione centrale, costruito negli anni ottanta e novanta, svetta il famoso centro direzionale di Napoli con le caratteristiche forme futuristiche ed i tipici grattacieli. Il complesso ospita importanti servizi: il palazzo della Regione Campania, il Palazzo di Giustizia e numerose imprese. Il quartiere dirigenziale comprende anche diversi palazzi destinati ad uso abitazione che negli ultimi anni hanno fatto incrementare il numero di abitanti del quartiere. Il Centro Direzionale ha subito varie critiche legate alla sua architettura che mal si concilia col resto dell'abitato circostante, ma ha avuto l'indiscusso merito di avviare il risanamento di un'area altrimenti molto depressa.\nAlle spalle del Centro Direzionale, verso est, \u00e8 presente una grande area di fabbriche dismesse da vari decenni, che presto diverr\u00e0 oggetto di una grossa riqualificazione, che sistemer\u00e0 questa zona come estensione del Centro Direzionale, con altri grattacieli, nonch\u00e9 circoli didattici, aree verdi ed un grande lago artificiale contornato da chalet e ristoranti."}
{"id": "2424878", "revid": "367445", "url": "https://it.wikipedia.org/wiki?curid=2424878", "title": "Varecola", "text": ""}
{"id": "2424879", "revid": "1005847", "url": "https://it.wikipedia.org/wiki?curid=2424879", "title": "Angelo Lombardo", "text": "Biografia.\nSi \u00e8 occupato per molti anni della segreteria politica del fratello Raffaele, Presidente della Regione Siciliana dal 2008 al 2012.\nAttivit\u00e0 politica.\nLa sua storia politica \u00e8 legata alla storia della Democrazia Cristiana catanese.\nNel 1990 \u00e8 stato eletto consigliere comunale di Grammichele, un centro agricolo di rilievo nell'area del calatino.\nPassa dalla DC al CCD, poi all'UDC, infine al Movimento per le Autonomie.\nNel 2006 \u00e8 eletto deputato all'Assemblea Regionale Siciliana dove ricopre la carica di Vice Presidente della Commissione Attivit\u00e0 Produttive.\nAlle elezioni politiche del 2008 viene eletto alla Camera dei Deputati, nelle liste del Movimento per le Autonomie nella circoscrizione Sicilia 2.\nAlla Camera ha ricoperto la carica di Segretario di Presidenza ed \u00e8 stato membro della Commissione Difesa.\nNon si ricandida pi\u00f9 in Parlamento alle elezioni politiche del 2013.\nProcedimenti giudiziari.\nIl 29 marzo 2010 la Repubblica diffonde la notizia, pur in assenza di comunicazione giudiziaria all'interessato, di un'indagine della Procura di Catania per concorso esterno in associazione mafiosa assieme al fratello Raffaele e numerosi amministratori locali, che si presume siano stati eletti tramite il sostegno della mafia. Ad accusare Lombardo sarebbe un pentito, nonch\u00e9 intercettazioni telefoniche ed ambientali che documentano contatti con il boss di Cosa Nostra Vincenzo Aiello.\nIl 19 febbraio 2014 viene rinviato a giudizio e fissata la prima udienza del processo che lo coinvolge per concorso esterno in associazione mafiosa e voto di scambio al 4 giugno."}
{"id": "2424883", "revid": "1590006", "url": "https://it.wikipedia.org/wiki?curid=2424883", "title": "Siphiwe Tshabalala", "text": "Caratteristiche tecniche.\nGioca come esterno di centrocampo. \u00c8 dotato di una gran tecnica, e di un'ottima velocit\u00e0 che lo facilita nel saltare l'uomo avversario.\nCarriera.\nClub.\nOriginario di Phiri, Soweto, \u00e8 cresciuto calcisticamente nel Kaizer Chiefs, dopo l'esperienza di quattro anni con il Free State Stars, nel 2007 torna al Kaizer, dove si \u00e8 guadagnato il posto da titolare sulla fascia sinistra. Nella fase di precampionato 2008-2009 l'allenatore Muhsin Ertugral ha iniziato a impiegarlo come centrale di centrocampo.\nDopo 11 anni passati tra le file del Kaizer Chiefs, il 28 agosto 2018 si trasferisce per la prima volta al di fuori del Sud Africa, andando dai turchi dell' firmando un contratto biennale.\nIl 19 ottobre 2020 torna a giocare nella massima seria sudafricana firmando per l'AmaZulu Football Club.\nIl 9 agosto 2021, rimane svincolato alla scadenza del contratto.\nNazionale.\nHa esordito con la nazionale sudafricana il 14 gennaio 2006 in un'amichevole contro l'. Ha partecipato alla Coppa d'Africa 2006 e 2008 e alla FIFA Confederations Cup 2009.\nL'11 giugno 2010 ha segnato il primo gol dei Mondiali in Sudafrica nella gara d'esordio contro il Messico (1-1), piazzando il pallone sotto l'incrocio dei pali con un tiro di sinistro da posizione defilata. Al termine dell'incontro \u00e8 stato proclamato Uomo partita dalla FIFA."}
{"id": "2424890", "revid": "125054158", "url": "https://it.wikipedia.org/wiki?curid=2424890", "title": "Brand Nubian", "text": "I Brand Nubian sono un gruppo hip hop statunitense fondato nel 1989 a New York.\nStoria.\nIl gruppo si forma nel 1989 a New Rochelle, sobborgo di New York, e grazie al contratto stipulato con l'Elektra Records realizza l'album di debutto \"All For One\" nel 1990 trascinato dal singolo \"Slow Down\".\nNel 1991 Grand Puba e DJ Alamo lasciano il gruppo, gli altri nel 1993 producono \"In God We Trust\" che sfiora la top 10, fra cui suscita clamore il singolo \"Punks Jump Up To Get Beat Down\".\nNel 1994 i Brand Nubian pubblicano \"Everything Is Everything\", che riscuote numerose critiche. Nel 1998 il quartetto originale torna per breve tempo con il lavoro \"Foundation\", pubblicato da Arista Records successivamente pubblicano \"Fire in the Hole\", uscito nel 2004 per la Babygrande Records."}
{"id": "2424892", "revid": "580197", "url": "https://it.wikipedia.org/wiki?curid=2424892", "title": "DFB-Pokal 1988-1989", "text": "La DFB-Pokal 1988-1989 fu la 46\u00aa edizione della coppa. In finale il sconfisse il Werder Brema 4-1."}
{"id": "2424893", "revid": "1104133", "url": "https://it.wikipedia.org/wiki?curid=2424893", "title": "Eneide di Krypton", "text": "Eneide di Krypton \u00e8 una colonna sonora del gruppo musicale italiano Litfiba, pubblicata nell'ottobre 1983 dalla Suono Records.\nL'album \u00e8 stato composto appositamente dal gruppo per fungere da colonna sonora allo spettacolo teatrale dell'Eneide di Virgilio, messo in scena dalla compagnia teatrale dei fiorentini Krypton.\nDescrizione.\nQuasi interamente strumentale, venne ideato e composto dalla band su commissione dei Krypton, al fine di utilizzare le canzoni del disco non solo come supporto sonoro, ma anche come parte integrante per il loro spettacolo di rappresentazione dell'Eneide. La storia dell'opera, infatti, veniva eseguita facendo largo uso nelle scene di laser verdi e tappeti rullanti; proprio su un tappeto rullante, durante lo show, interveniva Piero Pel\u00f9 a recitare alcuni versi.\nL'LP presenta diversi episodi sonori, alcuni collegati tra loro e spesso ripetuti, quasi interamente costruiti dalle tastiere di Antonio Aiazzi e dal basso di Gianni Maroccolo. Tutte le canzoni sono strumentali, eccetto \"Il racconto di Enea\", in cui Pel\u00f9 recita alcuni versi dell'Eneide.\nLa prima edizione di quest'opera usc\u00ec nel 1983, poi venne ristampata illegalmente, ovvero senza il consenso dei Litfiba, dalla Suono Records in MC, Picture disc e CD nel 1990. Tuttavia, al giorno d'oggi, l'edizione in CD \u00e8 praticamente introvabile, in quanto rimossa dal mercato quasi subito.\nIn un'intervista a inizio gennaio 2014, Giancarlo Cauteruccio dei Krypton annuncia di essere al lavoro con Antonio Aiazzi e Gianni Maroccolo su una riscrittura dell'Eneide a trent'anni esatti di distanza edizione.\nTracce.\nMusiche dei Litfiba."}
{"id": "2424897", "revid": "531590", "url": "https://it.wikipedia.org/wiki?curid=2424897", "title": "Banda della Uno bianca", "text": "La banda della Uno bianca fu un'organizzazione criminale operante in Italia, in particolare nella regione Emilia-Romagna, che tra il 1987 e il 1994 commise 103 crimini, soprattutto rapine a mano armata, provocando la morte di ventiquattro persone e il ferimento di altre centodue.\nIl nome deriva dal modello di automobile, la Fiat Uno, utilizzato in alcune delle loro azioni criminali, in quanto piuttosto facile da rubare e di difficile identificazione data l'estrema diffusione in quel periodo. Cinque dei sei componenti della banda armata erano membri della Polizia di Stato.\nI componenti della banda vennero tutti arrestati alla fine del 1994 e successivamente condannati.\nCronologia delle principali azioni criminali.\nIn attivit\u00e0 tra il 1987 e fino all'autunno del 1994, la banda commise centotr\u00e9 azioni delittuose, provocando la morte di ventiquattro persone e il ferimento di altre centodue.\nLa banda cominci\u00f2 a compiere i suoi crimini dal 1987, dedicandosi nelle ore notturne alle rapine dei caselli autostradali lungo l'autostrada A14. Il 19 giugno 1987 la banda mise a segno il primo colpo con una rapina al casello di Pesaro, consumata a bordo della Fiat Regata grigia di propriet\u00e0 di Alberto Savi alla quale avevano apposto una targa falsa; il bottino ammontava a circa 1\u00a0300\u00a0000 lire. Subito dopo il primo colpo la banda mise a segno dodici rapine ai caselli in circa due mesi.\nNell'ottobre 1987 organizzarono un tentativo di estorsione nei confronti di un autorivenditore riminese, Savino Grossi. I Savi inviarono una lettera a Grossi, indicando la procedura per il pagamento. Il rivenditore fece finta di cedere al ricatto ma aveva gi\u00e0 avvertito il commissariato di Rimini. Il 3 ottobre Savino Grossi si rec\u00f2 in autostrada con la sua autovettura nascondendo nel portabagagli un agente di Polizia, mentre altre autovetture del commissariato di Rimini lo seguivano a breve distanza. A questa operazione partecip\u00f2 l'ispettore Baglioni, colui che nel 1994 con le proprie indagini avrebbe consentito di scoprire l'identit\u00e0 dei componenti della banda. Grossi venne contattato dagli estorsori e si ferm\u00f2 nei pressi di un cavalcavia poco prima del casello di Cesena.\nCon l'intervento della Polizia scatur\u00ec un conflitto a fuoco durante il quale rimase gravemente ferito il sovrintendente Antonio Mosca, che sarebbe morto il 29 luglio 1989 dopo un lungo periodo di sofferenza. L'omicidio di Mosca fu il primo della serie che avrebbero commesso i componenti della banda.\nIl 30 gennaio 1988 venne ucciso, durante una rapina a un supermercato, Giampiero Picello, guardia giurata in servizio a Rimini.\nIl 20 febbraio 1988 rimase ucciso Carlo Beccari, anch'egli guardia giurata, in servizio a Casalecchio di Reno in un supermercato. Nella rapina al furgone portavalori rimase ferito anche Francesco Cataldi, collega di Beccari.\nIl 20 aprile 1988 vennero uccisi due carabinieri, Cataldo Stasi e Umberto Erriu, mentre si trovavano in un parcheggio a Castel Maggiore, nei pressi di Bologna, dopo che gli stessi avevano fermato l'auto dei Savi.\nPer questo omicidio sono stati successivamente accertati depistaggi da parte di un carabiniere.\nNel 1989 venne ucciso, durante una rapina a un supermercato di Corticella, Adolfino Alessandri, pensionato di cinquantadue anni, che si trov\u00f2 a essere testimone oculare della rapina e venne di conseguenza crivellato di colpi.\nNel 1990 vennero complessivamente uccise sei persone.\nA Bologna, in via Mazzini, il 15 gennaio venne ferito gravemente Giancarlo Armorati, pensionato, durante una rapina a un ufficio postale che caus\u00f2 altri quarantacinque feriti. Egli sarebbe morto un anno dopo per le ferite riportate. Il 6 ottobre venne ucciso Primo Zecchi, la cui colpa fu quella di annotare il numero di targa della macchina dei criminali.\nIl 23 dicembre 1990 la banda apr\u00ec il fuoco contro le roulotte che componevano il campo nomadi di Bologna in via Gobetti, provocando due vittime (Rodolfo Bellinati e Patrizia Della Santina) e alcuni feriti.\nIl 27 dicembre 1990 vennero uccise due persone a Bologna in due diversi episodi di violenza. La prima vittima fu Luigi Pasqui, commerciante di cinquanta anni, ucciso durante una rapina a un distributore di Castel Maggiore mentre tentava di dare l'allarme. Pochi minuti dopo a Trebbo di Reno la banda uccise Paride Pedini, che si era avvicinato alla Uno bianca appena abbandonata con le portiere aperte.\nLa strage del Pilastro.\nIl 4 gennaio 1991, intorno alle 22:00, nel quartiere Pilastro di Bologna, una pattuglia dell'Arma dei Carabinieri fu trucidata dalle pallottole del gruppo criminale. La banda si trovava in quel luogo per caso, essendo diretta a San Lazzaro di Savena in cerca di un'auto da rubare. All'altezza delle Torri, in via Casini, l'auto della banda fu sorpassata dalla pattuglia dall'Arma. La manovra fu interpretata dai criminali come un tentativo di registrare i numeri di targa e pertanto essi decisero di liquidare i carabinieri. Dopo averli affiancati, Roberto Savi esplose alcuni proiettili verso i militari, sul lato del conducente Otello Stefanini. Nonostante le gravi ferite riportate, il militare cerc\u00f2 di fuggire, ma and\u00f2 a sbattere contro dei cassonetti della spazzatura. In breve tempo l'auto dei Carabinieri fu investita da una pioggia di proiettili. Gli altri due militari, Andrea Moneta e Mauro Mitilini, riuscirono a uscire dall'abitacolo e a rispondere al fuoco, ferendo tra l'altro Roberto Savi. La potenza delle armi utilizzate dalla banda per\u00f2 non lasciava speranze ed entrambi i militari caddero feriti sull'asfalto. I tre furono finiti con un colpo alla nuca.\nIl gruppo criminale si impossess\u00f2 anche del foglio di servizio della pattuglia e si allontan\u00f2 dal luogo del conflitto a fuoco. La Uno bianca coinvolta nel massacro fu abbandonata a San Lazzaro di Savena nel parcheggio di via Gramsci e incendiata; uno dei sedili era sporco del sangue di Roberto Savi, rimasto lievemente ferito all'addome durante il conflitto a fuoco. Il fatto di sangue fu rivendicato dal gruppo terroristico \"Falange Armata\". Tale rivendicazione fu per\u00f2 ritenuta inattendibile, in quanto giunta dopo il comunicato dei mass media.\nLa strage rimase impunita per circa quattro anni. Gli inquirenti seguirono delle piste errate, che li portarono a incriminare soggetti estranei alla vicenda: la DIGOS di Bologna dichiar\u00f2 di avere una testimone oculare, tale Simonetta Bersani, che forn\u00ec indicazioni dirette sugli autori degli omicidi, accusando un pregiudicato, Peter Santagata, con dovizia di particolari, quali, ad esempio, \u201c\"le fiamme che uscivano dalle mani del Santagata mentre sparava\"; il 20 giugno 1992 furono arrestati i due fratelli Peter e William Santagata e il camorrista Marco Medda (ex braccio destro di Raffaele Cutolo), accusati di aver fatto parte del commando omicida, cui segu\u00ec una maxi-operazione con 191 arresti sul quartiere del Pilastro definita \"Quinta mafia\"\" per una serie di reati ulteriori connessi a quelli della Uno bianca, operazione condotta dalla Direzione distrettuale antimafia di Bologna che vi impieg\u00f2 enormi energie investigative. Il 24 gennaio 1995 i Santagata e Medda furono dichiarati estranei ai fatti dalla corte di Assise di Bologna poich\u00e9 i veri assassini confessarono il delitto durante il processo.\nAzioni successive.\nIl 20 aprile 1991 venne ucciso, a Borgo Panigale, Claudio Bonfiglioli, benzinaio di cinquanta anni, nel corso di una rapina.\nIl 2 maggio 1991, in un'armeria di Bologna, vennero uccisi Licia Ansaloni, titolare dell'esercizio, e Pietro Capolungo, carabiniere in pensione. Durante tale rapina una donna vide Roberto Savi fuori dall'armeria e forn\u00ec un identikit agli investigatori. Quando esso venne mostrato al marito della Ansaloni, questi dichiar\u00f2 che assomigliava molto a Roberto Savi, suo cliente abituale, poliziotto di Bologna. Nessuno per\u00f2, tra gli investigatori, colleg\u00f2 realmente Savi al fatto di sangue.\nIl 19 giugno 1991 perse la vita a Cesena Graziano Mirri, benzinaio e padre di un poliziotto, ucciso davanti alla moglie durante una rapina al suo distributore in viale Marconi.\nIl 18 agosto 1991 vennero uccisi in un agguato, a San Mauro Mare, Ndiaj Malik e Babou Chejkh, due operai senegalesi, mentre un terzo, Madiaw Diaw, rimase ferito. L'aggressione non fu a scopo di rapina n\u00e9 per eliminare testimoni di un reato, ma fu motivata dalle ideologie razziste dei membri della banda. Poco dopo il duplice omicidio, l'auto della banda tagli\u00f2 la strada a una Fiat Ritmo con a bordo alcuni giovani, che inveirono contro il guidatore della Uno bianca per la manovra azzardata. Dall'auto della banda vennero esplosi colpi di arma da fuoco contro le persone a bordo della Ritmo, che rimasero illese.\nNel 1992, non si registrarono omicidi, ma la banda si rese protagonista di quattro rapine in banca e una in un supermercato.\nIl 24 febbraio 1993 la banda si rese responsabile dell'omicidio di Massimiliano Valenti, un ragazzo di ventuno anni che aveva assistito a un cambio macchina della banda dopo una rapina in banca. La banda sequestr\u00f2 il giovane e lo trasport\u00f2 in una zona isolata dove ebbe luogo una vera e propria esecuzione. Il corpo di Massimiliano Valenti venne ritrovato in un fossato nel comune di Zola Predosa. Dall'esame autoptico effettuato sul suo volto emersero fori di proiettili sparati dall'alto verso il basso.\nIl 7 ottobre venne ucciso a Riale Carlo Poli, elettrauto.\nNel 1994 la banda intensific\u00f2 la sua attivit\u00e0 criminale verso gli istituti di credito, rapinandone complessivamente nove durante l'anno. La mattina del 24 maggio venne ucciso il direttore della Cassa di Risparmio di Pesaro, Ubaldo Paci, mentre stava aprendo la sua filiale.\nI componenti della banda.\nRoberto Savi.\nNato a Forl\u00ec, il 19 maggio 1954. Insieme al fratello Alberto fu membro della Polizia di Stato presso la Questura di Bologna, dove al momento dell'arresto rivestiva il grado di assistente capo ed effettuava il servizio di operatore radio nella centrale operativa.\nDa giovane milit\u00f2 come attivista nell'organizzazione di estrema destra Fronte della Giovent\u00f9.\nNel 1976, all'et\u00e0 di ventidue anni, entr\u00f2 in Polizia e prese servizio a Bologna. Quando nel 1987 inizi\u00f2 l'attivit\u00e0 criminale della banda, aveva trentatr\u00e9 anni e svolgeva la funzione di operatore in volante. Nel 1992 venne poi trasferito, per cause disciplinari, alla centrale operativa, per aver rasato i capelli a un giovane ragazzo trovato in possesso di sostanze stupefacenti.\nRoberto Savi possedeva una collezione di armi, regolarmente registrate, fra cui due Beretta AR 70, calibro .223 Remington, versione civile del fucile d'assalto Beretta AR70 calibro 5,56mmx45.\nDopo la strage del Pilastro del 4 gennaio 1991 (durante la quale rimase ferito), la procura dispose che venisse compilata una lista dei cittadini dell'Emilia-Romagna possessori del fucile d'assalto Beretta AR 70 utilizzato durante la sparatoria. Dalla lista stilata il 14 gennaio 1991, risult\u00f2 una trentina di individui. Alla 26\u00aa posizione dell'elenco compariva il nome di Roberto Savi che risultava possederne due, acquistati il 3 gennaio 1989 e il 27 dicembre 1990 (il secondo dunque, solo otto giorni prima della strage del Pilastro). Savi, poich\u00e9 l'arma non era conosciuta dalla polizia bolognese, per facilitare il lavoro della polizia scientifica venne invitato a portare ai colleghi uno dei suoi fucili, egli perci\u00f2 non potendo consegnare quello utilizzato durante la sparatoria sollecit\u00f2 l'armeria per l'arrivo del secondo, insistendo molto con il negozio per averlo (telefon\u00f2 quattro volte in tre giorni). Alla fine, port\u00f2 in questura quello nuovo che non aveva ancora sparato.\nNessuno and\u00f2 mai a controllare l'altro fucile che deteneva in casa.\nRoberto Savi fu, in ordine di tempo, il primo componente della banda ad essere arrestato, la sera del 21 novembre 1994, mentre si trovava in questura a Bologna. Immediatamente dopo l'arresto, disse ai colleghi \u00abPotevo farvi saltare tutti in aria...\u00bb.\nDurante il processo, la moglie, che lo sapeva coinvolto nelle vicende criminali ma non lo aveva mai denunciato, defin\u00ec Roberto un uomo strano ed aggressivo, di carattere molto taciturno e schivo, che non frequentava molte persone, a parte i fratelli, e che passava gran parte del suo tempo a giocare con i videogiochi. Diverse volte, le aveva puntato la pistola contro per minacciarla. Ai processi, Savi stup\u00ec tutti per l'estrema freddezza con cui, beffardo e provocatorio, parlava dei reati pi\u00f9 atroci da lui commessi; alle domande non rispondeva \u00ab\"s\u00ec\"\u00bb oppure \u00ab\"no\"\u00bb, bens\u00ec \u00ab\"affermativo\"\u00bb e \u00ab\"negativo\"\u00bb.\nIl padre dei fratelli Savi, Giuliano Savi, si suicid\u00f2 il 29 marzo 1998, ingoiando sette scatole di Tavor, dentro una Uno bianca, parcheggiata a Villa Verucchio, a tredici chilometri da Rimini.\nIl 3 agosto 2006, Roberto Savi fece richiesta di concessione del provvedimento di grazia, al tribunale di Bologna. La domanda venne ritirata il 24 agosto, dallo stesso Savi, a seguito del parere sfavorevole espresso dal procuratore generale bolognese, Vito Zincani. Il 1\u00ba ottobre 2008, si \u00e8 risposato con una detenuta olandese del carcere di Monza.\nFabio Savi.\nNato a Forl\u00ec, il 22 aprile 1960. Fratello di Roberto e co-fondatore della banda, nel 1987. Anche lui, come il fratello, fece domanda per entrare in polizia, ma un difetto alla vista gli pregiudic\u00f2 questa carriera. Dai quattordici anni in poi, svolse molti lavori saltuari, e possedeva un carattere spavaldo e aggressivo. Insieme a Roberto, era l'unico membro presente a tutte le azioni criminali della banda. Fabio venne arrestato qualche giorno dopo il fratello, a ventisette chilometri dal confine con l'Austria, mentre tentava di espatriare, venendo bloccato da un'auto della Polizia stradale. Lavorava come carrozziere e camionista, e conviveva a Torriana, con una ragazza rumena, Eva Mikula, le cui testimonianze si riveleranno decisive nella risoluzione delle indagini. Dopo la condanna all'ergastolo, venne trasferito nel carcere di Sollicciano a Firenze, e in seguito in quello di Fossombrone, in provincia di Pesaro e Urbino.\nIl 24 settembre 2009 Fabio Savi, dopo circa un mese di sciopero della fame presso il carcere di Voghera, venne ricoverato all'ospedale della citt\u00e0, per motivi clinici. La motivazione dello sciopero sarebbe la richiesta da parte di Savi di essere trasferito in un carcere pi\u00f9 vicino alla sua famiglia e la possibilit\u00e0 di lavorare per provvedere alla stessa. Il 4 gennaio 2010, venne trasferito nel carcere di massima sicurezza di Spoleto.\nNell'ottobre del 2014 chiese di poter usufruire a posteriori del rito abbreviato, che avrebbe tramutato l'ergastolo in trenta anni di carcere. La richiesta venne respinta il 3 dicembre 2014, dalla Corte d'assise di Bologna.\nAlberto Savi.\nNato a Cesena, il 19 febbraio 1965. Fratello minore di Roberto e Fabio. Assieme ai fratelli, formava la struttura principale della banda. Fece il poliziotto come Roberto, al momento dell'arresto prestava servizio presso il Commissariato di Rimini. Debole di carattere, sub\u00ec la personalit\u00e0 pi\u00f9 forte e dominante dei fratelli maggiori. Sconta l'ergastolo dal 26 novembre 1994. Il 23 ottobre 2010 Alberto Savi chiese di poter uscire dopo sedici anni scontati in carcere. Dopo ventitr\u00e9 anni di carcere ha beneficiato di un permesso premio nel febbraio 2017, per incontrare la madre ricoverata in gravissime condizioni di salute. Dal 2019 usufruisce di un permesso premio per le vacanze natalizie.\nPietro Gugliotta.\nNato a Catania nel 1960, non partecipava mai alle azioni omicide del gruppo. Venne comunque condannato a diciotto anni di reclusione. Anche lui poliziotto, svolgeva la funzione di operatore radio nella questura di Bologna assieme all'amico Roberto Savi. Venne scarcerato nel 2008, dopo quattordici anni di reclusione, grazie all'indulto e alla legge Gozzini.\nMarino Occhipinti.\nNato a Santa Sofia, il 25 febbraio 1965. Membro minore della banda, prese per\u00f2 parte a un assalto a un furgone della Coop di Casalecchio di Reno, il 19 febbraio 1988, durante il quale mor\u00ec una guardia giurata e per questo venne condannato all'ergastolo. Anche lui poliziotto presso la squadra mobile di Bologna, al momento dell'arresto, avvenuto il 29 novembre 1994, era vice-sovrintendente della sezione narcotici della Squadra mobile.\nDal 2002 lavora presso una cooperativa. Il 30 marzo 2010, con un decreto motivato del tribunale di sorveglianza, Marino Occhipinti, dopo sedici anni di detenzione, usufru\u00ec di un permesso premio di cinque ore per partecipare ad una Via crucis a Sarmeola di Rubano, nel Padovano, assieme ad altri detenuti e accompagnato da operatori sociali. L'11 gennaio 2012 gli venne concessa la semilibert\u00e0. \nIl 20 giugno 2018 il suo avvocato, Milena Micele, ha presentato in udienza la documentazione a favore della libert\u00e0, che comprende le relazioni sul suo lavoro svolto fuori e dentro il carcere con la cooperativa Giotto. Secondo il provvedimento del Tribunale di sorveglianza, il suo pentimento \u00e8 autentico, ha rivisitato in modo critico il suo passato e non \u00e8 socialmente pericoloso. Marino Occhipinti \u00e8 stato quindi scarcerato, il 2 luglio 2018. In un'intervista avvenuta dopo il rilascio, Marino Occhipinti chiese perdono ai familiari della guardia giurata uccisa.\nLuca Vallicelli.\nPoliziotto al momento dell'arresto, avvenuto il 29 novembre 1994, era agente scelto presso la sezione Polizia Stradale di Cesena. Membro minore della banda, partecip\u00f2 solamente alle prime rapine, che si conclusero senza omicidi. Patteggi\u00f2 tre anni e otto mesi in carcere, ed \u00e8 attualmente un uomo libero, destituito dalla Polizia di Stato.\nLe indagini.\nAgli inizi del 1994, il magistrato di Rimini Daniele Paci costitu\u00ec un pool di investigatori per risolvere il caso, dopo sette anni di omicidi e crimini ancora senza un colpevole reale, nonostante un grande numero di arresti nel corso degli anni precedenti, poi dimostratisi errati e fuorvianti. Il pool inizialmente non riusc\u00ec ad ottenere molto, solo la ricostruzione di un identikit di un bandito, registrato a volto scoperto durante la rapina in banca del 3 marzo 1994. Verso la met\u00e0 del 1994, il pool dei magistrati riminesi fu sciolto e la direzione delle indagini venne consegnata a un pool di magistrati a Roma.\nDue poliziotti della questura di Rimini, l'ispettore Luciano Baglioni e il sovrintendente Pietro Costanza, che avevano collaborato con l'appena disciolto pool di magistrati riminesi, chiesero alla procura che il lavoro del pool riminese non venisse perso ed avviarono delle indagini autonome, volte a scoprire i componenti della banda della Uno bianca e, ottenuto il permesso dal procuratore di Rimini, cominciarono a dedicarsi praticamente a tempo pieno alle loro indagini, mettendo in atto appostamenti, ricerche, controlli agli istituti di credito rapinati e cercando di capire le modalit\u00e0 operative della banda.\nEseguirono un minuzioso lavoro di studio di ogni singolo delitto commesso dalla banda. Iniziarono a sospettare che i componenti della banda potessero essere persone all'interno delle forze di polizia vista l'abilit\u00e0 dimostrata con le armi da fuoco, l'uso in diverse occasioni di armi non facilmente reperibili (come ad esempio i fucili Beretta AR 70/90 di Roberto Savi), l'apparente inafferrabilit\u00e0 del gruppo, probabilmente dovuta a una conoscenza del \"modus operandi\" delle forze dell'ordine, le tattiche usate nelle rapine e in casi come la strage del Pilastro, che ricordavano vere e proprie azioni militari, e diversi atteggiamenti tenuti nelle rapine e riferiti dai testimoni.\nQuesto avrebbe anche spiegato perch\u00e9 i criminali riuscissero sempre a evitare le pattuglie e i posti di blocco delle forze dell'ordine, oltre che la loro probabile conoscenza di itinerari che permettessero rapide vie di fuga dopo ogni colpo. Baglioni e Costanza fecero poi una considerazione che si riveler\u00e0 fondamentale: i banditi conoscevano troppo bene le abitudini dei dipendenti delle banche assaltate; questo significava che svolgevano una puntigliosa opera di documentazione e di controllo prima di compiere la rapina. Decisero quindi di comportarsi come loro, passando le loro giornate ad appostarsi davanti ad istituti di credito, ubicati nelle zone che i criminali preferivano colpire, in attesa di notare qualche persona sospetta.\nIl 3 novembre 1994 Fabio Savi esegu\u00ec un sopralluogo presso una banca a Santa Giustina nel riminese, davanti alla quale si trovavano appostati Baglioni e Costanza. Savi giunse sul posto con una Fiat Tipo bianca, che per\u00f2 esibiva una targa irriconoscibile per la sporcizia. Questo dest\u00f2 la curiosit\u00e0 degli investigatori presenti sul posto, che confrontarono la fisionomia del conducente con quella rimasta impressa nei filmati ripresi nelle banche rapinate. Ne riscontrarono una vaga somiglianza e pertanto decisero di seguirlo. Fabio Savi li condusse infine presso la sua abitazione, a Poggio Torriana. Da questo momento, le indagini subirono uno sviluppo sempre pi\u00f9 nitido, fino ad acclarare le responsabilit\u00e0 dei criminali, a cominciare dall'arresto di Roberto Savi.\nI processi e le condanne.\nI processi si conclusero il 6 marzo 1996, con la condanna all'ergastolo per i tre fratelli Roberto, Fabio e Alberto Savi e per Marino Occhipinti. Ventotto anni di carcere per Pietro Gugliotta, diminuiti poi a diciotto. Luca Vallicelli, componente minore della banda, patteggi\u00f2 una pena di tre anni e otto mesi.\nVenne inoltre stabilito che lo Stato italiano versasse ai parenti delle ventiquattro vittime la somma complessiva di diciannove miliardi di lire.\nI presunti rapporti coi servizi segreti italiani.\nIn un'intervista riportata nel programma televisivo \"Blu notte - Misteri italiani\" di Carlo Lucarelli, un giornalista affermava che dietro la banda si celassero in realt\u00e0 i servizi segreti. Fabio Savi, uno dei componenti della banda, neg\u00f2 affermando:\nNel 2001, Fabio Savi concesse un'intervista al programma di Rai 3, \"Storie maledette\", durante la quale dichiar\u00f2 che il movente delle attivit\u00e0 criminali della banda era procurarsi denaro.\nIn occasione dell'omicidio di Graziano Mirri, benzinaio e padre di un poliziotto, il senatore Libero Gualtieri denunci\u00f2 la probabile implicazione di apparati dello Stato nella vicenda della Banda della Uno Bianca.\nSecondo l'edizione di un telegiornale andato in onda all'epoca su Raitre:"}
{"id": "2424903", "revid": "767487", "url": "https://it.wikipedia.org/wiki?curid=2424903", "title": "Katlego Mphela", "text": "Carriera.\nClub.\nDopo aver tentato da giovanissimo la carriera in Europa, prima nello Strasburgo e poi nello Stade Reims, \u00e8 tornato nel suo paese natale, dove ha giocato per i Mamelodi Sundowns.\nNazionale.\nDurante la finale 3\u00ba-4\u00ba posto della Confederations Cup 2009, tenutasi in Sudafrica, \u00e8 stato autore di una doppietta contro la Spagna, mettendo a segno il gol del pareggio nella partita persa per 3-2 ai tempi supplementari.\nDurante l'ultima partita della fase a gironi del mondiale sudafricano 2010 realizza il gol del 2-0 contro la Francia. La partita terminer\u00e0 2-1 per la sua nazionale che verr\u00e0 eliminata da quella partita in quanto classificatasi terza."}
{"id": "2424904", "revid": "729019", "url": "https://it.wikipedia.org/wiki?curid=2424904", "title": "72\u00ba Gruppo I.T.", "text": "Il 72\u00ba Gruppo intercettori teleguidati \u00e8 stato un reparto missilistico dell'Aeronautica Militare inquadrato nella 1\u00aa Brigata aerea Intercettori Teleguidati, con sede a Isola Rizza e Bovolone, in provincia di Verona. Era armato con il sistema d'arma Ajax e Hercules.\n\u00c8 stato soppresso il 15 dicembre 2009.\nStoria.\nLa squadriglia caccia.\nIl 72\u00ba Gruppo I.T. trae le proprie origini dalla 72\u00aa Squadriglia caccia del Corpo Aeronautico del Regio Esercito, costituita il 15 aprile 1916 sull'aeroporto di Castenedolo, in provincia di Brescia dotata di velivoli Aviatik C.I e Farman.\nDal 1917 della Squadriglia fece parte anche il capitano pilota Mario Ajmone Cat.\nDurante la Grande Guerra, la 72\u00aa Squadriglia aeroplani da caccia comp\u00ec 1358 voli di guerra, sostenendo 61 combattimenti aerei e riportando 4 vittorie. Partecip\u00f2 alla battaglia del solstizio, dal campo di Busiago, (Padova), al comando di Pier Ruggero Piccio e poi dal campo di Quinto di Treviso alla battaglia di Vittorio Veneto. Dotata di velivoli Nieuport 11, SPAD S.VII, SPAD S.XIII e Hanriot HD.1, la Squadriglia fu insignita di 7 medaglie d'argento e 6 medaglie di bronzo al valor militare.\nNella 72\u00aa Squadriglia aeroplani da caccia, prestarono servizio l'asso Sebastiano Bedendo e Natale Palli, M.O.V.M. alla memoria, amico di Gabriele D'Annunzio, e pilota del velivolo Ansaldo S.V.A.10, sul quale il poeta abruzzese effettu\u00f2 il celebre Volo su Vienna.\nNel 1917, viene adottato quale distintivo del reparto il \u201cLeone Rampante Rosso\u201d, che tuttora campeggia sull'araldica del 72\u00ba Gruppo I.T.\nAl termine della guerra la squadriglia venne sciolta per essere ricostituita nel novembre 1923, sull'aeroporto di Campoformido, con il 1\u00ba Stormo caccia terrestre della Regia Aeronautica. \u00c8 in questo remoto periodo che la storia del \u201cLeone Rampante\u201d si fuse con quella dell'arciere dal motto \u201cIncocca, Tende e Scaglia\u201d, la cui paternit\u00e0 viene attribuita a Gabriele D'Annunzio.\nNel 1930 partecipa alla \u201cgiornata dell'aria\u201d a Roma dove chiude la manifestazione con una figura acrobatica destinata a divenire famosa: La \u201cBomba\u201d, adottata successivamente dalla Pattuglia acrobatica nazionale.\nNel periodo tra le due guerre mondiali il reparto impieg\u00f2 velivoli Fiat C.R.20 e C.R.32 (dal 1935).\nL'inizio della seconda guerra mondiale, coglie la squadriglia schierata sull'aeroporto palermitano di Boccadifalco. Le prime operazioni vennero effettuate nel luglio 1940 con missioni di scorta convogli e voli di ricognizione su Malta. Alla fine dell'anno, la squadriglia fu trasferita in Libia col il compito di appoggiare le operazioni del Regio Esercito, ove rimase fino alla fine 1942.\nI velivoli C.R.32 furono dapprima sostituiti con i pi\u00f9 moderni Fiat C.R.42, poi con i Macchi M.C.200 e dal novembre 1941 con i Macchi M.C.202.\nRientrata in Italia ebbe il compito di difendere l'area di Roma, e fu sorpresa dall'armistizio sul campo di Ronchi dei Legionari, dove era stata arretrata per riorganizzazione. In totale effettu\u00f2 1068 voli di guerra con l'abbattimento di 9 velivoli nemici.\nNel 1956 viene ricostituita ad Istrana alle dipendenze del 17\u00ba Gruppo caccia Ognitempo nell'ambito del 1\u00ba Stormo caccia Ogni Tempo dotata di Fiat F-86K per essere soppressa il 1\u00ba maggio 1959.\nIntercettori teleguidati.\nNel settembre del 1959 venne ricostituita la 72\u00aa Squadriglia intercettori teleguidati, in seno al 17\u00ba Gruppo di Padova della 1\u00aa Aerobrigata Intercettori Teleguidati, non pi\u00f9 equipaggiata con velivoli ma col sistema missilistico terra\u2013aria Ajax presso una nuova base logistica ed operativa realizzata nel comune di Isola Rizza e con l'area di lancio sul vecchio sedime dell'aeroporto di Bovolone.\nIl personale operativo e tecnico, dopo un lungo ciclo di addestramento negli Stati Uniti, prese rapidamente confidenza con il nuovo sistema d'arma e il 31 dicembre 1959 effettu\u00f2 il primo servizio operativo. I lanci reali cominciarono ad essere effettuati con cadenza annuale presso il poligono di Mc Gregor Range della base di Fort Bliss dell'United States Army nel Nuovo Messico (Stati Uniti).\nIl 1\u00ba ottobre 1964, con il riordino dei reparti dell'Aeronautica Militare, la 72\u00aa divenne la componente operativa del 72\u00ba Gruppo I.T. del 17\u00ba Reparto IT che alla fine degli anni '60 fu equipaggiato con i nuovi missili Hercules acquisendo la capacit\u00e0 nucleare fino agli anni ottanta.\nDal 1\u00ba novembre 1985, per effetto delle disposizioni emanate dallo Stato Maggiore dell\u2019AM, il 17\u00ba Reparto IT assunse la nuova denominazione di 17\u00ba stormo.\nInquadrato nella 1\u00aa Brigata Aerea di Padova il 72\u00ba Gruppo ha operato con i Sistemi Missilistici Nike Ajax e Nike Hercules. Da allora il personale del reparto ha ininterrottamente concorso per quasi 50 anni alle operazioni inerenti alla difesa dello spazio aereo nazionale, partecipando inoltre ad importanti esercitazioni nazionali ed internazionali, nonch\u00e9 alle campagne lanci reali inizialmente negli Stati Uniti presso il poligono di White Sands nella Contea di Do\u00f1a Ana e poi, dal 1966 in Sardegna, conseguendo in numerose occasioni risultati eccellenti. Tra i vari riconoscimenti il 72\u00ba Gruppo si \u00e8 aggiudicato il Trofeo A.S.P. quale migliore gruppo della 1\u00aa Brigata aerea Intercettori Teleguidati nel 1985, 1999, 2001, 2002 e 2005.\nNegli anni il Gruppo ha assolto ai principali compiti assegnati dall'aeronautica Militare (Italia) ed ha concorso alle attivit\u00e0 di protezione civile. Ha partecipato con il suo personale anche alle operazioni internazionali di peacekeeping e peace enforcement in Iraq, Operazione Deny Flight, Operazione DINAK nell'ambito dell'Operazione Allied Force, Kosovo, Albania, Bosnia ed Erzegovina, Eritrea, Kirghizistan, Afghanistan, Emirati Arabi Uniti e Ciad.\nIl 24 dicembre 2006 ha avuto luogo, presso il poligono di Capo San Lorenzo nel comune di Villaputzu (Cagliari) l'ultimo lancio reale di un missile Hercules italiano. Il concorso alla difesa dello spazio aereo \u00e8 avvenuto concretamente fino al 15 giugno 2007, quando \u00e8 iniziata la dismissione del sistema d'arma Hercules. \nDal 1\u00ba luglio 2007 e fino alla sua chiusura nel 2009, il 72\u00ba Gruppo I.T. \u00e8 stato alle dipendenze del 2\u00ba Stormo di Rivolto.\nAltre notizie.\nDal 5 settembre 2002 al 72\u00ba Gruppo I.T. \u00e8 indelebilmente legato il nome del M.O.V.M. ten. Franco Cappa, medaglia d'oro al valor militare, nativo di Bovolone."}
{"id": "2424905", "revid": "155634", "url": "https://it.wikipedia.org/wiki?curid=2424905", "title": "Lega Nazionale A 1992-1993 (hockey su ghiaccio)", "text": "La stagione 1992-1993 del campionato svizzero di hockey su ghiaccio ha visto campioni i Kloten Flyers.\nPromozioni.\nL'HC Ajoie e l'EHC Chur vengono retrocessi in LNB, mentre l'EHC Olten e l'HC Davos vengono promossi in LNA."}
{"id": "2424906", "revid": "729019", "url": "https://it.wikipedia.org/wiki?curid=2424906", "title": "Royal Canadian Naval Air Service", "text": "Il Royal Canadian Naval Air Service (RCNAS) era un servizio aereo militare istituito in Canada negli anni dieci del XX secolo e rimasto operativo fino alla fine della prima guerra mondiale.\nStoria.\nIl servizio venne istituito nel 1918, durante la prima guerra mondiale, in risposta alla richiesta da parte della Royal Canadian Navy di effettuare un servizio di pattugliamento marittimo della costa atlantica per proteggere i trasporti navali dagli attacchi degli U-Boot tedeschi della Kaiserliche Marine.\nIl governo britannico inform\u00f2 il Canada della possibilit\u00e0 di attacco da parte di una nuova classe di U-Boot sulle rotte commerciali che attraversavano l'oceano Atlantico.\nSebbene i sommergibili tedeschi fossero poco numerosi e non ancora in grado di costituire un grave pericolo in mare aperto, in cui le navi risultavano difficili da localizzare, essi potevano diventare una seria minaccia in prossimit\u00e0 dei porti, delle baie o dei canali dove le unit\u00e0 si raggruppavano.\nGli aerei si erano dimostrati efficaci in situazioni simili nella scorta ai convogli, costringendo i sommergibili a rimanere immersi; tale efficacia era determinata prevalentemente dal fatto che i mezzi subacquei dell'epoca portavano i loro attacchi prevalentemente in superficie, dove potevano contare su una velocit\u00e0 maggiore.\nIl vantaggio tattico offerto dalla scorta aerea ai convogli aveva dimostrato la propria efficacia in simili situazioni in quanto i sommergibili erano costretti a rimanere in immersione per non farsi individuare. Gli Stati Uniti d'America disponevano gi\u00e0 di aerei e basi per difendere le proprie coste, ma venne ritenuta necessaria la realizzazione di altre stazioni in territorio canadese.\nGli Stati Uniti fornirono i velivoli ed il personale mentre il Canada reclutava ed addestrava i propri equipaggi e personale di supporto destinati a sostituire progressivamente quelli statunitensi. L'addestramento degli equipaggi dello RCNAS si svolse negli Stati Uniti e nel Regno Unito.\nLo United States Naval Flying Corps svolse missioni di scorta e pattugliamento marittimo partendo da due basi che furono stabilite in Nuova Scozia vicino ai porti dove si riunivano le unit\u00e0 navali:\nLe missioni prevedevano la scorta delle navi in entrata ed in uscita dai porti.\nNon sempre gli U-Boot vennero localizzati, tuttavia, nel tratto di mare nordamericano, negli ultimi due mesi di guerra vennero affondate unit\u00e0 per un totale di 110\u00a0000 ton.\nIl conflitto si concluse prima che il primo equipaggio dello RCNAS avesse completato la formazione; successivamente la RCNAS venne sciolta, e la Canadian Air Force, divenuta Royal Canadian Air Force, impieg\u00f2 per le proprie missioni le basi dell'U.S. Navy presenti in Nuova Scozia."}
{"id": "2424910", "revid": "30580", "url": "https://it.wikipedia.org/wiki?curid=2424910", "title": "Gran Premio di Germania 1986", "text": "Il Gran Premio di Germania 1986, \u00e8 stata la decima gara del campionato di Formula 1 del 1986, si \u00e8 svolto il 27 luglio sul circuito del Hockenheimring ed \u00e8 stato vinto da Nelson Piquet su Williams-Honda.\nNote.\n\"Salvo indicazioni diverse le classifiche sono tratte da \"\nVittoria di Piquet al Gran Premio di Germania 1986 - f1world.it/amarcord"}
{"id": "2424920", "revid": "599013", "url": "https://it.wikipedia.org/wiki?curid=2424920", "title": "Figlie di Maria Madre della Chiesa", "text": "Le Figlie di Maria Madre della Chiesa (in spagnolo \"Hijas de Mar\u00eda Madre de la Iglesia\") sono un istituto religioso femminile di diritto pontificio: le suore di questa congregazione pospongono al loro nome la sigla F.M.M.E.\nStoria.\nLa congregazione (detta in origine delle \"Amanti di Ges\u00f9, figlie di Maria Immacolata\") venne fondata a B\u00e9jar, in diocesi di Plasencia, il 19 marzo 1875 da Matilde T\u00e9llez Robles (1841-1902).\nL'istituto ricevette il pontificio decreto di lode il 12 maggio 1930 e le sue costituzioni vennero approvate definitivamente dalla Santa Sede il 6 maggio 1941.\nLa fondatrice (in religione madre Matilde del Sacro Cuore) \u00e8 stata beatificata da papa Giovanni Paolo II nel 2004.\nAttivit\u00e0 e diffusione.\nLe Figlie di Maria Madre della Chiesa si dedicano principalmente all'istruzione e all'educazione cristiana della giovent\u00f9 e all'assistenza domiciliare agli ammalati: la loro spiritualit\u00e0 \u00e8 incentrata sul culto del Sacro Cuore di Ges\u00f9 e di Maria Immacolata.\nSono presenti in Europa (Italia, Portogallo, Spagna) e America (Colombia, Messico, Per\u00f9, Venezuela): la sede generalizia \u00e8 a Madrid.\nAl 31 dicembre 2005 l'istituto contava 261 religiose in 41 case."}
{"id": "2424922", "revid": "712828", "url": "https://it.wikipedia.org/wiki?curid=2424922", "title": "Episodi di One Piece (prima stagione)", "text": "Questa lista comprende la prima stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa prima stagione si intitola e raggruppa i primi 61 episodi. Essa \u00e8 ambientata nel Mare Orientale e mostra le avventure della ciurma di Cappello di Paglia dalla partenza di Monkey D. Rufy dal suo villaggio fino all'entrata nella Rotta Maggiore. Gli episodi sono stati trasmessi in Giappone su Fuji TV dal 20 ottobre 1999 al 7 marzo 2001 e in Italia su Italia 1 dal 5 novembre 2001 all'8 febbraio 2002.\nLe sigle di apertura adottate sono di Hiroshi Kitadani per i primi 47 episodi e \"Believe\" delle Folder5 per i restanti; mentre le sigle di chiusura sono \"Memories\" per i primi 30 episodi e \"RUN! RUN! RUN!\" per i restanti, entrambe di Maki Otsuki. L'edizione italiana ha adottato invece come sigla unica di apertura e di chiusura \"All'arrembaggio!\", di Cristina D'Avena e Giorgio Vanni, per i primi 53 episodi e \"Tutti all'arrembaggio\", sempre di Cristina D'Avena e Giorgio Vanni, per gli ultimi otto.\nDVD.\nGiappone.\nGli episodi della prima stagione di \"One Piece\" sono stati distribuiti in Giappone anche tramite DVD, quattro per disco, dal 21 febbraio 2001 al 20 marzo 2002."}
{"id": "2424924", "revid": "712828", "url": "https://it.wikipedia.org/wiki?curid=2424924", "title": "Episodi di One Piece (seconda stagione)", "text": "Questa lista comprende la seconda stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa seconda stagione si intitola e raggruppa gli episodi dal 62 al 77. Essa si svolge al Promontorio Futago, a Whiskey Peek e a Little Garden e vede la ciurma di Cappello di Paglia entrare in contatto con l'organizzazione criminale Baroque Works. I 16 episodi sono stati trasmessi in Giappone su Fuji TV dal 21 marzo al 19 agosto 2001 e in Italia su Italia 1 dal 30 dicembre 2002 al 20 gennaio 2003.\nLa sigla di apertura adottata \u00e8 \"Believe\" delle Folder5; mentre le sigle di chiusura sono \"RUN! RUN! RUN!\" di Maki Otsuki per gli episodi 62 e 63, di Tomato Cube fino all'episodio 73 e di Sh\u014djo Suitei per i restanti episodi. L'edizione italiana ha adottato invece come sigla unica di apertura e di chiusura \"Tutti all'arrembaggio!\" di Cristina D'Avena e Giorgio Vanni.\nDVD.\nGiappone.\nGli episodi della seconda stagione di \"One Piece\" sono stati distribuiti in Giappone anche tramite DVD, tre per disco eccetto il quinto e ultimo DVD che contiene quattro episodi, dal 3 aprile 2002 al 7 agosto 2002."}
{"id": "2424926", "revid": "712828", "url": "https://it.wikipedia.org/wiki?curid=2424926", "title": "Episodi di One Piece (terza stagione)", "text": "Questa \u00e8 la lista degli episodi della terza stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa terza stagione si intitola \"\" e raggruppa dal 78\u00ba al 92\u00ba episodio della serie. Essa ha luogo sull'isola di Drum, dove i protagonisti giungono alla ricerca di un medico.\nGli episodi sono andati in onda in Giappone su Fuji TV dal 26 agosto al 9 dicembre 2001 e in Italia su Italia 1 dal 21 gennaio al 10 febbraio 2003.\nLa sigla di apertura \u00e8 \"Believe\" delle Folder5, mentre quelle di chiusura sono di Sh\u014djo Suitei per gli episodi fino all'81 e \"BEFORE DAWN\" di AI-SACHI per i restanti episodi. L'edizione italiana ha adottato invece come sigla unica di apertura e di chiusura \"Tutti all'arrembaggio!\" di Cristina D'Avena e Giorgio Vanni.\nDVD.\nGiappone.\nGli episodi della terza stagione di \"One Piece\" sono stati distribuiti in Giappone anche tramite DVD, tre per disco, dal settembre del 2002."}
{"id": "2424927", "revid": "712828", "url": "https://it.wikipedia.org/wiki?curid=2424927", "title": "Episodi di One Piece (quarta stagione)", "text": "Questa lista comprende la quarta stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa quarta stagione \u00e8 divisa in due parti: la prima si intitola e raggruppa gli episodi dal 93 al 110, mentre la seconda \u00e8 intitolata e comprende gli episodi dal 111 al 130. La storia si svolge sull'isola di Alabasta dove i protagonisti giungono per aiutare Nefertari Bibi a salvare il suo regno dalla Baroque Works. I 38 episodi sono stati trasmessi in Giappone su Fuji TV dal 16 dicembre 2001 al 27 ottobre 2002 e in Italia su Italia 1 dall'11 febbraio al 3 aprile 2003.\nLe sigle di apertura adottate sono \"Believe\" delle Folder5, per gli episodi fino al 115, e dei The Babystars per i restanti; mentre le sigle di chiusura sono \"BEFORE DAWN\" di AI-SACHI per gli episodi 93 e 94, \"fish\" dei The Kaleidoscope per gli episodi dal 95 al 106, di Takako Uehara per gli episodi dal 107 al 118 e \"Shining ray\" dei Janne Da Arc per i restanti. L'edizione italiana ha adottato invece come sigla unica di apertura e di chiusura \"Tutti all'arrembaggio!\" di Cristina D'Avena e Giorgio Vanni.\nDVD.\nGiappone.\nGli episodi della quarta stagione di \"One Piece\" sono stati distribuiti in Giappone anche tramite DVD, tre per disco, da febbraio 2003.\nLa prima tabella riguarda la prima parte della quarta stagione, mentre la seconda tabella la seconda parte."}
{"id": "2424928", "revid": "712828", "url": "https://it.wikipedia.org/wiki?curid=2424928", "title": "Episodi di One Piece (quinta stagione)", "text": "Questa lista comprende la quinta stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa quinta stagione \u00e8 intitolata e raggruppa gli episodi dal 131 al 143; essi, interamente non tratti dal manga, mostrano cosa accade ai protagonisti dopo la partenza da Alabasta. La stagione \u00e8 a sua volta divisa in tre saghe: la prima, , contiene gli episodi autoconclusivi dal 131 al 135, la seconda, , contiene gli episodi dal 136 al 138 e la terza, , contiene gli episodi dal 139 al 143. I 13 episodi sono stati trasmessi in Giappone su Fuji TV dal 3 novembre 2002 al 2 febbraio 2003 e in Italia su Italia 1 dal 22 novembre all'8 dicembre 2004.\nLa sigla di apertura adottata \u00e8 dei The Babystars, mentre le sigle di chiusura sono \"Shining ray\" dei Janne Da Arc, per primi due episodi, e \"Free Will\" dei Ruppina per i restanti. L'edizione italiana ha adottato invece come sigla unica di apertura e di chiusura \"Tutti all'arrembaggio!\" di Cristina D'Avena e Giorgio Vanni.\nDVD.\nGiappone.\nGli episodi della quinta stagione di \"One Piece\" sono stati distribuiti in Giappone anche tramite DVD, tre per disco, da marzo 2004."}
{"id": "2424929", "revid": "712828", "url": "https://it.wikipedia.org/wiki?curid=2424929", "title": "Episodi di One Piece (sesta stagione)", "text": "Questa lista comprende la sesta stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa sesta stagione \u00e8 divisa in due parti: la prima si intitola e raggruppa gli episodi dal 144 al 173, mentre la seconda \u00e8 intitolata e comprende gli episodi dal 174 al 195. In essa la ciurma di Cappello di Paglia riesce da Jaya a giungere a Skypiea, l'isola nel cielo, e qui si scontra con Ener e i suoi seguaci. I 52 episodi sono andati in onda in Giappone su Fuji TV dal 9 febbraio 2003 al 13 giugno 2004. In Italia sono stati trasmessi su Italia 1 dal 9 dicembre 2004 al 7 marzo 2005; fu l'ultimo blocco di episodi trasmesso prima di una pausa di tre anni.\nLe sigle di apertura adottate sono dei The Babystars fino all'episodio 168 e \"Bon voyage!\" dei Bon-Bon Blanco per i restanti, mentre le sigle di chiusura sono \"Free Will\" dei Ruppina per gli episodi fino al 156, \"FAITH\" sempre dei Ruppina per gli episodi dal 157 al 168, \"A to Z\" degli ZZ per gli episodi dal 169 al 181 e di Shela per i restanti episodi. L'edizione italiana ha adottato invece come sigla unica di apertura e di chiusura \"Tutti all'arrembaggio!\" di Cristina D'Avena e Giorgio Vanni\nDVD.\nItalia.\nGli episodi della sesta stagione di \"One Piece\" sono stati distribuiti in Italia anche tramite DVD, tre per disco, da agosto 2004.\nLa prima tabella riguarda la prima parte della sesta stagione, mentre la seconda tabella la seconda parte."}
{"id": "2424930", "revid": "712828", "url": "https://it.wikipedia.org/wiki?curid=2424930", "title": "Episodi di One Piece (settima stagione)", "text": "Questa lista comprende la settima stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa settima stagione si intitola e raggruppa gli episodi dal 196 al 228. In essa, dopo che i protagonisti riescono a fuggire dalla fortezza Navarone, giungono a Longring Longland e vengono sfidati al Davy Back Fight dai pirati di Foxy. I 33 episodi sono andati in onda su Fuji TV dal 20 giugno 2004 al 27 marzo 2005 e in Italia dall'8 luglio al 22 agosto 2008. L'episodio 207 \u00e8 il primo della serie trasmesso in alta definizione con un aspect ratio di 16:9; nell'edizione italiana gli episodi dal 207 in poi sono stati trasmessi in \"pan and scan\" fino all'episodio 504.\nLe sigle di apertura adottate sono \"Bon voyage!\" dei Bon-Bon Blanco fino all'episodio 206 e delle BOYSTYLE per i restanti, mentre le sigle di chiusura sono \"DREAMSHIP\" di Aiko Ikuta per gli episodi dal 196 al 206 e di Tackey &amp; Tsubasa per i restanti. L'edizione italiana ha adottato invece come sigla unica di apertura e di chiusura \"Pirati all'arrembaggio\" di Cristina D'Avena e Antonio Divincenzo.\nDVD.\nGiappone.\nGli episodi della settima stagione di \"One Piece\" sono stati distribuiti in Giappone anche tramite DVD, tre per disco, dal febbraio del 2006."}
{"id": "2424931", "revid": "712828", "url": "https://it.wikipedia.org/wiki?curid=2424931", "title": "Episodi di One Piece (ottava stagione)", "text": "Questa lista comprende l'ottava stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nL'ottava stagione si intitola e raggruppa gli episodi dal 229 al 263. In essa i protagonisti giungono all'isola di Water Seven in cerca di un carpentiere che aggiusti la nave Going Merry e, in seguito, si recano a Enies Lobby con il treno marino per riportare indietro Nico Robin. I 35 episodi sono stati trasmessi in Giappone su Fuji TV dal 17 aprile 2005 al 30 aprile 2006 e in Italia su Italia 1 dal 25 agosto al 10 ottobre 2008.\nLa sigla di apertura adottata \u00e8 delle Boystyle, mentre le sigle di chiusura sono di Tackey &amp; Tsubasa per i primi due episodi, degli Asia Engineer per gli episodi dal 231 al 245, \"Dear friends\" dei TRIPLANE per gli episodi dal 246 al 255 e dei TVXQ per i restanti episodi. L'edizione italiana ha adottato invece come sigla unica di apertura e di chiusura \"Pirati all'arrembaggio\" di Cristina D'Avena e Antonio Divincenzo.\nDall'episodio 256 Renato Novara sostituisce Luigi Rosa nel doppiaggio di Monkey D. Rufy.\nDVD.\nGiappone.\nGli episodi dell'ottava stagione di \"One Piece\" sono stati distribuiti anche tramite DVD, tre per disco, da gennaio 2007."}
{"id": "2424932", "revid": "827882", "url": "https://it.wikipedia.org/wiki?curid=2424932", "title": "Episodi di One Piece (nona stagione)", "text": "Questa lista comprende la nona stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa nona stagione si intitola e raggruppa gli episodi dal 264 al 336. In essa i protagonisti giungono a Enies Lobby per cercare di salvare Nico Robin dal CP9; in seguito, tornati a Water Seven, si procurano una nuova nave, la \"Thousand Sunny\", e alla ciurma si aggiunge Franky. Gli episodi dal 279 al 283 fanno parte della saga speciale e costituiscono riassunti di parti di storia precedente che mostrano come ogni membro si sia unito alla ciurma, inoltre, alla fine sono presenti degli spezzoni comici disegnati in stile super deformed, di circa tre minuti, tratti da vignette originariamente disegnate da Oda per la rivista \"One Piece Log\". I 73 episodi sono stati trasmessi in Giappone su Fuji TV dal 21 maggio 2006 al 23 dicembre 2007. In Italia gli episodi dal 264 al 309 sono andati in onda su Italia 1 dal 13 ottobre 2008 al 15 gennaio 2009. Gli episodi restanti, dal 310 al 336, sono stati trasmessi, sempre su Italia 1 dal 15 settembre al 25 novembre 2009.\nLe sigle di apertura adottate sono \"Brand New World\" dei D-51 per gli episodi dal 264 al 278, , identica alla prima opening \"We Are!\", ma cantata dai \"seiy\u016b\" dei sette protagonisti, per gli episodi dal 279 al 283, \"Crazy Rainbow\" di Tackey &amp; Tsubasa per gli episodi dal 284 al 325 e \"Jungle P\" dei 5050 per i restanti episodi, mentre la sigla di chiusura \u00e8 \"Adventure World\" dei Delicatessen per gli episodi dal 264 al 278. Inoltre a partire dall'episodio 284, non viene pi\u00f9 usata alcuna sigla di chiusura, tuttavia la sigla di apertura risulta essere pi\u00f9 lunga. L'edizione italiana ha adottato invece come sigla unica di apertura e di chiusura \"Pirati all'arrembaggio\" di Cristina D'Avena e Antonio Divincenzo.\nDVD.\nGiappone.\nGli episodi della nona stagione di \"One Piece\" sono stati distribuiti in Giappone anche tramite DVD, tre per disco, da gennaio 2008."}
{"id": "2424933", "revid": "712828", "url": "https://it.wikipedia.org/wiki?curid=2424933", "title": "Episodi di One Piece (decima stagione)", "text": "Questa lista comprende la decima stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nLa decima stagione \u00e8 intitolata e raggruppa gli episodi dal 337 al 381. In essa i protagonisti, dopo avere incontrato lo scheletro Brook, giungono sull'isola di Thriller Bark dove Gekko Moria si impossessa delle loro ombre. I 45 episodi sono stati trasmessi in Giappone su Fuji TV dal 6 gennaio al 14 dicembre 2008 mentre la pubblicazione in DVD \u00e8 avvenuta tra il 12 ottobre 2009 e il 12 dicembre 2010. In Italia gli episodi dal 337 al 372 sono andati in onda su Italia 1 dal 27 novembre 2009 al 29 gennaio 2010, mentre i restanti, dal 373 al 381, dal 9 al 21 giugno 2010.\nLe sigle di apertura adottate sono \"Jungle P\" dei 5050 per gli episodi fino al 372 e , versione remixata della prima sigla \"We Are!\", creata dal gruppo TVXQ, per gli episodi dal 373 alla fine della stagione. L'edizione italiana ha adottato invece come sigla unica di apertura e di chiusura \"Pirati all'arrembaggio\" di Cristina D'Avena e Antonio Divincenzo.\nDVD.\nGiappone.\nGli episodi della decima stagione di \"One Piece\" sono stati distribuiti in Giappone anche tramite DVD, tre per disco, da ottobre 2009."}
{"id": "2424934", "revid": "88740", "url": "https://it.wikipedia.org/wiki?curid=2424934", "title": "Episodi di One Piece (undicesima stagione)", "text": "Questa lista comprende la undicesima stagione della serie televisiva anime \"One Piece\", prodotta da Toei Animation, diretta da K\u014dnosuke Uda e tratta dall'omonimo manga di Eiichir\u014d Oda.\nL'undicesima stagione si intitola e raggruppa gli episodi dal 382 al 407. Con lo scopo di raggiungere l'Isola degli uomini-pesce, i protagonisti vengono accompagnati da Hacchan e Kayme all'arcipelago Sabaody in cerca di un rivestitore che prepari la loro nave al viaggio sottomarino. I 26 episodi sono stati trasmessi in Giappone su Fuji TV dal 21 dicembre 2008 al 28 giugno 2009 e la pubblicazione in DVD \u00e8 avvenuta dal 7 gennaio al 2 marzo 2011. In Italia gli episodi dal 382 al 400 sono andati in onda su Italia 1 dal 22 giugno al 19 luglio 2010, mentre i restani, dal 401 al 407, dall'11 al 19 ottobre 2010 sempre su Italia 1.\nLe sigle di apertura adottate sono , versione remixata della prima sigla \"We Are!\", creata dal gruppo TVXQ, per gli episodi dal fino al 394 e \"Share the World\", sempre dei TVXQ, per gli episodi dal 395 alla fine della stagione. L'edizione italiana ha adottato invece come sigla unica di apertura e di chiusura \"Pirati all'arrembaggio\" di Cristina D'Avena e Antonio Divincenzo, sulle immagini della sigla originale \"Crazy Rainbow\", fino all'episodio 400, mentre, a partire dall'episodio 401, viene restaurata la vecchia sigla \"All'arrembaggio!\", cantata da Cristina D'Avena e Giorgio Vanni sulle immagini di \"Share the World\".\nDVD.\nGiappone.\nGli episodi della undicesima stagione di \"One Piece\" sono stati distribuiti in Giappone anche tramite DVD, quattro per disco, da gennaio 2011."}
{"id": "2424940", "revid": "124225175", "url": "https://it.wikipedia.org/wiki?curid=2424940", "title": "Timoth\u00e9e de Fombelle", "text": "\u00c8 l'autore di varie opere come \"Tobia, Un millimetro e mezzo di coraggio\" e \"Tobia, Gli occhi di Elisha\". \u00c8 stato protagonista anche all'inaugurazione del Festival di Avignone, dove \u00e8 stato presentato il suo brano \"Je danse toujours\".\nBiografia.\nTimoth\u00e9e de Fombelle \u00e8 uno scrittore e drammaturgo francese, nato a Parigi nel 1973. A diciassette anni ha fondato una compagnia teatrale. Dopo gli studi ha insegnato Letteratura a Parigi e in Vietnam, quindi ha deciso di dedicarsi alla scrittura. \nSegue spesso il padre, architetto, nei suoi viaggi in Africa. Le estati della sua infanzia le passa nella campagna francese (a ovest), con i suoi cinque fratelli e sorelle.\nGi\u00e0 all'et\u00e0 di diciassette anni lavora per una compagnia teatrale da lui fondata, che mette in scena pezzi da lui scritti e diretti. Per un periodo insegna letteratura a Parigi e in Vietnam, ma presto si dedica interamente al teatro.\nContinua a scrivere pezzi teatrali che vengono messi in scena dalla compagnia di attori che comprende la moglie Laetitia, con la quale ha una figlia, Jeanne Elisha.\nAll'et\u00e0 di diciassette anni produce un lavoro teatrale, \"Le Phare\", rappresentato in Francia, Canada, Lituania, Polonia e Russia con l'attore Cl\u00e9ment Sibony e premiato nel 2002 con il \"Prix du Souffleur\".\nPer i suoi romanzi \"Tobie Lolness\", tradotti in pi\u00f9 di venti lingue, ha ricevuto una ventina di premi, sia francesi che internazionali.\nIl 20 febbraio 2011 esce il suo quarto romanzo \"Vango\"."}
{"id": "2424942", "revid": "111849484", "url": "https://it.wikipedia.org/wiki?curid=2424942", "title": "Casa dei Decumani", "text": "La casa dei Decumani \u00e8 una costruzione medievale di Monza, nel complesso degli edifici che sorgono vicino al Duomo, in via Canonica. \nLa costruzione risale ai primi anni del XIII secolo. \nLa facciata rivolta a ponente \u00e8 a corsi di ciottoli e di mattoni, ha due porte di accesso oggi chiuse. Nella parete sopra l'arco della porta principale si nota tuttora il segno di un antico protiro che ne proteggeva l'ingresso. Sono visibili anche alcune feritoie. \n&lt;br&gt;Il dettaglio architettonico pi\u00f9 interessante di questa facciata sono i resti di una bifora in laterizio e che reca una testina coronata alla convergenza degli archetti.\nSul lato settentrionale, che costeggia la via Canonica, modificato nel XIV secolo, sono altre finestre monofore. \nInfine il lato a levante, sul cortile della Canonica, \u00e8 porticato con rozzi pilastri di serizzo e consente l'odierno accesso all'edificio. \n&lt;br&gt;I pilastri del portico sono di recupero (probabilmente avvenuto nel XVII secolo) e provengono da un'area sepolcrale romana emersa nelle vicinanze.\nAll'interno dell'edificio sono conservati affreschi trecenteschi, tra cui l'antico stemma comunale di Monza.\nNel giardino antistante il lato ovest sono le fondamenta di un ninfeo tardo romano, ritrovate poco lontano e qui ricomposte nel 1991.\nDietro alla casa dei Decumani si trova la piazzetta della canonica e il granaio, anch'egli del XIII secolo.\nNote.\nI Decumani costituivano nel medioevo un ordine ecclesiastico minore del Duomo."}
{"id": "2424944", "revid": "174925", "url": "https://it.wikipedia.org/wiki?curid=2424944", "title": "Sette Laghi di Rila", "text": "I Sette Laghi di Rila (, \"Sedem rilski ezera\") sono un gruppo di laghi di origine glaciale, situati nelle Montagne di Rila, nel nordovest della Bulgaria, e sono il gruppo di laghi pi\u00f9 visitato in quest'ultima. L'altitudine dei laghi varia fra i 2.100 e i 2.500 metri sul livello del mare.\nOgni lago ha un nome associato alla sua caratteristica pi\u00f9 evidente:\nGli chalet sui Sette Laghi sono una delle attrazioni principali della Bulgaria a causa dell'intrinseca bellezza naturale del luogo. I laghi si trovano uno vicino all'altro e sono collegati da ruscelli, che formano piccole cateratte e cascate. \nIl momento migliore per visitare i Sette Laghi \u00e8 in estate, tra luglio e agosto, quando la temperatura \u00e8 di circa 10\u00b0 ed il rischio di tempeste improvvise \u00e8 minore; durante il resto dell'anno il tempo \u00e8 sfavorevole ai turisti. A volte i laghi gelano in ottobre e non si scongelano prima di giugno; lo strato di ghiaccio che li copre pu\u00f2 raggiungere i 2 metri di spessore."}
{"id": "2424947", "revid": "121329366", "url": "https://it.wikipedia.org/wiki?curid=2424947", "title": "38\u00aa Mostra internazionale d'arte cinematografica di Venezia", "text": "La 38\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 2 al 12 settembre del 1981, sotto la direzione di Carlo Lizzani.\nNon vennero assegnate le Coppe Volpi agli attori, n\u00e9 il Leone d'oro alla carriera, che torner\u00e0 nell'edizione successiva. Tra i film presentati in anteprima fuori concorso vi furono: \"Da un paese lontano - Giovanni Paolo II\", diretto da Krzysztof Zanussi, \"Christiane F. - Noi, i ragazzi dello zoo di Berlino\", diretto da Ulrich Edel e \"I predatori dell'arca perduta\", diretto da Steven Spielberg.\nLa retrospettiva, comprendente 21 film, fu dedicata a Howard Hawks.\nGiuria.\nLa giuria era cos\u00ec composta:\nPremi.\nI principali premi distribuiti furono:"}
{"id": "2424948", "revid": "131011", "url": "https://it.wikipedia.org/wiki?curid=2424948", "title": "Ivan della Mea", "text": ""}
{"id": "2424952", "revid": "767487", "url": "https://it.wikipedia.org/wiki?curid=2424952", "title": "Kagisho Dikgacoi", "text": ""}
{"id": "2424958", "revid": "729019", "url": "https://it.wikipedia.org/wiki?curid=2424958", "title": "Nelson Miles", "text": "Nato in una fattoria del Massachusetts, frequent\u00f2 la scuola locale e, ancora giovanissimo, trov\u00f2 un vecchio veterano francese che gli insegn\u00f2 i rudimenti nell'uso delle armi in duello. Trasferitosi a Boston frequent\u00f2 le scuole serali, studiando da autodidatta storia e tattica militari.\nL'arruolamento nell'esercito e la guerra civile.\nMentre lavorava come commesso in un negozio di stoviglie scoppi\u00f2 la guerra civile americana e l'8 settembre 1861 si arruol\u00f2 come volontario nell'esercito unionista, ricevendo quasi immediatamente il grado di capitano. Prest\u00f2 servizio come aiutante del generale Oliver O. Howard, e venne ferito nella Battaglia di Seven Pines. Promosso colonnello al comando del \"22nd Massachusetts Volunteer Infantry Regiment\", il 31 maggio 1862 raggiunse il grado di tenente colonnello e posto al comando del \"61st New York Volunteer Infantry\" per meriti conseguiti in battaglia e si distinse particolarmente nella battaglia di Antietam, dove sostitu\u00ec dimostrando tutte le sue capacit\u00e0 il suo diretto superiore gravemente ferito. Partecip\u00f2 successivamente alla battaglia di Fredericksburg, alla campagna dell'Appomatox e alla battaglia di Chancellorsville nella quale fu gravemente ferito al collo e all'addome, ricevendo il brevetto di brigadiere generale nel 1867 e la medaglia d'onore nel 1892. Per il suo valore durante la battaglia del Wilderness e in quella di Spotsylvania Court House ricevette gli onori del Congresso e la promozione a generale maggiore il 12 maggio 1864 a soli 26 anni.\nAlla fine del conflitto venne assegnato al comando di Fort Monroe, in Virginia con lo speciale incarico di sorveglianza nei confronti del presidente degli Stati Confederati d'America Jefferson Davis ivi detenuto. Nel luglio 1866 venne promosso colonnello dell'esercito regolare statunitense e durante il periodo della ricostruzione fu assegnato al distretto della Carolina del Nord nel periodo 1866-67.\nLa campagna contro gli Indiani.\nIl 30 giugno 1868 spos\u00f2 la nipote del generale William Tecumseh Sherman, e figlia del banchiere Hoyt Sherman, Mary Hoyt Sherman. A partire dal 1868 ebbe un ruolo fondamentale nelle guerre indiane, soprattutto nelle campagne contro le trib\u00f9 delle Grandi pianure. Rest\u00f2 famoso per il suo coraggio e per la sua prudenza nell'uso della forza militare, dimostrando un elevato senso di rispetto e di comprensione delle problematiche dei nativi americani suoi avversari. Tra il 1874 e il 1875 prest\u00f2 servizio come comandante nelle campagne contro le trib\u00f9 Kiowa, Comanche e Cheyenne lungo il Red River. Tra il 1876 ed il 1877 guid\u00f2 la campagna nelle Grandi Pianure contro le trib\u00f9 Lakota e le trib\u00f9 loro alleate nelle riserve al seguito della sconfitta del generale Custer a Little Big Horn. Nel 1877 guid\u00f2 personalmente una spedizione per la cattura del capo indiano Capo Giuseppe e della sua trib\u00f9 di indiani Nez Perce, che riusc\u00ec a far arrendere dopo una furiosa marca forzata nel territorio del Montana. Per il resto della sua vita avrebbe dovuto disputare numerose volte con il generale Oliver O. Howard per l'attribuzione di questa importante cattura. Durante la campagna contro Capo Giuseppe presso Yellowstone, Miles fece ampio uso delle tecniche allora sperimentali dell'eliografo, grazie soprattutto all'apporto tecnico di Albert J. Myer, fondatore dell'United States Army Signal Corps.\nNel 1886 Miles sostitu\u00ec il generale George Crook in qualit\u00e0 di comandante in capo nella campagna contro il capo ribelle indiano Geronimo in Arizona. L'errore del suo predecessore Crook era di aver eccessivamente fatto affidamento sulle guide indiane per individuare il capo ribelle, mentre Miles si affid\u00f2 quasi interamente ai suoi soldati ed ai suoi ufficiali che marciarono per circa 4.800\u00a0km nell'impervia catena della Sierra Madre prima che Geronimo si arrendesse al tenente Charles B. Gatewood (che aveva guadagnato il suo rispetto anni prima).Successivamente venne preso in consegna da Miles che ufficializz\u00f2 la resa che prevedeva il confino della trib\u00f9 apache ribelle in una riserva in Florida.\nNel 1890 una nuova rivolta di nativi indiani, nelle riserve Sioux e Lakota portarono nuovamente Miles al fronte, che port\u00f2 stavolta alla sconfitta e alla morte di Toro Seduto e al massacro di circa 300 indiani a Wounded Knee. Tuttavia Miles non fu direttamente responsabile del massacro, e si espresse con disappunto e forti critiche nei confronti dei suoi ufficiali.\nL'ascesa nella gerarchia militare e la spedizione nella guerra ispano americana.\nNel 1890 fu personalmente assegnato dal presidente statunitense Grover Cleveland per sedare a Chicago i disordini scoppiati a seguito dello sciopero dei lavoratori della celebre societ\u00e0 di trasporti Pullman come conseguenza della grande crisi economica scoppiata in quegli anni. Grazie alla sua capacit\u00e0 di mediatore, Appleton Miles consegu\u00ec un importante successo anche in questo caso, ricevendo come riconoscimento il grado di Comandante il 5 ottobre 1895. Durante la guerra ispano-americana guid\u00f2 la cosiddetta campagna di Porto Rico. Dopo aver raggiunto nel 1901 i massimi gradi della gerarchia militare per un ufficiale regolare, entr\u00f2 in conflitto con il Presidente Theodore Roosevelt criticando la politica estera degli Stati Uniti nei confronti delle Filippine. Nell'agosto del 1903 si ritir\u00f2 dal servizio attivo, entrando immediatamente dopo in polemica con il Segretario di Stato d'allora John Hay per uno scandalo riguardante le forniture alimentari in dotazione all'esercito statunitense.\nMor\u00ec nel 1925 mentre, in compagnia di suo nipote, durante la parata di uno spettacolo circense, si alz\u00f2 per salutare la bandiera e venne colpito da un infarto che lo stronc\u00f2 all'istante. Fu sepolto nel cimitero monumentale di Arlington National Cemetery durante una cerimonia di stato presieduta personalmente dal Presidente Calvin Coolidge."}
{"id": "2424961", "revid": "287204", "url": "https://it.wikipedia.org/wiki?curid=2424961", "title": "Giuseppe Girolamo Semenzi", "text": "Biografia.\nPrese i voti nel 1664, entrando nella congregazione somasca. Apprese il greco a Milano, alla Scuole Palatine, avendo come maestro Carlo Maria Maggi, col quale intrattenne poi rapporti di amicizia e stima, al punto che quest'ultimo gli dedic\u00f2 due sonetti inseriti dal Semenzi nel suo \"Mondo creato\" (alle pp.\u00a019 e 404)..\nIn seguito insegn\u00f2 Teologia presso l'universit\u00e0 di Pavia, tenendo la cattedra dal 1683 al 1699. Fece parte di diverse accademie letterarie, tra cui quella \"dei Faticosi\" di Milano (cui apparteneva pure il Maggi, attiva dal maggio del 1675) e \"degli Affidati\" di Pavia.\nL'opera pi\u00f9 conosciuta \u00e8 la raccolta di sonetti mistici \"Il mondo creato diviso nelle sette giornate\", dal titolo che riechegga \"Il mondo creato\" di Torquato Tasso (anch'esso diviso in sette giornate), il cui intento era quello di dispensare insegnamenti spirituali mediante \"icone\" illustrate nelle quartine e spiegate nelle terzine. Quest'opera si segnala per la grande variet\u00e0 dei contenuti, che spaziano dai temi della \"Genesi\" a considerazioni sulle novit\u00e0 introdotte dalle esplorazioni nelle Indie e nel Nuovo Mondo, come la vaniglia, il caff\u00e8 o la cioccolata.\nOpere.\nTra le opere da lui composte: "}
{"id": "2424963", "revid": "324143", "url": "https://it.wikipedia.org/wiki?curid=2424963", "title": "Fu\u00dfballclub Dornbirn 1913", "text": "Il Fu\u00dfballclub Dornbirn 1913, chiamato comunemente FC Dornbirn, ed ufficialmente \"FC Mohren Dornbirn\" per motivi di sponsor, \u00e8 una societ\u00e0 calcistica con sede a Dornbirn, in Austria. Milita in Erste Liga, la seconda serie del campionato austriaco di calcio.\nI colori sociali sono il rosso e il bianco dello stemma cittadino. Anche il simbolo pi\u00f9 famoso della societ\u00e0, un albero di pere (in tedesco \"Birnbaum\"), \u00e8 stato mutuato dallo stemma concesso nel 1655 dall'arciduca Ferdinando Carlo d'Austria alla citt\u00e0.\nStoria.\nIl club fu fondato il 12 marzo 1913. Originariamente fra i colori sociali figurava anche il nero, in seguito eliminato, forse perch\u00e9 non legato alla tradizione locale.\nStoricamente uno dei migliori club del Vorarlberg, avendo vinto ben 10 titoli regionali, la societ\u00e0 vanta tre stagioni in massima divisione, nel 1960-1961, 1963-1964 e 1970-1971.\nNel corso degli anni il club ha partecipato allo \"spielgemeinschaft\" con l'Austria Lustenau e soprattutto, dal 1979, form\u00f2 con lo Schwarz-Wei\u00df Bregenz l'IG Bregenz/Dornbirn, con cui prese parte ad alcuni campionati di seconda divisione negli anni ottanta. Infatti la squadra trascorse quel decennio quasi interamente in 2. Division, a parte le stagioni dal 1981 all'83 e dal 1986 al 1988.\nDopo una lunga militanza in Regionalliga, nel 2009 ha fatto ritorno in Erste Liga, venti anni dopo l'ultima apparizione, ma \u00e8 subito retrocesso nel successivo torneo.\nIl giocatore pi\u00f9 famoso della storia del club \u00e8 stato Friedrich Rafreider, che fu anche convocato in Nazionale durante la sua militanza in biancorosso, e segn\u00f2 il gol decisivo nella gara dello Stadio Lenin contro l'Unione Sovietica nel 1961. Fu la prima sconfitta interna degli allora campioni d'Europa da sei anni a quella parte.\nStadio.\nIl club gioca le partite casalinghe nello stadio della Birkenwiese. Costruito nel 1935, ha una capacit\u00e0 di circa 12.000 spettatori.\nSi tratta di un impianto di natura polivalente, tra i pi\u00f9 importanti della regione, \u00e8 stato sede della manifestazione ginnastica \"Weltgymnaestrada 2007\".\nRosa 2020-2021.\n\"Aggiornata all'8 ottobre 2020\""}
{"id": "2424965", "revid": "999533", "url": "https://it.wikipedia.org/wiki?curid=2424965", "title": "Formula Nippon 1998", "text": "La stagione 1998 della Formula Nippon fu prevista su 10 gare, anche se poi ne vennero disputate solo 9. Vi presero parte 14 differenti team, 29 differenti piloti, 3 differenti telaisti e un solo motorista. In ogni gara per determinare la pole position era prevista una sessione speciale, alla quale prendevano parte solo i migliori 6 delle qualifiche.\nAl termine della serie di competizioni il titolo venne aggiudicato al pilota giapponese Satoshi Motoyama alla guida di una monoposto dotata di telaio Reynard 97D e motorizzazione Mugen-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR8=ritirato ma classificato R=ritirato NQ=non qualificato\n3(5)=parte dalla posizione 3, dopo aver fatto segnare il terzo miglior tempo nella sessione speciale - (5) dopo essere giunto originariamente quinto nelle qualifiche."}
{"id": "2424967", "revid": "767487", "url": "https://it.wikipedia.org/wiki?curid=2424967", "title": "Joshua (film 2007)", "text": "Joshua \u00e8 un film del 2007 diretto da George Ratliff, incentrato sul lato oscuro di un bambino di nove anni. Protagonisti del film sono Sam Rockwell, Vera Farmiga e il giovane attore Jacob Kogan.\nIl film \u00e8 stato distribuito negli Stati Uniti il 6 luglio 2007, dalla Fox Searchlight Pictures, in Italia \u00e8 uscito in data 11 luglio 2008, distribuito dalla 20th Century Fox.\nTrama.\nBrad e Abby Cairn sono una ricca coppia di New York con due figli. Il loro primogenito di nove anni, Joshua, \u00e8 un bambino prodigio del pianoforte, molto serio e straordinariamente intelligente, che si sente trascurato dai genitori in seguito alla nascita della sorella Lily avvicinandosi pertanto allo zio Ned. Con il passare dei giorni, bizzarri avvenimenti portano tensione nella vita familiare distruggendo la serenit\u00e0 dei suoi membri: Lily piange incessantemente portando all'esaurimento Abby, emotivamente fragile gi\u00e0 da prima, mentre Joshua assume comportamenti sempre pi\u00f9 insoliti. Brad \u00e8 incapace di gestire la situazione della moglie e dei figli a causa del suo lavoro.\nJoshua provoca un litigio tra sua madre e la nonna paterna Hazel affermando di voler diventare cristiano dopo aver trascorso del tempo con la donna, in quanto Abby \u00e8 ebrea ma non religiosa mentre Hazel \u00e8 una fervente cristiana. Successivamente il bambino convince Abby a giocare con lui a nascondino e, mentre la donna sta contando, preleva Lily dalla culla e si nasconde con lei, causando il panico di Abby che arriva a perdere i sensi quando non riesce a trovarli. In un secondo momento Joshua rimette la sorella nella culla, facendo credere a tutti che sua madre abbia allucinato la sua scomparsa.\nBrad discute dei problemi psicologici di Abby con Ned e decide di prendersi due settimane di ferie per occuparsi pienamente della famiglia. Hazel peggiora la situazione rinfacciandogli come stia fallendo nel suo ruolo di marito e padre, facendo intendere che i loro problemi derivano dalla vita in una grande citt\u00e0 per spingerlo a trasferirsi con la moglie e i figli in una zona rurale. In seguito Joshua e Lily vanno al Brooklyn Museum con Hazel e, rimasto solo a casa, Brad trova una videocassetta che mostra Joshua svegliare sua sorella nel cuore della notte portandola a piangere. Si dirige quindi al museo, dove sorprende Joshua sul punto di spingere la carrozzina di Lily gi\u00f9 da una scalinata. Il bambino viene fermato in tempo dalla nonna, che spinge gi\u00f9 dalle scale subito dopo facendolo passare per un incidente. Brad sospetta fortemente del figlio e si confida con Brad al funerale; nel mentre, Abby ha avuto un altro esaurimento ed \u00e8 stata chiusa in un istituto mentale.\nQuella notte, Brad installa una serratura alla porta della sua camera da letto per dormire in sicurezza con Lily, temendo che Joshua tenter\u00e0 di fare del male alla sorella, ritenendo che adesso il figlio non potr\u00e0 pi\u00f9 ferire nessuno perch\u00e9 ha capito ci sia qualcosa che non va. Su raccomandazione di Ned, Brad fa visitare il bambino da una psicologa che per\u00f2 viene ingannata e giunge alla conclusione errata che Joshua sia vittima di abusi domestici. Brad gli parla della sua intenzione di mandarlo in un collegio, al che Joshua fugge in apparenza sconvolto. L'uomo lo ritrova a casa nascosto in un armadio, mentre piange istericamente con un grande livido sulla schiena.\nLa mattina dopo, Brad porta i figli a passeggio ma Joshua sottrae il ciuccio a Lily facendola piangere e rifiutandosi di dire dove l'ha messo. Brad, provato mentalmente, lo schiaffeggia in pubblico e poi cerca di scusarsi, ma quando il figlio inizia a provocarlo e insultarlo perde il controllo e lo picchia con violenza. Brad viene quindi incarcerato per abuso di minori; viene anche fatto intendere che Joshua lo abbia incastrato sulla manomissione dei farmaci di Abby.\nJoshua e Lily vengono affidati a Ned, che cerca una tata per occuparsi della neonata. Joshua convince suo zio a cantare con lui una canzone al pianoforte, nel cui testo spiega fondamentalmente come i suoi genitori non saranno mai amati da nessuno e che si \u00e8 sbarazzato appositamente di loro per poter finalmente stare con Ned. Quest'ultimo sembra rendersi conto della verit\u00e0 e rivolge al nipote uno sguardo turbato."}
{"id": "2424968", "revid": "767487", "url": "https://it.wikipedia.org/wiki?curid=2424968", "title": "Innocent Mdledle", "text": ""}
{"id": "2424971", "revid": "287204", "url": "https://it.wikipedia.org/wiki?curid=2424971", "title": "Canottieri Lario", "text": "La Societ\u00e0 Canottieri Lario \"G. Sinigaglia\" \u00e8 una societ\u00e0 di canottaggio di Como.\nStoria.\nNacque il 4 gennaio del 1891 per volont\u00e0 di un gruppo di 17 appassionati canottieri. Nel 1914 Giuseppe Sinigaglia vince a Henley, sul fiume Tamigi, la \"Diamond's Sculls\", gara che pu\u00f2 essere considerata l'equivalente di un odierno campionato del mondo, il vincitore fu premiato dalla regina d'Inghilterra.\nNel 1960 un equipaggio della Lario partecipa ai giochi della XVII Olimpiade a Roma: si tratta del due di coppia composto da Severino Lucini e Cesare Pestuggia; nella stessa Olimpiade partecipa anche Vincenzo Prina, che convocato inizialmente per il due senza, fu inserito nell'otto con cui si piazzer\u00e0 sesto.\nLa Canottieri Lario ha ricevuto la Stella d'oro al merito sportivo del Comitato olimpico nazionale italiano nel 1967.\nNel 1982 un atleta della Lario conquista il titolo di campione del mondo con Vittorio Valentinis nell'otto pesi leggeri e con Paolo Marinelli nel quattro senza, sempre pesi leggeri. Nel 1987 Andrea Gavazzi \u00e8 campione del mondo juniores e nel 1989 Danilo Fraquelli raggiunge lo stesso titolo nell'otto pesi leggeri.\nNel 1996 ai Giochi della XXVI Olimpiade svoltisi al Atlanta altri due atleti della Lario (Francesco Mattei e Mattia Trombetta) partecipano alle gare come componenti dell'otto.\nLa Canottieri Lario ha ricevuto il Collare d'oro al merito sportivo per il 2012."}
{"id": "2424973", "revid": "834", "url": "https://it.wikipedia.org/wiki?curid=2424973", "title": "Rest Inside The Flames", "text": ""}
{"id": "2424975", "revid": "125624467", "url": "https://it.wikipedia.org/wiki?curid=2424975", "title": "Unione Sportiva Fiumana", "text": "LUnione Sportiva Fiumana, meglio nota come Fiumana, fu una societ\u00e0 polisportiva italiana di Fiume, citt\u00e0 oggi in Croazia; era nota per la sua sezione calcistica ma present\u00f2 squadre anche in altre discipline, come la pallanuoto.\nStoria.\nNel 1904 venne fondato nella citt\u00e0 autonoma di Fiume, al tempo Corpus Separatum della corona magiara del Impero austro-ungarico, il Club Sportivo Olimpia. La sezione calcistica inizi\u00f2 la propria attivit\u00e0 ufficialmente il 25 novembre 1906. Nel 1917 venne fondato come club dei lavoratori fiumani il Club Sportivo Gloria. Le due squadre diventarono subito i maggiori rivali dei seguenti campionati, rappresentando rispettivamente le classi sociali pi\u00f9 abbienti e quelle pi\u00f9 popolari della citt\u00e0. I due club finiranno per essere uniti nell'Unione Sportiva Fiumana il 2 settembre 1926. Come colori sociali l'Olimpia (dopo il 1918 rinominato Olympia), usava il bianco e il nero, classificandosi al 3\u00ba posto nel girone D del campionato di Seconda Divisione 1925-1926. Il \"Club Sportivo Gloria\" aveva invece come colori sociali il giallo e l'amaranto e si classific\u00f2 al 4\u00ba posto dello stesso torneo, pur avendo le due squadre conquistato lo stesso numero di punti nel campionato, a causa del quoziente reti sfavorevole. La citt\u00e0 (nella quale nel 1938 risultavano risiedere abitanti) diede i natali in quei decenni ad alcuni giocatori di livello nazionale come Rodolfo Volk, Marcello Mihalich (il primo ad approdare alla nazionale maggiore), Ezio Loik, oltre alle due coppie di fratelli Andrea e Rodolfo Kregar e Mario e Giovanni Varglien.\nI prodromi di questa fusione vanno ricercati nella grave crisi che colp\u00ec la FIGC nella primavera del 1926 e che forn\u00ec l'occasione per l'intervento del regime fascista nel mondo del calcio con la riorganizzazione imposta alla federazione dopo la stesura della Carta di Viareggio del 2 agosto 1926 che port\u00f2, con l'istituzione della \"Divisione Nazionale\" (una sorta di massima serie divisa in due gironi), alla nascita dell'antesignana della Serie A. La ristrutturazione su scala nazionale dei campionati non pot\u00e9 avvenire in molte realt\u00e0 locali sulla base delle societ\u00e0 esistenti, motivo per cui il regime favor\u00ec (laddove non impose) l'accorpamento e le fusioni societarie su base cittadina anche perch\u00e9 vedeva di cattivo occhio rivalit\u00e0 all'interno delle citt\u00e0 che contrastassero con le sue finalit\u00e0 di pace sociale. In citt\u00e0 di confine e per di pi\u00f9 contese come Fiume, questa visione fu subito prevalente. Non va esclusa tuttavia l'esigenza cittadina di rinforzare la propria forza in campo calcistico riunendo le forze delle due maggiori compagini cittadine in modo da poter meglio figurare nei tornei nazionali, specie dopo la costruzione del nuovo stadio.\nI colori sociali del nuovo club (rosso cardinale, blu e giallo), seppur simili a quelli del \"C.S. Gloria\", vennero ereditati dal tricolore della bandiera del cessato Stato Libero di Fiume (cremisi, oro e indaco). Il campo di gioco fu costruito sbancando un intero costone di montagna in frazione \"Borgomarina\" nel 1925, venendo denominato durante il periodo italiano \"Stadio Comunale del Littorio\" come era chiaramente visibile dalla grande scritta posta all'inizio della strada che conduceva all'impianto e che ne costituiva l'entrata. Attualmente si chiama invece stadio Cantrida o Kantrida in croato. Il club in maglia rosso cardinale o in alcune occasioni, specialmente nei suoi primi anni di vita, arancione con stella bianca, calzoncini blu e calzettoni blu con risvolto amaranto e giallo (sempre a ricordare la bandiera dello Stato Libero di Fiume) prese parte inizialmente al campionato interregionale di Prima Divisione, secondo livello dell'epoca.\nGli anni migliori.\nNella stagione di Prima Divisione 1926-1927 la Fiumana termin\u00f2 il torneo classificandosi al quinto posto nel girone \"B\" lasciando dietro di s\u00e9 altre cinque squadre. Nel successivo campionato di Prima Divisione 1927-1928 la squadra quarnerina si classific\u00f2 al 3\u00ba posto (su 10 squadre) e, inoltre, partecip\u00f2 alla Coppa Federale 1927-1928 vincendola. Inizialmente esclusa dal novero delle squadre cadette ammesse d'ufficio in Divisione Nazionale in seguito all'allargamento del massimo campionato da 24 a 32 squadre stabilito il 28 giugno 1928, vi fu ammessa a poche settimane dall'inizio dei campionati occupando il posto lasciato libero dalla fusione tra e . Tale fusione fu imposta dalle autorit\u00e0 fasciste con l'obiettivo politico di inserire nel giro del grande calcio un'ulteriore societ\u00e0 proveniente dalle terre redente della Venezia Giulia in aggiunta alla Triestina.\nLa Fiumana si classific\u00f2 al 14\u00ba posto nel girone B della Divisione Nazionale 1928-1929 e fu destinata alla neonata Serie B. La successiva stagione di seconda serie fu conclusa dalla squadra fiumana all'ultimo posto nel campionato di Serie B 1929-1930, retrocedendo nuovamente nei tornei interregionali.\nSuccessivamente partecip\u00f2, dal 1930 al 1941, al campionato di terza serie denominato inizialmente \"Prima Divisione\", per poi mutare nome nel 1935 in Serie C. La Fiumana in quegli anni ebbe giocatori del livello di Andrea Kregar ed altri di notoriet\u00e0 anche internazionale.\nVincendo la Serie C 1940-41 la Fiumana fu nuovamente promossa in Serie B. Anche in questo caso per\u00f2, la stagione tra i cadetti (Serie B 1941-1942) dei fiumani si concluse amaramente, dato che per due soli 2 punti di distacco dal retrocedettero in Serie C.\nIl campionato di Serie C 1942-1943 fu l'ultimo campionato italiano della Fiumana, che si concluse con un onorevole 3\u00ba posto nel girone A. In quel torneo giocava anche un altro team della citt\u00e0, la squadra dei Magazzini Generali. La Fiumana si dissolse nella primavera del 1943: l'ultima partita fu disputata il 14 marzo sconfiggendo per 4-1 il Vittorio Veneto.\nLa fine della seconda guerra mondiale sanc\u00ec il passaggio di Fiume, nonch\u00e9 dell'Istria e di Zara, alla Jugoslavia. \nRievocazioni.\nUn primo omaggio al club fiumano in Italia si ebbe sul finire degli anni quaranta a Torino, citt\u00e0 in cui fu forte l'immigrazione dei giuliano-dalmati nel dopoguerra. Alcuni tifosi fondarono una squadra amatoriale che voleva omaggiare nel nome Fiumana, e che gioc\u00f2 a livello amatoriale locale Piemontese per alcuni decenni fino allo scioglimento risalente al 1985.\nNel settembre 2011 si \u00e8 tenuta a Roma, allo stadio Flaminio, un torneo di rievocazione storica in cui una delle squadre rappresentate era l'U.S. Fiumana. Sono state rappresentate le tre squadre istriane e dalmate dell'epoca italiana ossia la Fiumana, il Grion Pola e la Dalmazia di Zara. Le squadre erano composte da nipoti, figli e parenti degli esuli italiani provenienti da Fiume, Pola, Zara e in generale da tutti quei territori un tempo italiani.\nL'evento, denominato \"Triangolare del Ricordo\" \u00e8 stato organizzato dall'ANVGD (Associazione Nazionale Venezia Giulia e Dalmazia), con il patrocinio delle sezioni culturali di varie regioni italiane, Senato, Camera e Presidente della Repubblica.\nI giocatori erano ragazzi provenienti da tutte le regioni d'Italia, ma anche da Argentina, Australia, Stati Uniti, Sudafrica e Canada.\nLa vittoria del triangolare and\u00f2 alla Fiumana.\nIl progetto di rifondazione.\nA partire dal 2008, su iniziativa dei fratelli zaratini Antonio e Sergio Vatta (quest'ultimo gi\u00e0 allenatore della Nazionale femminile e dirigente di Torino, Alessandria e Novara), Furio Kristovich e Franco Sattolo si fece partire per un progetto di rifondazione della Fiumana, ancora a Torino, con richiesta di ammissione della squadra al campionato di Lega Pro Prima Divisione e l'utilizzo dello Stadio Primo Nebiolo, al Parco Ruffini. Il progetto ebbe il sostegno morale di molti big del calcio torinese come Cobolli Gigli e Marchionne, ma fu presto bloccato dalla FIGC nel novembre del 2008, con una lettera di risposta ufficiale del presidente Giancarlo Abete nella quale salut\u00f2 l'iniziativa in quanto molto nobile nello spirito, ma sanciva anche che \"il titolo sportivo nelle serie italiane della Fiumana era decaduto con il passaggio della citt\u00e0 a nuovo stato\" e che \"l'ordinamento federale della FIGC non permette l'attribuzione dello stesso a nessuna nuova societ\u00e0\"."}
{"id": "2424983", "revid": "767487", "url": "https://it.wikipedia.org/wiki?curid=2424983", "title": "Jessi Alexander", "text": "Nel 2004 sono stati lanciati i singoli \"Honeysuckle Sweet\" e \"Make Me Stay or Make Me Go\", entrambi entrati nella Hot Country Songs di Billboard, classifica settimanale dei 60 brani country pi\u00f9 popolari.\nIl 1\u00ba marzo 2005 l'etichetta discografica Columbia Records ha pubblicato il suo album di debutto, intitolato \"Honeysuckle Sweet\", che non \u00e8 entrato nelle classifiche e ha venduto solo poche migliaia di copie.\nNello stesso anno \u00e8 stato pubblicato il singolo \"Canyon Prayer\", che ottiene un successo inferiore a quello dei precedenti.\nLa Alexander ha scritto brani per Trisha Yearwood, Little Big Town e Kitty Jerry, ed \u00e8 inoltre coautrice della canzone di successo \"The Climb\", interpretata da Miley Cyrus per il film del 2009 \"\"."}
{"id": "2424986", "revid": "1543377", "url": "https://it.wikipedia.org/wiki?curid=2424986", "title": "SPICE", "text": "SPICE, acronimo di \"Simulation Program with Integrated Circuit Emphasis\", \u00e8 un programma di simulazione circuitale sviluppato nel 1975 e oggi distribuito sotto licenza BSD. Nel corso degli anni \u00e8 divenuto lo strumento standard per la simulazione di circuiti elettronici analogici.\nStoria.\nSPICE \u00e8 stato sviluppato dall'Electronics Research Laboratory dell'Universit\u00e0 della California in Berkeley nel 1975 dal team di Ron Rohrer, tra cui in particolare Larry Nagel e Donald Peterson. Come un software open source primitivo, SPICE fu largamente utilizzato e distribuito, al punto tale che nella lingua inglese, l'espressione \"to SPICE a circuit\" assume lo stesso significato di analizzarne il comportamento attraverso simulazione.\nDa allora, si sono susseguite tre versioni, delle quali l'ultima, SPICE3, risale al 1985. Le prime due versioni (SPICE e SPICE2) sono state scritte in Fortran; la successiva versione invece \u00e8 scritta in C.\nIl codice sorgente di SPICE fu inizialmente distribuito da UC Berkeley ad un prezzo nominale dovuto al costo dei nastri magnetici su cui veniva riprodotto. La licenza includeva originariamente restrizioni sulla re-distribuzione verso paesi non considerati amichevoli verso gli USA. Attualmente il codice sorgente \u00e8 coperto da licenza BSD.\nSoftware derivati.\nA partire dagli anni '80, diverse versioni commerciali sono state realizzate, tra le quali, le pi\u00f9 famose sono PSpice, HSpice, ecc. Sono stati realizzati anche diversi spinoff accademici, tra i quali XSPICE, sviluppato all'universit\u00e0 Georgia Tech, e Cider (precedentemente conosciuto come CODECS), sviluppato dall'Universit\u00e0 UC Berkeley/Oregon State University.\nPSpice.\n\u00c8 una versione commerciale di SPICE, corredato da una \"front end\" grafica per il disegno dei circuiti (\"schematic capture\") e di un \"back end\" grafico per la visualizzazione dei risultati. Utilizza gli algoritmi e modelli di dispositivi a semiconduttore utilizzati in SPICE2, ma contiene una serie di miglioramenti ed estensioni significative.\nPSpice \u00e8 stato sviluppato da MicroSim, la quale \u00e8 stata successivamente acquistata da OrCAD che a sua volta \u00e8 stata in seguito acquistata da Cadence. Il nome \u00e8 un acronimo di Personal Simulation Program with Integrated Circuit Emphasis.\nPSpice \u00e8 stata la prima versione del software SPICE di UC Berkeley disponibile su PC, venendo pubblicata nel gennaio 1984 per essere eseguita sul PC IBM. Questa versione iniziale era composta di due floppy disk di 360 KB, a cui in seguito fu aggiunto un visualizzatore di forme d'onda ed un programma di analisi chiamato Probe. Le versioni successive sono migliorate in performance e si sono spostate su minicomputers DEC/VAX, workstations SUN, Apple Macintosh, e piattaforme Microsoft Windows."}
{"id": "2424993", "revid": "1543377", "url": "https://it.wikipedia.org/wiki?curid=2424993", "title": "Esprit Requien", "text": "Eminente botanico, paleontologo e malacologo, fu uno dei naturalisti pi\u00f9 famosi del XIX secolo e certamente lo scienziato avignonese pi\u00f9 noto.\nFiglio di un conciatore di pelli, Esprit pass\u00f2 la maggior parte della sua vita ad Avignone. Si dedic\u00f2 molto presto alla botanica, realizzando il primo inventario botanico della Corsica e costituendo un erbario che acquis\u00ec rapidamente una notoriet\u00e0 internazionale. Considerato come il quinto della Francia, rimane ancora oggi un riferimento inevitabile.\nPrecursore della fitosociologia, Requien descrive la vegetazione del Monte Ventoux e si occupa molto attivamente del giardino botanico. Fu lo scopritore di numerosi taxon e costitu\u00ec un'importante raccolta di riferimento, che devolver\u00e0, nel 1840, all'amministrazione del museo Calvet: un erbario ricco di 300.000 campioni ed un grande numero di fossili, cristalli, animali, come pure gli esemplari raccolti con Jean-Henri Fabre (1823-1915), che sar\u00e0 conservatore del museo dal 1866 al 1873. Dar\u00e0 vita al museo di storia naturale di Avignone, che porta ormai il suo nome e che \u00e8 allestito, dal 1940, nel palazzo \"Raph\u00e9lis de Soissans\" (XVIII secolo).\nCome il suo amico Jean-Henri Fabre, Esprit Requien era un eclettico che si interessava alla quasi totalit\u00e0 del mondo delle scienze, in particolare alla paleontologia ed alla malacologia, delle quali costitu\u00ec ricche raccolte.\nNominato ispettore dei monumenti storici, egli si oppose, con il suo amico Prosper M\u00e9rim\u00e9e, alla distruzione di buona parte delle antiche mura della citt\u00e0 dove, secondo il progetto di Paulin Talabot, si intendeva far passare una nuova linea ferroviaria. La contesa divenne il tema elettorale delle elezioni municipali. Il sindaco Eug\u00e8ne Poncet, sostenitore di Talbot, venne battuto da Hyacinthe Chauffard che, appena eletto, annull\u00f2 immediatamente il progetto.\nEsprit Requien muore a Bonifacio e viene sepolto al cimeti\u00e8re Saint-V\u00e9ran di Avignone.\nLo zafferanetto di Requien (\"Romulea requienii\") e la menta della Corsica (\"Mentha requienii\") vennero nominate cos\u00ec in suo onore."}
{"id": "2424997", "revid": "599013", "url": "https://it.wikipedia.org/wiki?curid=2424997", "title": "Itumeleng Khune", "text": "Caratteristiche tecniche.\nSicuro nelle uscite, reattivo tra i pali e abile a leggere l'azione.\nCarriera.\nClub.\nCresciuto in una famiglia di sei persone, vicino alla miniera di Ventersdorp, come difensore, ma l'allenatore giovanile dei Kaizer Chiefs, Terror Sephoa, dopo averlo notato in un tuffo per recuperare un pallone che stava uscendo, decise di mandarlo in porta. Khune divenne punto fisso delle giovanili del club di Soweto e delle rappresentative sudafricane Under 18 e Under 20. Nell'agosto 2007 esordisce nella Premier League Sudafricana, contro il Jomo Cosmos, e complice la partenza di Rowen Fern\u00e1ndez per l' e i continui problemi fisici di Emile Baron conquist\u00f2 la maglia da titolare. Alla fine della stagione arriv\u00f2 l'Absa Premiership's Players'Player Award, come miglior portiere. Nella stagione 2009 Khune ha trovato il campo con meno regolarit\u00e0, complice l'infortunio alla dito della mano destra dell'agosto 2008, rimediato nella semifinale di MTN8 contro l'Ajax. Al suo ritorno, dopo tre mesi di assenza, ha dovuto lottare con Arthur Batman per una maglia titolare.\nNel 2010 si \u00e8 costruito la fama di portiere para-rigori dopo averne parati 3 in una sola partita durante il trofeo Vodacom Challenge contro gli Orlando Pirates.\nNazionale.\nIl portiere del Kaizer Chiefs ben figura in Confederations Cup 2009, dove mette in mostra le sue qualit\u00e0, parando anche un calcio di rigore a David Villa. Il Sud Africa esce dalla competizione in semifinale contro il Brasile, perdendo 1-0 con gol all'87' minuto di Daniel Alves su punizione dal limite dell'area di rigore, con Khune protagonista nel neutralizzare conclusioni insidiose di campioni come Lu\u00eds Fabiano, Ramires e Kak\u00e1.\nIl giocatore del Kaizer Chiefs \u00e8 stato il protagonista del match d'apertura dei Mondiali (Sudafrica-Messico 1-1) subendo un solo gol da Rafael M\u00e1rquez. Ma la prestazione non si ripete nella partita successiva contro l'Uruguay: la squadra sudafricana perde 3-0 e Khune viene espulso. I \"bafana bafana\", pur battendo la Nazionale francese per 2-1, non passano il turno. Gioca contro il Brasile nell'Olimpiade di Rio de Janeiro, senza subire gol e compiendo una grande parata sul tiro di Neymar da Silva."}
{"id": "2424998", "revid": "287204", "url": "https://it.wikipedia.org/wiki?curid=2424998", "title": "Hibernians Football Club", "text": "L'Hibernians Football Club \u00e8 una societ\u00e0 calcistica maltese con sede nella citt\u00e0 di Paola.\nStoria.\nMilita in Premier League, la massima serie del campionato maltese. La squadra \u00e8 stata fondata nel 1922, sebbene sin dal 1894 Paola avesse un suo club calcistico. \u00c8 a tutt'oggi l'unica squadra ad aver sempre giocato nella massima serie maltese. \u00c8 presente anche una sezione femminile, l'Hibernians Football Club.\nL'Hibernians nelle coppe europee.\nNel 1961 fu la prima squadra maltese a disputare una coppa europea.\nAlle competizioni europee ha partecipato 29 volte, con 64 gare disputate, cos\u00ec suddivise: 18 in Coppa dei Campioni/Champions League; 20 in Coppa UEFA; 14 in Coppa delle Coppe, 12 in Coppa Intertoto.\nIn tali competizioni ha ottenuto alcuni notevoli risultati, tra cui due 0-0 interni contro il Manchester United, poi vincitore del torneo, nella Coppa dei Campioni 1967-1968 e contro il nella Coppa delle Coppe 1970-1971, un 3-2 inflitto ai portoghesi del Braga (Coppa UEFA 1978-1979), una vittoria per 4-3 contro la (Coppa UEFA 1994-1995).\nNel 2002-2003 ha raggiunto il secondo turno preliminare in Champions League, eliminando al primo gli irlandesi dello Shelbourne col risultato complessivo di 3-2.\nColori sociali.\nI colori sociali sono il bianco e il nero a righe verticali, giallo e nero per la seconda divisa, viola per la terza.\nOrganico.\nRosa 2020-2021.\n\"Aggiornata al 19 gennaio 2021.\""}
{"id": "2425000", "revid": "117043983", "url": "https://it.wikipedia.org/wiki?curid=2425000", "title": "Dente del giudizio", "text": "Un dente del giudizio, o terzo molare, \u00e8 uno dei tre denti molari presenti in ognuno dei quattro quadranti della dentatura umana. Occupando l'ultima e quindi pi\u00f9 interna posizione nell'arco dentale, i denti del giudizio sono chiamati anche ottavi.\nSono quindi in totale quattro: terzo molare inferiore, terzo molare superiore, rispettivamente a destra e a sinistra.\nLa dicitura dente \"del giudizio\", presente in innumerevoli lingue (dal latino \"dens sapientiae\"), \u00e8 dovuta al fatto che generalmente compaiono tra il 16\u00ba e il 25\u00ba anno di et\u00e0. Possono essere anche pi\u00f9 di quattro oppure di meno, rispettivamente in caso di iperdontia o ipodontia.\nLa comunit\u00e0 scientifica, a differenza di ci\u00f2 che si affermava nel passato, \u00e8 concorde nell'affermare che la vis eruttiva degli ottavi non causerebbe un affollamento dentario.\nDisturbi e patologie.\nSpesso accade che un dente del giudizio manchi di spuntare, rimanendo dunque incluso (quando il germe dentale si trova completamente coperto dalla gengiva) oppure semincluso (quando \u00e8 in parte visibile). La mancata eruzione (comunemente detta \"crescita\") pu\u00f2 essere dovuta a due fattori:\nUn dente del giudizio cresciuto imperfettamente rischia di causare delle patologie come ad esempio la cisti, la pericoronite, la carie e l'ascesso.\nIl dente del giudizio nell'evoluzione umana.\nGli ottavi, se erompono correttamente, possono contribuire alla masticazione e non generano alcun disturbo purch\u00e9 si applichi una corretta igiene orale. Tuttavia il fatto che la loro crescita sia soggetta a variazioni e a imperfezioni \u00e8 dovuto anche al corso evolutivo della specie umana: in passato l'uomo aveva bisogno di pi\u00f9 molari per masticare alimenti crudi e ostici, che sono stati abbandonati nel corso dell'evoluzione mentre le dimensioni della mandibola e della mascella si sono chiaramente ridotte, lasciando poco posto a disposizione per un normale sviluppo dell'ottavo dente. I denti del giudizio sono quindi un retaggio del passato. \u00c8 solo con l'et\u00e0 che la mascella e la mandibola dovrebbero raggiungere sufficienti dimensioni per permetterne lo sviluppo. Ci\u00f2 nonostante, secondo alcuni antropologi, la comparsa degli ottavi in et\u00e0 tardiva avrebbe il compito di controbilanciare l'eccessiva usura degli altri denti. L'alimentazione preistorica e l'inesistenza di cure dentarie infatti provocavano la perdita precoce dei denti. In questo modo, il terzo molare, avendo spazio sufficiente per svilupparsi, svolgeva una funzione di riserva, preservando una corretta masticazione.\nEstrazione.\nL'estrazione pu\u00f2 essere un intervento pi\u00f9 o meno complicato a seconda della situazione globale. \u00c8 ad esempio pi\u00f9 facile l'estrazione da soggetti giovani; inoltre, il dente del giudizio superiore pu\u00f2 essere - a parit\u00e0 di condizioni - estratto pi\u00f9 agevolmente di quello inferiore. A seconda dei casi, sar\u00e0 fatta con o senza punti di sutura, o con diversi tipi di anestesia, in intervento ambulatoriale o in clinica. L'estrazione di un dente del giudizio completamente fuoriuscito \u00e8 il caso pi\u00f9 semplice e di solito non richiede accorgimenti particolari a parte l'anestesia locale e l'uso di un adeguato analgesico. Anche l'estrazione di un dente del giudizio incluso \u00e8 un intervento spesso eseguibile in anestesia locale.\nIl decorso dopo un intervento di routine \u00e8 in genere rapido. Gonfiori e perdite di sangue sono possibili per diverse ore dopo l'intervento. Se la perdita \u00e8 moderata, \u00e8 da considerarsi normale durante il primo giorno dopo l'estrazione. In questi casi il paziente pu\u00f2 mordere su una garza o su un fazzoletto di stoffa. Fazzoletti di carta o ovatta sono da considerarsi come soluzioni di emergenza perch\u00e9 rischiano di lasciare tracce che si attaccano alla ferita e che possono causarne la riapertura quando vengono rimossi. \u00c8 inoltre vantaggioso inumidire leggermente la garza o il fazzoletto. In caso di difficolt\u00e0, per facilitare la cicatrizzazione della ferita si consigliano spesso impacchi di ghiaccio, mentre sono sconsigliati cibi caldi, sigarette, caff\u00e8 e alcool, come anche risciacqui energici o troppo numerosi o farmaci antiaggreganti come l'aspirina.\nL'estrazione di un dente del giudizio fatta a scopo puramente cautelativo (dunque in assenza di sintomi) \u00e8 una consuetudine che varia da paese a paese, e la cui necessit\u00e0 non \u00e8 pienamente sostenuta dagli studi scientifici.\nPer quanto rara (0.005% del totale) l'estrazione del terzo molare pu\u00f2 comportare, a distanza di due o tre settimane, la frattura composta dell'angolo mandibolare, a causa dell'eccessivo e precoce carico dell'area operata durante la masticazione."}
{"id": "2425007", "revid": "3358", "url": "https://it.wikipedia.org/wiki?curid=2425007", "title": "Sindrome da astinenza", "text": ""}
{"id": "2425010", "revid": "999533", "url": "https://it.wikipedia.org/wiki?curid=2425010", "title": "Satoshi Motoyama", "text": "Carriera.\nDopo 5 stagioni coi kart, Motoyama passa all'automobilismo sportivo nel 1990, facendo il suo esordio nella F3 giapponese. A partire dal 1996 disputa la Formula Nippon, categoria in cui riuscir\u00e0 a conquistare ben 4 titoli (1998, 2001, 2003 e 2005). In parallelo, quale pilota ufficiale Nissan, partecipa al campionato nipponico gran turismo (il JGTC, oggi noto come Super GT), con tre titoli vinti (2003, 2004 e 2008).\nNel 2003, Satoshi Motoyama ha conosciuto una duplice esperienza con la Formula 1. Nel Gran Premio del Giappone \u00e8 stato terzo pilota per la Jordan-Ford, nel corso delle prove del venerd\u00ec.\nIn dicembre poi la scuderia di Formula 1 Renault (Renault e Nissan appartengono allo stesso gruppo) gli ha garantito un giorno di test presso il Circuito di Jerez in Spagna.\nNel 2008 Motoyama, assieme a Beno\u00eet Tr\u00e9luyer, vince il campionato giapponese Super GT per la terza volta in carriera, con la Xanavi Nismo GT-R. Motoyama e Tr\u00e9luyer si impongono in tre gare su nove.\nNel 2012 fu uno dei tre piloti della Nissan Deltawing (prototipo fuori classifica), a 6 ore e 15 minuti dall'inizio della corsa venne doppiato dalle vetture di testa e con una di queste ebbe un incidente.\nCon le direttive dei meccanici Motoyama tent\u00f2 di riparare a bordo pista la vettura per 90 minuti ma alla fine fu costretto al ritiro."}
{"id": "2425014", "revid": "125696085", "url": "https://it.wikipedia.org/wiki?curid=2425014", "title": "Transavanguardia italiana", "text": "La transavanguardia italiana \u00e8 un movimento artistico italiano nato verso la seconda met\u00e0 degli anni settanta del XX secolo su progetto del critico Achille Bonito Oliva (a cui si deve il neologismo stesso) sulla scia della crisi economica che caratterizz\u00f2 questo decennio e che ridimension\u00f2 l'ottimismo produttivo e culturale dell'Italia. Questa crisi economica ebbe conseguenze anche sull'arte, dato che smorz\u00f2 l'ottimismo sperimentale delle avanguardie.\nContestualizzata, a posteriori come una delle correnti del postmodernismo, la transavanguardia, grazie alla natura anticipatoria dei movimenti che hanno caratterizzato l'attraversamento dell'arte concettuale, ha continuato in Italia ad essere protagonista di ulteriori ondate artistiche, sovrapponendosi alle altre tendenze postmoderne.\nIn linea con altre esperienze europee e americane contemporanee, il movimento italiano \u00e8 inserito nel novero delle correnti neoespressioniste. Questo status internazionale \u00e8 stato confermato dal notevole successo riscosso a livello di mercato, al quale non sempre \u00e8 corrisposto un altrettanto indiscusso riconoscimento della critica. A conferma della fama conseguita a livello globale, in Italia sono nate diverse esperienze artistiche la cui struttura ricalca quella della Transavanguardia, come i Nuovi Nuovi di Renato Barilli e il Magico Primario di Flavio Caroli. \nContesto storico.\nLa Transavanguardia italiana (o anche \u201cArte Cifra\u201d) \u00e8 un'esperienza artistica sviluppatasi in Italia tra la fine degli anni settanta e la met\u00e0 degli anni ottanta. Nasce da un'intuizione del critico Achille Bonito Oliva che, nell'ottobre 1979, nel saggio \u201c\"La Transavanguardia Italiana\u201d\" pubblicato su Flash Art\",\" seleziona accuratamente sette artisti italiani emergenti: Sandro Chia, Francesco Clemente, Enzo Cucchi, Mimmo Paladino, Nicola De Maria, Marco Bagnoli e Remo Salvadori. Le loro ricerche sono paragonabili per il modo in cui concepiscono l'opera d'arte e per l'uso di tecniche prevalentemente pittoriche, fattore che li differenzia dalle correnti artistiche principali di questi anni.\nLa Transavanguardia italiana si attesta come una reazione visiva a un'epoca di crisi economica, politica, ideologica e sociale, nella quale viene ribaltata completamente la fiducia ottimistica nel progresso e nelle istituzioni affermatesi in precedenza. Infatti, l'aumento vertiginoso del prezzo del petrolio dovuto alla guerra dello Yom Kippur causa ripercussioni evidenti su settori importanti dell'industria italiana, testimoniate da una crescita costante della disoccupazione. Questa situazione economica drammatica diventa insostenibile per via dei ripetuti episodi di violenza che caratterizzano gli atti di terrorismo a sfondo politico, sia di destra che di sinistra.\nNonostante le circostanze sfavorevoli, proprio in questo contesto emergono alcuni elementi di rinnovamento che introducono i grandi cambiamenti che l'Italia si prepara ad affrontare nel decennio successivo.\nCresce l'importanza delle imprese locali e alcuni settori chiave dell'industria italiana subiscono un rinnovamento e aumentano le esportazioni. Si sviluppa considerevolmente il settore terziario, fattore che rende l'economia italiana postindustriale, basata su servizi e finanza. A livello sociale le spinte autonome sono in costante aumento, per via della ridefinizione in atto dei valori ritenuti fondamentali e per la \u201cmessa in discussione del pensiero bipolare e istituzionale\u201d. Queste trasformazioni rendono gli anni ottanta \u201cil regno del \"best seller\" e del culto di s\u00e9, della religione del successo e della \"deregulation\"\u201d.\nLa Transavanguardia coglie questa epoca di mutamenti, questo ritrovato individualismo, cavalcando l'estetica diffusa dalla tv a colori e dal clima edonista della prosperit\u00e0 neoliberista.\nConcetti chiave.\nPeculiarit\u00e0 artistiche.\nSebbene non siano parte di un movimento vero e proprio, le cinque personalit\u00e0 che compongono la Transavanguardia italiana vengono scelte da Achille Bonito Oliva per via dell\u2019atteggiamento condiviso con cui interpretano il loro essere artisti.\nPrincipio cardine che collega le loro opere \u00e8 il primato della soggettivit\u00e0 dell\u2019artista, che attua una ricerca individuale e libera. Ogni opera rappresenta un \"unicum\", una creazione a s\u00e9 stante, ricca di elementi eterogenei e che si differenzia da ogni altra. Queste rotture stilistiche, insite persino in un unico quadro, riflettono la frammentariet\u00e0 dell\u2019individuo espressa dai filosofi postmoderni. Quella della Transavanguardia non \u00e8 un\u2019arte nata con lo scopo di incidere concretamente sulla societ\u00e0 contemporanea, da cui anzi si dissocia, replicandone le spinte individualistiche in costante aumento.\nLe loro opere rivelano un sostrato di nomadismo, inteso come libert\u00e0 di ripercorrere a piacimento l\u2019intera storia dell\u2019arte, e di eclettismo, poich\u00e9 da essa decidono di volta in volta quali elementi riutilizzare in base alla propria sensibilit\u00e0. Questi rimandi sono selezionati da culture di ogni estrazione, sia alta che bassa. L\u2019 \u201cibridazione [\u2026] dei linguaggi\u201d contraddistingue questa congiuntura temporale, in cui si intravedono le prime avvisaglie della globalizzazione. Queste citazioni subiscono per\u00f2 un processo di degradazione, che permette agli artisti di trattarle in modo ironico e distaccato, senza alcuna accuratezza storica.\nI protagonisti della Transavanguardia italiana aderiscono ad un recupero della manualit\u00e0 che permette loro di essere pi\u00f9 spontanei rispetto ad altri medium, come la fotografia e il video. Attraverso una grande variet\u00e0 di mezzi tradizionali, e in modo particolare la pittura, questi artisti si avvalgono di una gestualit\u00e0 artigianale, pi\u00f9 emotiva e istintiva. Questo ritorno alla figurazione, intesa come segno e colore, \u00e8 operato in senso antintellettualistico, con evidenti richiami alle frange pi\u00f9 anarchiche e irrazionali delle avanguardie. Il risultato \u00e8 una pittura considerata rozza, ai limiti del dilettantesco, il cui nucleo non \u00e8 logico e razionale, ma poetico ed evocativo.\nPremiata da un successo internazionale rapido e di ampia portata, la Transavanguardia italiana rimarca comunque, attraverso le proprie opere, l\u2019importanza del \u201c\"genius loci\"\u201d nazionale, ossia quelle peculiarit\u00e0 regionali che rischiano di essere adombrate dalla crescente standardizzazione dei linguaggi artistici a livello globale.\nModerno e postmoderno.\nLa Transavanguardia \u00e8 stata a pi\u00f9 riprese etichettata come un movimento artistico postmoderno.\n\u00c8 evidente che le riflessioni di filosofi come Jean-Fran\u00e7ois Lyotard, Jacques Derrida, Gilles Deleuze, F\u00e9lix Guattari, Roland Barthes e Gianni Vattimo abbiano condizionato in maniera profonda il clima culturale del periodo a cavallo tra gli anni settanta ed ottanta.\nCi\u00f2 che accomuna questi pensatori \u00e8 la ridiscussione di molti valori ritenuti fino ad allora intoccabili. L'annuncio della fine delle grandi narrazioni moderne di Lyotard implica la fine della storia concepita come progettualit\u00e0 in continuo miglioramento. La struttura rizomatica della conoscenza definita da Deleuze e Guattari esprime il rifiuto di gerarchie e autorit\u00e0 predefinite. Il \u201cpensiero debole\u201d di Vattimo certifica la presa di coscienza della perdita di punti di riferimento assoluti -le categorie onnicomprensive che caratterizzano la modernit\u00e0- e la riscoperta del diverso, di ci\u00f2 che fino ad allora era stato volutamente ignorato.\nAttingendo in modo consapevole da questi contributi, nel suo saggio Achille Bonito Oliva rimarca la differenza tra gli artisti da lui selezionati e le altre proposte artistiche moderne. Gi\u00e0 nell'accezione Transavanguardia il critico sottintende, mediante il prefisso \"trans\", la possibilit\u00e0 di un attraversare le avanguardie, per non operare una netta cesura con il passato. Al loro \u201cdarwinismo linguistico\u201d, inteso come concetto di evoluzione nell\u2019arte, si oppone la possibilit\u00e0 di un \u201candamento a salti\u201d, che permette di percorrere in molteplici direzioni la storia dell'arte. La Transavanguardia stigmatizza infatti il feticismo del nuovo, attraverso opere che scandalizzano per la mancanza di novit\u00e0. Rispetto alla progettualit\u00e0 delle avanguardie si afferma come parametro di giudizio di un lavoro l'intensit\u00e0, la capacit\u00e0 di affascinare lo spettatore. Emerge la \u201cnecessit\u00e0 di ristabilire un rapporto di piacere fra l\u2019opera e [\u2026] l'osservatore\", nel segno di Roland Barthes, da cui \u00e8 tratta la concezione dell'opera come un groviglio di emozioni e significati, senza direttrici predeterminate.\nUn\u2019arte che tramite \u201cla frantumazione dell'idea unitaria dell\u2019opera\u201d diviene \u201cproiezione della frantumazione di ogni visione unitaria del mondo\u201d. Per questo si assiste ad un recupero delle istanze minoritarie e sottovalutate in precedenza, nel segno di un nomadismo che si modella sulle riflessioni di Deleuze.\nLa Transavanguardia \u00e8 un movimento che trae coscientemente numerosi spunti dal clima postmoderno tanto di moda all'epoca, ma questo non impedisce di intravedere collegamenti anche col modernismo, che appare inconciliabile con gli enunciati teorici di Oliva. Infatti, gli esiti artistici di questo periodo culturale non possono essere circoscritti alle avanguardie di tipo razionalistico. Oltre queste operano personalit\u00e0 pi\u00f9 anarchiche e libertarie a cui gli esponenti della Transavanguardia guardano con interesse.\nQueste frange pi\u00f9 antintellettualistiche riscoprono \u201cil regno del folle, dell'idiota, del primitivo, del radicalmente altro\u201d, nel nome di una libert\u00e0 tematica ed espressiva che rispecchia fedelmente quella fatta propria dai cinque italiani.\nIl rapporto con l'Arte Povera e l'Arte Concettuale.\nFin dagli esordi della Transavanguardia italiana, il critico Achille Bonito Oliva si spende nel sottolineare le differenze che esistono tra il movimento da lui teorizzato e le tendenze artistiche pi\u00f9 in voga sulla scena italiana.\nLe personalit\u00e0 dell\u2019Arte Povera lavorano presentando materiali semplici e naturali. Questo linguaggio astratto \u00e8 il veicolo di una protesta nei confronti del mondo consumistico occidentale. \u00c8 quindi un\u2019arte dai connotati politici, la cui opposizione al sistema dominante influisce sul lavoro degli artisti.\nL\u2019Arte Concettuale \u00e8 un\u2019arte progettuale, \u201ccaratterizzata dalla smaterializzazione e dall\u2019impersonalit\u00e0 nell\u2019esecuzione delle opere d\u2019arte\u201d. Rispecchia la fiducia nel progresso tipica delle avanguardie e nella capacit\u00e0 dell\u2019arte di agire come elemento che concilia contraddizioni e differenze. \u00c8 quindi un\u2019arte che vuole agire concretamente sulla vita, attraverso un filtro culturale presente nelle opere che, a differenza dell\u2019Arte Povera, sono connotate da titoli, talvolta velati di ironia.\nLa Transavanguardia si pone in opposizione rispetto ad alcuni elementi che definiscono le tendenze artistiche che la precedono: all\u2019impegno politico sostituisce la certezza che il mondo dell\u2019arte non influisce sulla realt\u00e0 e sulla vita; ad un linguaggio astratto contrappone un ritorno al figurativo; all\u2019impersonalit\u00e0 dell\u2019artista replica con un rinnovato individualismo.\nNonostante questo distacco sia ideologico sia tecnico, espresso soprattutto nei confronti della \"coda accademizzante\" di queste tendenze, si intravedono alcuni punti di contatto, in modo particolare con l\u2019Arte Povera.\nInnanzitutto, i cinque artisti italiani scelti da Oliva, nelle fasi pi\u00f9 precoci del loro percorso, o hanno sperimentato modi di operare attinenti a queste tendenze o hanno lavorato a stretto contatto con alcuni rinomati esponenti di tali correnti. Queste esperienze determinano un\u2019influenza nel proseguimento delle loro carriere.\nDa un punto di vista pubblicitario, l\u2019operazione messa in atto dal critico Germano Celant \u00e8 paragonabile a quella svolta da Oliva per la Transavanguardia. Avendo ben presente la ricettivit\u00e0 limitata del mercato dell\u2019arte, queste due iniziative sono realizzate per imporre \u201cuna situazione [\u2026] all\u2019avanguardia rispetto alle altre, con caratteristiche proprie di protagonismo\u201d.\nAltri aspetti comuni sono il valore attribuito a mestiere e tradizione, uno spiccato antiintellettualismo e la critica nei confronti della nozione progressista di cui le avanguardie si fanno portavoce.\nArtisti.\nSandro Chia.\nL\u2019arte di Sandro Chia dimostra un interesse prevalente per l\u2019essere umano, spesso protagonista dei suoi quadri. Queste figure sono antieroi dal fare tragico e grottesco, spesso rappresentate in forme monumentali. Lo stile cromatico che le contraddistingue \u00e8 molto esuberante e trasgressivo, spaziando agilmente dalle tonalit\u00e0 \"fauves\" al \"kitsch\".\nLe sue opere sono frutto di una \u201ccontaminazione dei modelli, dei linguaggi, delle tecniche\u201d, spaziando dalla storia dell\u2019arte, in particolar modo italiana, alle culture considerate \u201cminori\u201d. Questa poliedricit\u00e0 stilistica rende aperti i suoi dipinti a pi\u00f9 letture interpretative: \u201cPicasso, C\u00e8zanne, Chagall, Carr\u00e0, Savinio o anche Kandinsky, Klee, Picabia, ecc.: sono tutti rimandi possibili, ma anche rimandi che si sovrappongono, che si cancellano reciprocamente\u201d.\nNelle sue opere Chia lascia intravedere alcuni aspetti stilistici e poetici dei suoi esordi artistici, collegati al clima concettuale: \u201cl\u2019infantilismo irriverente, quella figurazione a un tempo goffa e fumettistica, quei titoli che giocano, nei modi di una filastrocca, con le aspettative visive di chi osserva\u201d.\nFrancesco Clemente.\nNella sua ricerca artistica Francesco Clemente indaga sulle mille sfaccettature presenti nella sua personalit\u00e0, composta di una serie di s\u00e9 multipli e diversi. Questo interesse \u00e8 particolarmente evidente nei suoi autoritratti, che si distinguono per la presenza di particolari imprevedibili volti a creare un effetto di spaesamento.\nI suoi quadri rievocano il lavoro di Egon Schiele, le sue figure erotiche e drammatiche, ma colte attraverso un filtro ironico assolutamente originale. Questa sessualit\u00e0 morbosa e grottesca \u00e8 solo una delle \u201cpiccole confessioni psicoanalitiche di un\u2019umanit\u00e0 colta nei suoi stati pi\u00f9 liberi e decondizionati\u201d che affollano le immagini del pittore napoletano.\nNotevole influsso sul suo operato proviene dall\u2019India, con la sua spiritualit\u00e0 e le sue pratiche artistiche, conosciute nei suoi viaggi prima con Alighiero Boetti poi con la moglie Alba.\nNell\u2019arco della sua carriera Clemente si \u00e8 contraddistinto per l\u2019uso di una grande quantit\u00e0 di tecniche artistiche, spaziando dalla fotografia alla pittura, dal disegno all\u2019acquarello, lavorando anche con alcuni metodi ormai desueti come il mosaico, l\u2019encausto e la grisaglia.\nEnzo Cucchi.\nNelle opere di Enzo Cucchi si intravede l\u2019attaccamento dell\u2019artista alle Marche e al Mar Adriatico. I suoi dipinti alludono spesso a leggende e temi primordiali collegati alla sua terra natia. I paesaggi della sua regione hanno un ruolo fondamentale nella definizione dell\u2019iconografia originale del pittore, nella quale tratta con insistenza il rapporto tra la vita e la morte, sempre richiamata dai numerosi teschi che popolano i suoi lavori, e \u201callude spesso [\u2026] al dolore fisico o mentale, il dolore dell\u2019esistenza, il dolore del corpo\u201d. Per esprimere al meglio queste sensazioni utilizza colori cupi, acidi, con una predilezione per il colore nero. D\u00e0 forma a questa percezione tramite una pennellata che pu\u00f2 essere veloce ed energica, simile alla grezza immediatezza della graffiti art, o ampia e formale.\nTra i molti rimandi provenienti dal mondo dell\u2019arte che lo suggestionano, i pi\u00f9 evidenti sono quelli riferibili a due pittori a lui conterranei, ossia Scipione e Osvaldo Licini. Del primo riscopre \u201cl\u2019uso del colore come sbavatura\u201d mentre del secondo \u201cil senso dinamico dello spazio, la libert\u00e0 di collocare gli elementi figurali fuori da qualsiasi riferimento naturalistico\u201d.\nNicola De Maria.\nNicola De Maria si differenzia dagli altri artisti appartenenti all\u2019esperienza della Transavanguardia per via del suo linguaggio figurativo aniconico. La sua pittura tende spesso a oltrepassare la cornice del quadro e ci\u00f2 permette all\u2019artista di rimodellare lo spazio mediante il colore, dando vita a \u201cun\u2019architettura [\u2026] emotiva\u201d, nella quale la luce agisce da protagonista. Questa qualit\u00e0 della sua arte matura grazie ai lavori giovanili eseguiti a stretto contatto con alcuni artisti dell\u2019Arte Povera, come Mario e Marisa Merz. Oltre ad essi De Maria trae ispirazione dalla \u201ctradizione di poesia, arte e musica cui appartengono Rilke, Khlebnikov, Jawlensky, Kandinsky, Klee, Scriabin\u201d.\nNelle sue opere l\u2019esponente della Transavanguardia predilige l\u2019uso di colori primari, ripassati costantemente fino ad ottenerne un idoneo grado di intensit\u00e0. Questa pratica richiede un lavoro lento e rigoroso all\u2019artista, spesso svolto all\u2019aperto, nella natura, per favorire la meditazione. In molti suoi quadri questi strati di colore puro vengono screziati dalla presenza di segni grafici ed esili figurette.\nLe opere del nativo di Foglianise non possono mai definirsi concluse, visto che l\u2019autore lascia sempre aperta la possibilit\u00e0 di modificarle.\nMimmo Paladino.\nL\u2019evoluzione del percorso artistico di Mimmo Paladino passa sia attraverso l\u2019utilizzo di diversi mezzi espressivi sia la realizzazione di opere dalla filosofia molto variegata. Accosta lavori dal tono poverista a collage fotografici, videotape ad allestimenti di \"enviroment\". Questa ricerca lo conduce alla figurazione nel 1977, quando realizza \"Silenzioso mi ritiro a dipingere un quadro\".\nDedicandosi in modo particolare alla pittura e alla scultura, nella sua ricerca privilegia contenuti che richiamano echi di culture passate, quasi mitologiche, ma sempre corrispondenti ad un bacino geografico di origine mediterranea. Se nei dipinti compaiono saltuariamente maschere tribali ed altri contenuti legati ai riti magici delle culture arcaiche, in scultura l\u2019autore privilegia elmi, utensili, armi e cavalli che sembrano provenire da degli scavi archeologici. \u201cPaladino \u00e8 diventato un artista sempre pi\u00f9 \u2018meridionale\u2019 interessandosi ai manufatti [\u2026] che appartenevano alla cultura greca, etrusca, troiana e gotica, qualunque cultura che incarni lo spirito del Sud\u201d.\nLa sua iconografia si arricchisce dunque di tutta una serie di elementi, di origine sia umana, sia animale, sia vegetale che ritornano spesso all\u2019interno dei suoi lavori, finendo per amalgamarsi spesso in combinazioni uniche tra loro. Tra tutte spiccano per\u00f2 le icone: una serie di figure di che ricordano vagamente l\u2019essere umano, dal volto inespressivo e dalle posizioni che talvolta richiamano gesti magico-rituali, che donano un\u2019aura sacrale ai dipinti a cui appartengono. Spesso sono raffigurate mediante una ieratica frontalit\u00e0 di origine arcaica, che le rende immediatamente riconoscibili ed evidenzia il loro immobilismo spesso contrapposto a tutta una serie di elementi in costante movimento nel resto del quadro.\nRicezione critica.\nLa Transavanguardia italiana reintroduce nel mondo dell\u2019arte un medium tradizionale che per molti anni era stato accantonato. Questo cambiamento ha degli effetti evidenti sul clima artistico dell\u2019epoca, e provoca reazioni critiche contrastanti. Ad amplificare queste antitesi \u00e8 il successo rapido e inaspettato che i cinque artisti riscuotono, sia in Italia sia a livello internazionale.\nLe tematiche che affollano le discussioni sull\u2019operato dei pittori italiani sono molteplici, tra cui quelle relative alla qualit\u00e0 tecnica dei loro lavori; quelle che cercano di comprendere se questa arte rappresenta il proprio tempo o va derubricata come una regressione reazionaria del mondo dell\u2019arte; quelle che vogliono comprendere quanto ci sia di programmatico e strategico nell\u2019operato di artisti e critico nell\u2019affermazione cos\u00ec sorprendente e immediata a livello di mercato.\nFin dagli esordi del gruppo, parte della critica italiana non ha risparmiato accuse perentorie in merito alle capacit\u00e0 esecutive messe in mostra dagli artisti della Transavanguardia, a cui difetterebbero mestiere e disposizione. Altre posizioni si soffermano invece sul lato troppo spavaldo e barbaro di questa pittura, rea di \u201cimmergersi totalmente nel \u201ccattivo gusto\u201d, nel rifacimento caricaturale di tutti i casi di possibile pittura selvaggia e pseudonaive\u201d. Questa carica li renderebbe pi\u00f9 simili ai dirimpettai tedeschi, il cui retroterra \u00e8 legato per\u00f2 alla precedente esperienza espressionista.\nAccanto a notazioni di natura strettamente tecnico-artistica si palesano anche riflessioni di carattere socio-ideologico, che si concentrano maggiormente sul significato politico della svolta figurativa.\nParte della critica americana, legata alla rivista \u201c\"October\"\u201d, interpreta questo ritorno alla pittura, considerata un mezzo tradizionale ormai esaurito, come una scelta dai toni conservatori. Benjamin Buchloh vede in essa inquietanti segnali di autoritarismo. Quest\u2019ultimo stigmatizza un\u2019arte che non \u00e8 nuova o radicale, ma viene presentata come tale per imporla sul mercato. Questo espediente \u00e8 attuato per ottenere la gratificazione di un mondo borghese estraneo alle modalit\u00e0 espressive delle opere concettuali e minimaliste. In linea con questo pensiero ci sono anche altre personalit\u00e0 attive nell\u2019ambiente culturale sia americano sia italiano, che vedono nella Transavanguardia un movimento sostenuto dai media e che punta al facile successo in un sistema artistico bisognoso di novit\u00e0 in grado di smuovere un mercato stagnante. Viene intravista negli artisti una duttilit\u00e0 tecnico-strategica che si \u00e8 piegata alle esigenze del mercato, e propone un lavoro \u201ctroppo calcolato per essere cos\u00ec anarchico come loro pretendono di far credere\u201d.\nNon mancano anche da parte di critici americani elogi alla Transavanguardia, vista come un\u2019arte basata sulle emozioni, superiore a quella figurativa di origine statunitense.\nIn entrambe le realt\u00e0 geografiche convivono anche posizioni pi\u00f9 equilibrate, che si interrogano su come l\u2019atteggiamento e le opere dei cinque italiani siano lo specchio della situazione culturale ormai diffusa a livello mondiale."}
{"id": "2425023", "revid": "767487", "url": "https://it.wikipedia.org/wiki?curid=2425023", "title": "Bongani Khumalo", "text": "Carriera.\nClub.\nIl 22 giugno 2010 durante la partita dei Mondiali contro la Francia mette a segno di spalla la rete del momentaneo vantaggio dei \"Bafana Bafana\" (la partita \u00e8 finita 2-1 per i sudafricani).\nIl passaggio al Tottenham.\nIl 26 ottobre 2010, dopo aver disputato un provino, firma un contratto con gli inglesi del Tottenham Hotspur.\nIn prestito al Preston.\nIl 25 marzo 2011 viene acquistato in prestito dal Preston North End fino a fine stagione.\nNuovo prestito: Reading.\nTerminato il prestito al Preston North End, Khumalo torna al Tottenham, ma gli \"Spurs\" il 27 luglio 2011 lo cedono di nuovo in prestito fino alla fine della stagione, questa volta al Reading.\nRitorno al Tottenham.\nNel gennaio 2012 ritorna al Tottenham Hotspur. Nel luglio 2012 si trasferisce in prestito ai greci del PAOK Salonicco"}
{"id": "2425024", "revid": "1543377", "url": "https://it.wikipedia.org/wiki?curid=2425024", "title": "Magistratura di San Marco", "text": "La magistratura di San Marco \u00e8 una squadra di Mezzogiorno del Gioco del Ponte di Pisa."}
{"id": "2425029", "revid": "6923", "url": "https://it.wikipedia.org/wiki?curid=2425029", "title": "Lancia rally 1991", "text": ""}
{"id": "2425033", "revid": "827882", "url": "https://it.wikipedia.org/wiki?curid=2425033", "title": "Guitarras", "text": "Guitarras \u00e8 il terzo album del duo Strunz &amp; Farah, pubblicato nel 1985"}
{"id": "2425034", "revid": "729019", "url": "https://it.wikipedia.org/wiki?curid=2425034", "title": "Open Gaz de France 2008", "text": "L'Open Gaz de France 2008 \u00e8 stato un torneo di tennis giocato sul cemento indoor.\n\u00c8 stata la 16\u00aa edizione dell'Open Gaz de France,\nche fa parte della categoria Tier II nell'ambito del WTA Tour 2008.\nSi \u00e8 giocato dal 4 al 10 febbraio 2008.\nCampioni.\nSingolare.\n Anna \u010cakvetadze ha battuto in finale \u00c1gnes Sz\u00e1vay, 6-3, 2-6, 6-2\nDoppio.\n Al'ona Bondarenko\u00a0/\u00a0 Kateryna Bondarenko ha battuto in finale E Hrdinov\u00e1\u00a0/\u00a0 V Uhl\u00ed\u0159ov\u00e1, 6-1, 6-4"}
{"id": "2425039", "revid": "767487", "url": "https://it.wikipedia.org/wiki?curid=2425039", "title": "Honeysuckle Sweet (album)", "text": "Honeysuckle Sweet \u00e8 l'album di debutto della cantante statunitense di genere country Jessi Alexander, pubblicato dall'etichetta discografica Columbia il 1\u00ba marzo 2005."}
{"id": "2425052", "revid": "124875652", "url": "https://it.wikipedia.org/wiki?curid=2425052", "title": "Katlego Mashego", "text": ""}
{"id": "2425055", "revid": "1305772", "url": "https://it.wikipedia.org/wiki?curid=2425055", "title": "Day for Night", "text": ""}
{"id": "2425057", "revid": "119036690", "url": "https://it.wikipedia.org/wiki?curid=2425057", "title": "Ruhla", "text": "Ruhla \u00e8 una citt\u00e0 di abitanti della Turingia, in Germania.\nAppartiene al circondario della Wartburg.\nRuhla svolge il ruolo di comune amministratore (\"Erf\u00fcllende Gemeinde\") nei confronti del comune di Seebach.\nAmministrazione.\nGemellaggi.\nRuhla \u00e8 gemellata con:"}
{"id": "2425059", "revid": "1305772", "url": "https://it.wikipedia.org/wiki?curid=2425059", "title": "The Kindness of Strangers", "text": ""}
{"id": "2425061", "revid": "599013", "url": "https://it.wikipedia.org/wiki?curid=2425061", "title": "Salesiane oblate del Sacro Cuore di Ges\u00f9", "text": "Le Salesiane Oblate del Sacro Cuore di Ges\u00f9 sono un istituto religioso femminile di diritto pontificio: le suore di questa congregazione pospongono al loro nome la sigla S.O.S.C.\nStoria.\nLa congregazione venne fondata l'8 dicembre 1933 a Bova Marina dal salesiano Giuseppe Cognata (1885-1972), vescovo di Bova.\nL'istituto venne approvato come istituzione di diritto pontificio con decreto della Congregazione per i Religiosi del 16 gennaio 1962 e venne legalmente riconosciuto dallo Stato italiano il 26 dicembre successivo; ricevette il decreto di lode il 24 gennaio 1972; appartiene alla famiglia salesiana dal 24 dicembre 1983.\nAttivit\u00e0 e diffusione.\nLe Salesiane si dedicano all'educazione cristiana della giovent\u00f9: gestiscono asili, scuole, oratori e laboratori.\nOltre che in Italia, sono presenti in Bolivia e Per\u00f9: la sede generalizia \u00e8 a Tivoli.\nAl 31 dicembre 2005 l'istituto contava 235 religiose in 66 case."}
{"id": "2425062", "revid": "1684799", "url": "https://it.wikipedia.org/wiki?curid=2425062", "title": "The Light", "text": ""}
{"id": "2425065", "revid": "1684799", "url": "https://it.wikipedia.org/wiki?curid=2425065", "title": "Snow", "text": "Snow (\"neve\" in inglese) pu\u00f2 riferirsi a:"}
{"id": "2425066", "revid": "767487", "url": "https://it.wikipedia.org/wiki?curid=2425066", "title": "Morgan Gould", "text": ""}
{"id": "2425073", "revid": "124762939", "url": "https://it.wikipedia.org/wiki?curid=2425073", "title": "Attilio Manca", "text": "Fu ritrovato cadavere nella sua abitazione di Viterbo. L'autopsia certific\u00f2 la presenza nel sangue di eroina, alcol etilico e barbiturici. Il caso fu inizialmente ritenuto un'overdose, poi archiviato come suicidio. I genitori si opposero all'archiviazione sostenendo che il figlio fosse stato ucciso per coprire un intervento subito da Bernardo Provenzano a Marsiglia.\nLa morte.\nAttilio Manca fu trovato morto nella sua casa di Viterbo alle 11 di mattina del 12 febbraio 2004. Nel suo polso sinistro furono trovati due fori, mentre sul pavimento fu individuata una siringa. Secondo l'inchiesta effettuata subito dopo il ritrovamento del cadavere si sarebbe trattato di un suicidio, ma la ricostruzione fu contestata dai genitori: Attilio Manca, infatti, era mancino. Inoltre le siringhe trovate non riportano alcuna impronta digitale del medico, che di certo non si sarebbe preoccupato di indossare dei guanti o ripulire gli strumenti se intenzionato a suicidarsi. Dunque, secondo i genitori, se fosse stato lui a farlo, non si sarebbe iniettato la droga nel polso sinistro ma in quello destro.\nIl viaggio di Provenzano a Marsiglia.\nNel gennaio 2005 furono pubblicate le intercettazioni di Francesco Pastoia, che parlava del viaggio di Bernardo Provenzano a Marsiglia nel 2003. Il 28 gennaio 2005 Pastoia fu trovato impiccato nella sua cella. Secondo la successiva inchiesta dei magistrati, Provenzano sarebbe stato operato alla prostata alla clinica \"La Ciotat\" da un'\u00e9quipe composta da Philippe Barnaud e dagli specialisti Breton e Bonin.\nDurante questo viaggio, secondo la ricostruzione dei genitori di Manca, l'urologo sarebbe entrato in contatto con il capomafia. All'inizio del mese di novembre del 2003, infatti, il medico sarebbe stato a Marsiglia. Secondo la ricostruzione dei genitori, Manca sarebbe stato contattato dalla mafia di Barcellona Pozzo di Gotto per unirsi all'\u00e9quipe di Barnaud durante l'intervento a Provenzano. Questa versione, tuttavia, \u00e8 stata rifiutata dal procuratore nazionale antimafia Pietro Grasso, secondo il quale il boss corleonese sarebbe del tutto estraneo alla vicenda.\nLa riapertura dell'inchiesta.\nIl legale della famiglia, l'avvocato Repici, il 17 giugno 2009 ha dichiarato a Radio24 che le indagini svolte dalla procura di Viterbo sono state lacunose, sia dal punto di vista del controllo delle telefonate, sia dal punto di vista delle indagini vere e proprie, che avrebbero trascurato il ruolo del cugino della vittima Ugo Manca, con precedenti penali legati alla criminalit\u00e0 organizzata. Alla fine del 2008 la procura di Viterbo ha riaperto le indagini.\nSviluppi recenti.\nIl 15 ottobre 2012 per la quarta volta la procura di Viterbo ha chiesto l'archiviazione del caso. Il legale della famiglia Manca ha replicato le teorie della difesa e, supportato da alcune incongruenze investigative, ha affermato che il caso necessita di ulteriori supplementi d'indagine. Nell'ottobre 2013 la famiglia Manca si affida all'avvocato Antonio Ingroia che va cos\u00ec ad assistere il collega Fabio Repici. Il 3 febbraio 2014 il GIP rinvia a giudizio Monica Mileti, la spacciatrice che avrebbe venduto la dose di eroina a Manca per il presunto suicidio.\nIl 5 febbraio 2014, a sostegno delle tesi alternative a quella del suicidio, il sito del programma televisivo Servizio Pubblico mostra in anteprima le immagini del corpo senza vita del dottor Manca, da cui risultano alcuni segni di una possibile colluttazione. Nell'ottobre 2015 il pentito Carmelo D'Amico, ex capo dell'ala militare di Cosa Nostra barcellonese, rivela che poco dopo la morte di Manca aveva parlato con Salvatore Rugolo, mandante dell'omicidio di Beppe Alfano, che era infuriato con Rosario Cattafi, capo della mafia di Barcellona Pozzo di Gotto, perch\u00e9 riteneva quest'ultimo responsabile dell'omicidio di Manca; Cattafi avrebbe chiesto a Manca di operare Provenzano in seguito alle sollecitazioni di un soggetto non precisato, appartenente ai Carabinieri o ai Servizi segreti."}
{"id": "2425085", "revid": "767487", "url": "https://it.wikipedia.org/wiki?curid=2425085", "title": "Am\u00e9ricas", "text": "Am\u00e9ricas \u00e8 un album musicale del duo Strunz &amp; Farah, pubblicato nel 1992. In ordine cronologico \u00e8 il sesto album del gruppo."}
{"id": "2425091", "revid": "37401", "url": "https://it.wikipedia.org/wiki?curid=2425091", "title": "Mehdi Karrubi", "text": "Biografia.\nAppartenente all'etnia Lur, conobbe durante i suoi studi religiosi nella Facolt\u00e0 di Teologia dell'Universit\u00e0 di Tehran, Ruhollah Khomeini e divenne uno dei suoi seguaci al momento della vittoriosa rivoluzione islamica in Iran del 1979.\n\u00c8 stato il fondatore e il presidente (dimissionario) della Societ\u00e0 dei Chierici Militanti. \u00c8 stato il Presidente del Parlamento iraniano (\"Majles\") fra il 1989 e il 1992 e fra il 2000 e il 2004.\nKarrubi \u00e8 stato anche candidato alle elezioni legislative del 2004 a Teheran. Arriv\u00f2 31\u00b0 al primo turno, in cui erano eletti solo 30 candidati.\n\u00abRiformista pragmatico\u00bb, Mehdi Karrubi ha criticato il Consiglio dei Guardiani della Costituzione ma sostiene la Guida Suprema e si considera lui stesso un discepolo di Ruhollah Khomeini. \u00c8 stato consigliere della Guida Suprema e membro del Consiglio per il Discernimento, nominato da Ali Khamenei, fin quando non present\u00f2 le sue dimissioni da tutti i suoi incarichi politici, il 19 giugno 2005, dopo il primo turno delle elezioni presidenziali da cui usc\u00ec eletto poi Ma\u1e25m\u016bd A\u1e25madine\u017e\u0101d\nCampagne presidenziali.\n2005.\nKarrubi faceva parte dei candidati riformatori all'Elezione presidenziale iraniana del 2005. Si classific\u00f2 terzo al primo turno con il 17,2%, preceduto da Ali Akbar Hashemi Rafsanjani (21,1%) e da Ma\u1e25m\u016bd A\u1e25madine\u017e\u0101d (19,4%).\nDopo l'annuncio dei risultati dell'elezione, Karrubi sostenne che una rete di moschee, di Pasdaran e di Basij avesse illegalmente operato per assicurare il sostegno dei pi\u00f9 oltranzisti ad A\u1e25madine\u017e\u0101d. Ha in seguito esplicitamente indicato Mojtaba Khamenei, uno dei figli della Guida Suprema Ali Khamenei, tra i cospiratori. Dopo di che, l'Ayatollah Khamenei scrisse a Karrubi per fargli presente che le sue accuse erano e che esse in Iran: cosa che egli non poteva accettare. A mo' di risposta, in una lettera aperta indirizzata il 19 giugno a Khamenei, Karrubi si dimise da tutte le sue funzioni politiche, fra cui anche quelle cui l'aveva nominato proprio Ali Khamenei. Il giorno seguente, 20 giugno 2005, ad alcuni giornali riformatori, tra cui \"Eghbal\", \"Hayat-e No\", \"Aftab-e Yazd\" e \"E\u02bftem\u0101d\", fu proibita la pubblicazione da parte del Procuratore Generale di Teheran, Sa'id Mortazavi per aver pubblicato la lettera di Karrubi. Il Procuratore viet\u00f2 infine \"Eghb\u0101l\" (Il futuro). Il 20 giugno fu del pari dichiarato che Karrubi era stato costretto agli arresti domiciliari a causa della sua lettera aperta.\nAli Akbar Hashemi Rafsanjani, arrivato in testa al primo turno di scrutini, not\u00f2 anch'egli interventi illegittimi che miravano a condizionare i voti degli elettori, e sostenne Karrubi nella sua protesta.\n2009.\nMehdi Karrubi si \u00e8 iscritto come candidato alle elezioni presidenziali del 2009. Ha chiesto elezioni libere, senza alcun intervento dei Guardiani della Rivoluzione islamica (\"pasdaran\" ), che egli pensa siano stati decisivi per la sua precedente sconfitta del 2005. Karrubi ha ugualmente criticato A\u1e25madine\u017e\u0101d per le sue dichiarazioni riguardanti la realt\u00e0 della Shoah. Secondo i risultati ufficiali (ampiamente contestati da manifestazioni che hanno portato alla morte di alcune persone), ha ottenuto appena lo 0,85% dei voti e anch'egli (come Mir Hosein Musavi) ha protestato contro l'assai dubbia rielezione del Presidente uscente A\u1e25madine\u017c\u0101d."}
{"id": "2425096", "revid": "1566286", "url": "https://it.wikipedia.org/wiki?curid=2425096", "title": "Mario Nascimbene", "text": "Biografia.\nDotato di un vivo talento musicale, si iscrive al Conservatorio di Musica \"Giuseppe Verdi\" di Milano, dove \u00e8 allievo di Ildebrando Pizzetti. Dopo aver conseguito il diploma in composizione e direzione d'orchestra si dedic\u00f2 in principio alla composizione di musica sinfonica e da camera.\nNel 1941 gli viene chiesto di scrivere il commento musicale per il film \"L'amore canta\", diretto da Ferdinando Maria Poggioli. Il successo del film lo spinge a dedicarsi in maniera quasi esclusiva alla composizione di colonne sonore per la \"settima arte\".\nNel corso del decennio 1945-55, la sua attivit\u00e0 cinematografica si accresce e le sue composizioni per film si infittiscono. Nascimbene si afferma come uno dei pi\u00f9 nuovi e originali musicisti cinematografici italiani, mostrando anche una notevole versatilit\u00e0 e flessibilit\u00e0. Infatti egli passa disinvoltamente a comporre colonne sonore per film d'impegno umano e sociale, per commedie di costume, per pellicole drammatiche e sentimentali, per \"kolossal\" storici. Egli dimostra sempre in ogni occasione un alto grado di professionalit\u00e0, accompagnato talora da modi particolarmente nuovi ed originali di concepire il rapporto fra il commento musicale e il soggetto dell'opera cinematografica.\nNascimbene \u00e8 considerato in maniera pressoch\u00e9 unanime dalla critica uno dei migliori autori di colonne sonore del cinema italiano del '900 grazie soprattutto all'originalit\u00e0 delle innovazioni da lui introdotte nella stesura dello spartito, tra cui l'uso di strumenti non orchestrali, come lo scacciapensieri e l'armonica a bocca, e di fonti sonore provenienti dalla vita quotidiana, quali ad esempio il ticchettio di un orologio, il campanello di una bicicletta o il rumore delle macchine da scrivere da lui utilizzato nella colonna sonora di \"Roma ore 11\" (1952).\nNel corso della sua carriera Mario Nascimbene stabilir\u00e0 durevoli sodalizi artistici e culturali con artisti come Filiberto Sbardella e registi di vaglia quali Roberto Rossellini e Giuseppe De Santis, per il quale scriver\u00e0 le musiche, oltre che del gi\u00e0 citato \"Roma ore 11\", di \"Giorni d'amore\" (1955), e di \"Uomini e lupi\" (1957). In quest'ultima partitura musicale Nascimbene utilizz\u00f2 temi provenienti dal folclore musicale abruzzese, ottenendo una grande efficacia drammatica.\nIl lavoro di Mario Nascimbene riscuote consensi anche oltreoceano, e ben presto da Hollywood arrivarono commesse per la realizzazione delle colonne sonore di film famosi tra cui \"La contessa scalza\" (1954) diretto da Joseph L. Mankiewicz, \"Cartagine in fiamme\" (1959) diretto da Carmine Gallone, \"Salomone e la regina di Saba\" (1959) diretto da King Vidor e \"Barabba\" (1961) diretto da Richard Fleischer.\nEgli inoltre si ciment\u00f2 nella musica lirica con l'opera \"Faust a Manhattan\" diretta dal maestro Franco Ferrara e filmata all'auditorium RAI di Napoli, con la regia di Sandro Bolchi, con protagonista il Baritono Antonio Boyer.\nNascimbene lavor\u00f2 anche per la televisione, componendo le musiche di alcuni tra i pi\u00f9 noti sceneggiati televisivi della RAI, tra cui \"Atti degli apostoli\" (1969) ed \"Eneide\" (1971).\nNel 1975 si occup\u00f2 delle musiche del film di Roberto Rossellini \"Il messia\".\nNegli anni '80 e '90 l'attivit\u00e0 compositiva di Nascimbene si dirada, mentre crescono i suoi impegni come conferenziere e docente di seminari sulla composizione di musiche da film. I suoi ultimi lavori sono le colonne sonore di \"Il vento e l'amore - Progetto Manz\u00f9\", film didattico del Centro Sperimentale di Cinematografia di Roma diretto nel 1982 da Glauco Pellegrini sulla vita del famoso scultore, presentato al cinquantenario della Mostra del Cinema di Venezia, e \"Blue dolphin\" documentario diretto da Giorgio Moser nel 1990. Per quest'ultimo suo lavoro otterr\u00e0 una \"nomination\" al Premio David di Donatello, che per\u00f2 non vincer\u00e0. L'anno seguente gli viene per\u00f2 conferito un David di Donatello speciale come riconoscimento alla sua carriera.\nOltre ad avere composto le colonne sonore di oltre 300 film, Mario Nascimbene \u00e8 apparso anche una sola volta sul grande schermo come attore, interpretando la parte del Prof. Ferrara nel film \"Storia di una donna\", diretto nel 1969 da Leonardo Bercovici.\nMario Nascimbene era molto legato al Promontorio dell'Argentario, dove aveva una residenza.\nAlla sua memoria \u00e8 dedicato il premio \"Mario Nascimbene Award\", che viene conferito a giovani compositori di colonne sonore."}
{"id": "2425099", "revid": "114248887", "url": "https://it.wikipedia.org/wiki?curid=2425099", "title": "Astronomy Picture of the Day", "text": "Astronomy Picture of the Day (APOD), in italiano \"immagine astronomica del giorno\", \u00e8 un sito web che, come esso stesso dichiara, \u00ab...fornisce ogni giorno un'immagine differente del nostro Universo corredata da una breve spiegazione scritta da un astronomo professionista\u00bb.\nIl servizio \u00e8 fornito dalla NASA e dalla Michigan Technological University (MTU).\nLe immagini non necessariamente sono state scattate nel giorno della pubblicazione e a volte vengono anche ripetute, tuttavia le immagini e le descrizioni sono spesso collegate a eventi di attualit\u00e0 astronomica o dell'esplorazione dello spazio. Le immagini possono essere foto, immagini prese in diverse lunghezze d'onda e mostrate in falsi colori o anche delle rappresentazioni artistiche. Le immagini vecchie vengono conservate in un archivio.\nLa prima immagine \u00e8 apparsa sul sito il 16 giugno 1995 ad opera di Robert Nemiroff e Jerry Bonnell, i due creatori. L'iniziativa ha ricevuto il sostegno della NASA, della National Science Foundation e della MTU. A volte le immagini appartengono ad autori od organizzazioni esterne alla NASA, per cui le immagini di APOD sono spesso protette da \"copyright\", a differenza di quelle di propriet\u00e0 della NASA.\nAPOD \u00e8 stato presentato ad un incontro della American Astronomical Society nel 1996. Il suo modo di usare gli ipertesti \u00e8 stato analizzato in un articolo del 2000.\nNel 2001 ha ricevuto dalla Scientific American il premio \"Sci/Tech Web Award\". Nel 2002 \u00e8 stato presentato in un'intervista al programma televisivo \"Saturday Morning News\" della CNN\nNel 2003 i due creatori hanno pubblicato un libro: \"\", che \u00e8 una raccolta delle migliori immagini di APOD.\nDurante il blocco delle attivit\u00e0 amministrative negli Stati Uniti d'America nell'ottobre del 2013, l'APOD continu\u00f2 il suo servizio su \"mirror-sites\""}
{"id": "2425120", "revid": "729019", "url": "https://it.wikipedia.org/wiki?curid=2425120", "title": "David G. Farragut", "text": "Biografia.\nNel 1862, durante la guerra di secessione americana, Farragut guid\u00f2 una flotta che occup\u00f2 New Orleans, impedendo alla Confederazione l'utilizzo del Mississippi come via di comunicazione con l'estero. La flotta di Farragut non riusc\u00ec a superare le fortificazioni di Vicksburg se non dopo la conquista della citt\u00e0 da parte di Grant."}
{"id": "2425123", "revid": "1522738", "url": "https://it.wikipedia.org/wiki?curid=2425123", "title": "Societ\u00e0 dei Chierici Militanti", "text": "La Societ\u00e0 dei Chierici Militanti (in persiano \u0645\u062c\u0645\u0639 \u0631\u0648\u062d\u0627\u0646\u06cc\u0648\u0646 \u0645\u0628\u0627\u0631\u0632, \"majma'-e rowh\u0101niy\u016bn-e mob\u0101rez\"), tradotta anche Lega dei chierici militanti, \u00e8 un partito politico iraniano riformista, relativamente moderato, fondato il 16 marzo 1988.\nStoria.\nLe tensioni in seno al Partito della Repubblica Islamica condussero al suo scioglimento nel 1987. La \"Societ\u00e0 dei chierici militanti\" si form\u00f2 radunando i membri che avevano un orientamento moderatamente socialista, favorendo \u00abl'esportazione della Rivoluzione e il ricorso al monopolio di Stato sull'economia\u00bb..\nDopo le dimissioni di Mehdi Karrubi dalla carica di Segretario Generale, il partito non ha pi\u00f9 eletto un suo Segretario Generale fino all'agosto del 2005, quando Mohammad Musavi Khoeiniha \u00e8 stato eletto a questa carica. Mohammad Khatami, ex Presidente della Repubblica iraniana, \u00e8 presidente del Comitato Centrale."}
{"id": "2425124", "revid": "57342", "url": "https://it.wikipedia.org/wiki?curid=2425124", "title": "David Farragut", "text": ""}
{"id": "2425128", "revid": "1983214", "url": "https://it.wikipedia.org/wiki?curid=2425128", "title": "Marietta", "text": ""}
{"id": "2425137", "revid": "1006494", "url": "https://it.wikipedia.org/wiki?curid=2425137", "title": "Goumier", "text": "Goumier era il termine che indicava un soldato di nazionalit\u00e0 marocchina, incorporato nell'esercito francese, tra il 1908 e il 1956. Il termine \u00e8 stato anche occasionalmente utilizzato per designare i soldati dell'esercito francese del Sudan francese e \"Alto Volta\" durante il periodo coloniale.\nIl termine \"goumier\" deriva dalla parola araba \"qum\", che significa squadrone e dove per motivi fonetici la lettera \ufed7 (\"qaf\") in berbero viene pronunciata \"gaf\".\nStoria.\nIn origine il termine \"Goumiers\" venne utilizzato per indicare i soldati \"irregolari\" reclutati dall'esercito francese durante i primi anni del Novecento nell'area del Maghreb, ai tempi zona coloniale francese, e appartenenti a trib\u00f9 di contadini di montagna.\nProvenivano dalle trib\u00f9 montane dell'Atlante (in particolare zone di idioma Chaouia, Sidi Boubaker, Ouled Said, Settat, Kasbeth Ben Ahmed, Dar Bouazza e Sidi Slimane). Il termine \"goum\" \u00e8 una storpiatura francese della parola araba \"qum\" (\u0642\u0645), che significa \"squadrone, banda\" e ciascuna di queste unit\u00e0 era costituita da circa 200 \"Goumiers,\" spesso legati tra loro da vincoli di parentela\".\" A sua volta il Tabor (dal turco \"tabur\") indicava un battaglione costituito da tre o quattro di queste unit\u00e0.\nImpiego operativo.\nMarocco, 1908-1934.\nI \"Goumiers\" furono utilizzati, a partire dal 1908, in Marocco; i francesi intuirono la convenienza di formare milizie irregolari con soldati del luogo che garantivano un valido supporto alle truppe regolari, data la loro conoscenza del territorio, tanto da essere gradualmente integrati nell'apparato militare sotto la guida del comando francese.\nI \"Goumiers\" furono richiesti dal generale Albert d'Amade per il pattugliamento del territorio coloniale, operando con le truppe francesi regolari: nel 1911 entrano a tutti gli effetti nell'esercito francese. Sulla carta essi dipendevano dal Sultano del Marocco, ma in pratica essi formavano una estensione dell'esercito francese e il loro utilizzo fu fondamentalmente quello di \u00abpacificazione del Marocco\u00bb.\nInizialmente i \"Goumiers\" non disponevano di una divisa \"ufficiale\" e anche in seguito alla loro integrazione nell'esercito francese, indossavano la \"djellaba\", una tunica di lana grezza a righe grigie e di vari colori che rappresentava l'abito nazionale, come copricapo il turbante e ai piedi dei sandali (\"nails\"): tale \"divisa\" era comune sia per i soldati di fanteria sia per quelli di cavalleria. Erano dotati di sciabola o daga, data la loro abilit\u00e0 nei combattimenti con armi bianche.\nPrima guerra mondiale.\nI \"Goumiers\" non furono utilizzati al di fuori del Marocco durante la prima guerra mondiale. La loro presenza permise comunque al generale Louis Hubert Gonzalve Lyautey di ritirare una parte considerevole delle truppe francesi regolari dal Marocco per spostarle sul Fronte occidentale. \nSeconda guerra mondiale.\nQuattro divisioni di soldati marocchini e algerini combatterono con la Francia libera al fianco degli alleati durante la seconda guerra mondiale nel Corpo di spedizione francese in Italia (per un totale di circa uomini).\nTra questi i \"goumiers\", inquadrati nel \"Groupement de tabors marocains\", comandato dal generale Augustin Guillaume, che presero parte allo sbarco in Sicilia, all'occupazione della Corsica, e alla campagna d'Italia.\nAbituati alla dura vita di montagna, resistenti al freddo e alla fame, essi erano specializzati in \"raid\" notturni e presero parte alla battaglia di Montecassino contro i fascisti della Repubblica Sociale Italiana e i nazisti tedeschi. Prediligevano l'uso di un lungo coltello (\"koumia\") per assaltare i nemici, che venivano sgozzati e spesso mutilati. Questo modo di combattere cost\u00f2 allo stesso tempo pesanti perdite tra le file dei \"goumiers\".\nLe violenze sulle donne.\nIl passaggio dei \"goumiers\" in Italia fu accompagnato da un numero elevato di crimini di guerra, omicidi, saccheggi e oltre stupri, bench\u00e9 le autorit\u00e0 francesi, gi\u00e0 da tempo, per mettere un freno a questi avvenimenti, avessero autorizzato la presenza di donne berbere al seguito delle truppe \"goumier\". \nQuesti stupri furono ricordati in seguito dagli italiani come \"marocchinate\", e furono perpetrate contro donne, bambini e uomini, tra cui diversi preti. A Esperia, paese che al tempo contava circa abitanti, ben 700 subirono atti di violenza in occasione del passaggio delle truppe, e alcuni perirono per tali motivi. Anche durante l'Operazione Brassard, condotta per la liberazione dell'isola d'Elba, si verificarono violenze e stupri da parte dei \"goumiers\".\nIndocina, 1949-1954.\nDopo la seconda guerra mondiale i militari \"Goumier\" furono utilizzati dalla Francia in Indocina, dal giugno 1949 alla caduta, nel 1954, di Dien Bien Phu. Questa fu l'ultima occasione in cui i militari marocchini combatterono per la Francia, prima dell'indipendenza del Marocco."}
{"id": "2425138", "revid": "339392", "url": "https://it.wikipedia.org/wiki?curid=2425138", "title": "Hachigen Hush\u014dda", "text": ""}
{"id": "2425141", "revid": "104458", "url": "https://it.wikipedia.org/wiki?curid=2425141", "title": "Popoli finnici", "text": "I popoli finnici (o fennici) sono un gruppo storico-linguistico di genti i cui discendenti parlano lingue finnopermiche, le quali appartengono al gruppo ugro-finnico: i finnici del Baltico, che vivono vicino al Mar Baltico, finnici del Volga, nei pressi del fiume Volga, i permiani, nella Russia centro-settentrionale. \nIl termine \"finnico\" in passato \u00e8 stato usato per descrivere i parlanti delle lingue finno-lapponi, oggi denominati Sami, un popolo originariamente non ugro-finnico che adott\u00f2 una lingua finnica. \nI Permiani, inclusi i Komi e gli Udmurti sono talvolta pensati come appartenenti ai Finnici del Volga poich\u00e9, secondo alcune teorie, la loro antica patria si trova nella parte settentrionale del bacino del Volga.\nI principali rappresentanti odierni dei Finnici Baltici, che hanno mantenuto la loro lingua, sono i Finlandesi ed Estoni.\nAltri gruppi includono i Careliani, principalmente situati nella Carelia, in Finlandia e nella Russia nord-occidentale, i Finlandesi Ingriani , Votes, e Vepsi che abitano intorno al Golfo di Finlandia e i laghi Onega e Ladoga, e vicino ai Setos e V\u00f5ros, i quali vivono nell'Estonia sud-orientale. Nelle zone della Svezia settentrionale, una lingua finnica o un dialetto (Me\u00e4nkieli) ha una considerevole presenza, mentre la minoranza dei Kveni della Norvegia parla il finnico. I parlanti nativi nei gruppi pi\u00f9 piccoli sono spariti. Nel XX secolo i gruppi parlanti il livoniano e il votico erano rispettivamente ridotti a non pi\u00f9 di un centinaio di individui.\nGli attuali rappresentanti dei Finlandesi del Volga sono i Mari (altrimenti detti Cheremis) i quali vivono nella Mari El e i Mordvini (includendo i Moksha e gli Erzya) della Repubblica di Mordovia della Federazione Russa. Altri gruppi finnici del Volga come Muromiani, Merya e Meshchera, di cui si hanno attestazioni, sono da lungo tempo scomparsi.\nStoria.\nMesolitico.\nLa regione \u00e8 stata popolata fin dalla fine dell'era glaciale, circa 10.000 a.C. Le tracce pi\u00f9 antiche di insediamenti umani sono connesse con le culture di Suomusj\u00e4rvi e di Kunda. L'antico insediamento mesolitico di Pulli \u00e8 localizzato presso il fiume P\u00e4rnu, e risale all'inizio del XIX millennio a.C. La cultura di Kunda ricevette il suo nome dal sito dell'insediamento di \"Lammasm\u00e4e\" nell'Estonia settentrionale, che risale pi\u00f9 di 8500 anni fa. Manufatti in ossa e pietra simili a quelli trovati a Kunda sono stati scoperti altrove in Estonia, come pure nella Lettonia, Lituania settentrionale e Finlandia meridionale.\nNeolitico.\nIntorno al 5300 a.C. la ceramica entr\u00f2 in Finlandia. Le pi\u00f9 rappresentative appartengono alle culture della ceramica a pettine, note per i loro caratteristici motivi decorativi. Questo segna l'inizio del periodo Neolitico.\nCultura della ceramica a pettine.\nFino dai primi anni ottanta l'arrivo di popoli finnici, gli antenati degli estoni, finlandesi, livoniani sulle rive del Mar Baltico intorno al 3000 a.C., venne associato con la cultura della ceramica a pettine Tuttavia, un tale collegamento di entit\u00e0 culturali archeologicamente definite a delle entit\u00e0 linguistiche non possono essere provate, ed \u00e8 quindi stato suggerito che l'aumento di reperti degli insediamenti nel periodo \u00e8 pi\u00f9 probabilmente associato ad un boom economico correlato al riscaldamento del clima. Alcuni ricercatori hanno anche argomentato che una forma di lingua uralica possa essere stata parlata in Estonia e Finlandia fin dalla fine dell'ultima glaciazione.\nEt\u00e0 del bronzo.\nL'inizio dell'et\u00e0 del bronzo in Estonia viene fatta risalire approssimativamente al 1800 a.C., mentre in Finlandia poco dopo il 1500 a.C. Le regioni costiere della Finlandia furono influenzate della \"cultura del bronzo nordica\", mentre nelle regioni dell'entroterra le influenze vennero dalle culture della Russia settentrionale che usavano il bronzo. Stava iniziando lo sviluppo delle frontiere fra i popoli finnici e i Baltici. Iniziarono ad essere costruiti i primi insediamenti fortificati, Asva e Ridala sull'isola di Saaremaa e Iru nell'Estonia settentrionale. Lo sviluppo delle costruzioni di navi facilit\u00f2 la diffusione del bronzo. Ci furono dei mutamenti nelle usanze funebri; un nuovo tipo di cimitero si estese dalle aree germaniche ed estoni, tombe a cista in pietra e la cremazione divennero sempre pi\u00f9 comuni a parte un piccolo numero di tombe in pietra a forma di barca.\nEt\u00e0 del ferro.\nL'et\u00e0 del ferro pre-romana inizia intorno al 500 a.C. e dura fino alla met\u00e0 del I secolo d.C. I pi\u00f9 vecchi oggetti in ferro vennero importati, sebbene fin dal primo secolo il ferro fosse fuso dal locale minerale di palude e lago. I siti degli insediamenti erano localizzati soprattutto in luoghi che offrissero protezione naturale. Furono cos\u00ec costruite fortezze, sebbene per un utilizzo temporaneo. L'apparizione di campi celtici quadrati circondati da recinti in Estonia risalgono a questo periodo. La maggioranza di pietre con intagli fatti dall'uomo, i quali presumibilmente erano collegati con idee magiche per incrementare la fertilit\u00e0 delle messi, risalgono a questo periodo. Un nuovo tipo di tomba inizia a svilupparsi: un tumulo di sepoltura quadrangolare, e le tradizioni funebri mostrano un chiaro inizio della stratificazione sociale.\nL'et\u00e0 del ferro romana \u00e8 approssimativamente datata tra il 50 e il 450 d.C., periodo interessato dunque dall'influenza dell'Impero romano. Nella cultura materiale questo viene riflesso da poche monete romane, gioielleria e manufatti. L'abbondanza di manufatti in ferro nell'Estonia meridionale svela pi\u00f9 stretti legami con le aree meridionali del continente, mentre la Finlandia costiera e le isole dell'Estonia occidentale e settentrionale comunicavano con i loro confinanti principalmente via mare.\nAlla fine di questo periodo erano emerse delle aree dialettiche tribali chiaramente definite: finniche (propriamente dette), tavastiane, careliane, estoni (settentrionali, meridionali e occidentali) incluse le isole, e la popolazione in ognuna di esse iniziava cos\u00ec a formare la propria idea di identit\u00e0.\nAlto medioevo.\nI popoli finnici nelle cronache.\nLa parola \"Finn\" fu per prima menzionata nella forma \"fenni\" dallo storico romano Tacito nel I secolo d.C. Tuttavia \u00e8 possibile che potesse riferirsi ai popoli del Nord Europa in generale, particolarmente ai lapponi o sami. Successivamente, il nome \"finni\" venne usato da Claudio Tolomeo (170 d.C.) e dallo storico bizantino Giordane nella sua Getica (551 d.C.). La prima sicura menzione nelle fonti occidentali riferita ai Finni viene dal poema epico anglosassone Beowulf (800 d.C.). Le informazioni riguardo alle trib\u00f9 finniche diventano molto pi\u00f9 numerose a cominciare dall'epoca vichinga (800-1050 d.C.). Fu solo nel 1171 dell'era volgare che la parola \"finni\" venne a significare i finnici.\nIl termine \"Eesti\", il nome degli estoni, \u00e8 citato per la prima volta ancora da Tacito, esso tuttavia potrebbe avere indicato i popoli baltici. Nelle saghe nordiche (IX secolo) il termine inizi\u00f2 ad essere usato per indicate gli estoni.\nIn un testo norvegese (XI-XII secolo) la prima menzione del nome \"Kiriali\" viene riferita ai careliani, come pure appare l'espressione \"cornuti Finni\", interpretato come riferito ai popoli lapponi o sami.\nIl capitolo che si apre nella Cronaca degli anni passati elenca, fra gli altri, i seguenti popoli abitanti \"nella parte di Jafet\" : Ciudi, Merya, Muroma, Ves, Mordvini (Moksha ed Erzya), Perm', Pechera, Yam, Ugra, Liv.\nIl nome \"Sum\", cio\u00e8 \"Suomi\" (Finlandia in Finnico), viene trovato nelle pi\u00f9 antiche cronache russe, la Cronaca di Nestore (1000-1100). Sono elencati anche i nomi di altre trib\u00f9 finniche inclusi i Vepsi, Cheremis, Mordvini (Moksha e Erzya), Permiani.\nI Ciudi cos\u00ec come menzionati dal monaco Nestore nelle pi\u00f9 antiche cronache russe, furono gli Esti o Estoni. Secondo la russa Cronaca degli anni passati i Ciudi erano delimitati dal Mar Varangiano (Mar Baltico). Nel 1030 Yaroslav I il Saggio invase il territorio dei Ciudi e fond\u00f2 la citt\u00e0 di Yuriev, (lo storico nome russo di Tartu, Estonia). Secondo le cronache degli slavi dell'antico oriente i Ciudi furono uno dei popoli fondatori dello stato di Rus'.\nI Ciudi settentrionali (o orientali) furono anche un mitico popolo nel folklore dei russi settentrionali e i loro confinanti.\nNella mitologia Komi, i Ciudi settentrionali rappresentano i mitici antenati dei Komi\nMedioevo.\nNel XIII secolo il mondo del Baltico orientale venne trasformato dalla conquista militare: prima Livi ed Estoni, poi i Finnici subiscono sconfitte, il battesimo, l'occupazione militare e talvolta lo sterminio da parte di gruppi germanici, danesi e svedesi.\nContatti culturali inter-finnici.\nOggi sono molto diffuse, tra le popolazioni che parlano la lingua finnica, manifestazioni interculturali, conferenze, musei, e collaborazioni artistiche, culturali tra istituzioni benefiche. Inoltre, artisti ed eruditi provenienti da molti popoli finnici, come Estoni, Finlandesi, Udmurti, Mordvini (Erzya e Moksha), Mari, e altri, sono attivi nel movimento culturale e filosofico legato all'arte Etnofuturista.\nGenetica.\nDNA materno.\nGli studi del DNA mitocondriale (\"mtDNA\") hanno rivelato che i finlandesi-baltici e i finlandesi del Volga hanno la stessa origine genetica degli altri europei che non parlano lingue ugrofinniche. Nello stesso tempo gli studi genetici hanno mostrato che, per esempio, i Sami (che sono imparentati linguisticamente, ma geneticamente distinti dai finlandesi-baltici) hanno la pi\u00f9 alta frequenza dell'aplogruppo V mtDNA in Europa (40.9%), seguiti da catalani (26.7%) e baschi (20.0%), facendo dei Sami un unico e antico sottogruppo di europei.\nSecondo i dati dell'anno 2000 le pi\u00f9 comuni frequenze dell'aplogruppo mtDNA e la diversit\u00e0 genetica tra finlandesi baltici e finlandesi del Volga erano le seguenti:\nL'aplogruppo U \u00e8 un gruppo di individui che discendono da una donna che visse intorno a 50.000 anni fa nel ramo dell'aplogruppo R della albero genografico. I suoi discendenti diedero origine a molti sottogruppi, alcuni dei quali mostrano appartenenza a specifiche zone geografiche. Per esempio un sottogruppo \"U5\" \u00e8 localizzato in Finlandia e nelle sue popolazioni. Questo \u00e8 probabilmente il risultato dell'isolamento geografico, linguistico e culturale delle popolazioni finniche, che le ha tenute geneticamente isolate. L'aplogruppo \"U5\" che per prima si svilupp\u00f2 in Europa \u00e8 un gruppo di individui che discende da una donna che visse intorno a 52.000 anni fa. L'U5 viene trovato anche in piccole frequenze e a molta pi\u00f9 bassa diversit\u00e0 nel Vicino Oriente e parti dell'Africa, suggerendo perci\u00f2 una migrazione di ritorno (\"back-migration\") dei popoli dall'Europa settentrionale verso il sud.\nDNA Paterno.\nUno degli uomini facente parte di un gruppo di persone del Clan Eurasiatico, nato probabilmente nella Siberia circa 10.000 anni fa, fece aumentare il marcatore LLY22G, il quale definisce l'aplogruppo N nell'albero genografico. Oggi i suoi discendenti effettivamente individuano una migrazione di popoli di lingua uralica durante le ultime migliaia di anni come i Sami, i popoli della Svezia settentrionale, Norvegia, Finlandia e Russia. I Sami hanno anche il \"lignaggio\" U5 nella loro popolazione, e ci\u00f2 indica che il marcatore pu\u00f2 essere stato introdotto durante la loro migrazione in questi territori nordici.\n\u00c8 stato trovato un collegamento genetico fra Sami e la regione russa del Volga-Ural, che indica un pi\u00f9 recente contributo di genti di questa regione alla popolazione Sami, recente di 2700 anni fa.\nI dati del cromosoma Y hanno anche rivelato una comune discendenza ugro-finnica per i maschi dei popoli baltici confinanti, che parlano delle lingue baltiche indoeuropee. Secondo gli studi, i maschi baltici sono pi\u00f9 strettamente imparentati con i finlandesi del Volga parlanti l'ugro-finnico come i Mari, piuttosto che ai finlandesi baltici. \u00c8 stato scoperto che l'indicatore dell'origine ugro-finnica sia pi\u00f9 frequente nei Lettoni (42%) e Lituani (43%) che negli Estoni (34%). I risultati suggeriscono che i territori di Estonia, Lettonia e Lituania siano stati insediati da trib\u00f9 ugro-finniche fin dal primo periodo mesolitico."}
{"id": "2425143", "revid": "1603714", "url": "https://it.wikipedia.org/wiki?curid=2425143", "title": "Jacobello del Fiore", "text": "Biografia.\nAppartenente alla scuola veneta, \u00e8 stato attivo tra Venezia, le Marche e l'Abruzzo, tra la fine del Quattordicesimo e l'inizio del Quindicesimo secolo.\nJacobello fu allievo con il fratello Nicol\u00f2 (morto ante 1404) del padre Francesco del Fiore (morto nel 1414), anch'egli pittore attivo a Venezia, ma di cui non ci sono pervenute opere certe. Lo stile di Jacobello del Fiore, nel corso della sua carriera, mut\u00f2 alcune caratteristiche peculiari, dato che alle influenze paterne subentrarono quelle di Lorenzo e di Paolo Veneziano, e il goticismo 'duro' e 'severo' venne 'addolcito', grazie alle derivazioni di Gentile da Fabriano. Nel suo ultimo periodo artistico, Jacobello del Fiore si avvicin\u00f2 ad un decorativismo sostanzialmente meno creativo e meno ispirato.\nDalle Marche scese in Abruzzo, dove realizz\u00f2 il \"Polittico di Cellino\" (conservato all'Aquila, presso il Museo Nazionale d'Abruzzo, proveniente dalla parrocchiale di Cellino Attanasio); la predella dell'\"Ancona di San Giacomo\" (ora nel Museo Capitolare di Atri e un tempo nella concattedrale di Santa Maria Assunta di Atri) e il \"polittico di Teramo\", esposto e conservato nella Cappella di San Berardo del Duomo di questa citt\u00e0.\nNel \"polittico del Duomo\", sua ultima opera (1439), appare la prima raffigurazione della citt\u00e0 di Teramo. Questo dipinto su tavola proviene dalla chiesa di Sant'Agostino ed \u00e8 considerato il suo capolavoro: \u00e8 composto da 16 tavole ed \u00e8 dotto di una ricca carpenteria lignea.\nOpere.\nPinacoteca civica di Fermo.\nScene della vita di Santa Lucia (c. 1410):\nDuomo di Teramo.\nIl Polittico del Duomo di Teramo, realizzato da Jacobello del Fiore nel 1439, firmato e datato, \u00e8 l'opera pi\u00f9 pregevole e pi\u00f9 nota della Cattedrale di Teramo.\n\u00c8 costituito da sedici tavole a fondo oro disposte su due file, tutto incorniciato da una ricca carpenteria lignea dipinta d'oro, di chiaro stampo gotico, con decorazioni vegetali, profeti ed Evangelisti nei pinnacoli.\nLa parte bassa presenta le tavole (cuspidate) pi\u00f9 importanti con i santi a figura intera; da sinistra sono:\nNella parte alta, invece, le tavole sono sempre cuspidate e a fondo oro, ma i santi sono a mezzo busto:\nIl centro della parte alta \u00e8 costituita da tre tavole separate da archetti pensili:\nDenver Art Museum, Colorado.\nScene della vita di San Pietro e di San Paolo (prima met\u00e0 anni Trenta del secolo XV) - Jacobello del Fiore e aiuti"}
{"id": "2425156", "revid": "1872303", "url": "https://it.wikipedia.org/wiki?curid=2425156", "title": "Indagini sulla qualit\u00e0 di vita nelle citt\u00e0 mondiali", "text": "Le citt\u00e0 pi\u00f9 vivibili del mondo (in inglese \"The World's Most Livable Cities\") \u00e8 un'espressione informale che viene data ad ogni lista di citt\u00e0 quando essa si colloca all'interno di un'indagine annuale sulla qualit\u00e0 di vita. Due fra le classifiche pi\u00f9 conosciute e reputabili a livello mondiale sono quelle della Mercer (societ\u00e0 di consulenza con sede a New York) che pubblica l\u2019Indagine sulla qualit\u00e0 di vita (in inglese americano \"Quality of Living Survey\") e dell' \"Economist\", che invece pubblica Le citt\u00e0 pi\u00f9 vivibili del mondo (in inglese \"World's Most Livable Cities\") con la classifica Global Liveability Ranking. Negli Stati Uniti, una fonte per la qualit\u00e0 della vita delle citt\u00e0 americane \u00e8 il \"David Savageau's Places Rated Almanac\", che di recente ha classificato Pittsburgh come il miglior posto dove vivere negli Stati Uniti. (Il Paese pi\u00f9 vivibile \u00e8 l'Italia. Corriere della Sera)\nLe citt\u00e0 pi\u00f9 vivibili del mondo secondo l\"'Economist\".\nLa lista sulla qualit\u00e0 di vita redatta dall\"'Economist\" elenca tra i primi posti le citt\u00e0 del Canada, dell'Australia, dell'Austria, della Finlandia e della Svizzera grazie ad una vasta disponibilit\u00e0 di beni e servizi, bassi rischi personali e infrastrutture efficienti. L'inchiesta posiziona Vancouver, Canada come la citt\u00e0 pi\u00f9 vivibile del mondo, con Vienna al secondo posto, seguita da Melbourne. Pittsburgh \u00e8 risultata essere la citt\u00e0 pi\u00f9 vivibile degli Stati Uniti.\n\u00c8 interessante notare come nell'analisi venga detto che \"Nell'attuale clima politico globale, non c'\u00e8 da meravigliarsi che le destinazioni pi\u00f9 desiderabili siano quelle con la pi\u00f9 bassa percezione di minacce di terrorismo\"\nDue citt\u00e0 capoluogo dell'Australia (Perth al 5\u00ba posto e Sydney all'8\u00b0) si trovano tra le prime dieci in classifica. Anche altre citt\u00e0 canadesi si classificano bene. Oltre a Vancouver, le citt\u00e0 canadesi di Toronto e Calgary sono tutte posizionate entro le prime 10, mentre Ottawa e Montr\u00e9al si trovano entro le prime 25. Vienna in Austria, la capitale finlandese Helsinki, Ginevra e Zurigo in Svizzera completano la classifica nei posti pi\u00f9 alti.\nPer quanto riguarda le citt\u00e0 italiane Milano si \u00e8 classificata al 50\u00ba posto e Roma al 52\u00b0.\nIn generale le citt\u00e0 africane, del sud dell'Asia e dell'America latina si trovano tutte nella parte pi\u00f9 bassa della classifica: Harare nello Zimbabwe viene classificata come la peggior citt\u00e0 al mondo per avere una casa. Nel 2017 Melbourne \u00e8 considerata la miglior citt\u00e0 in cui vivere, seguita da Vienna e Vancouver. Grandi metropoli quali Londra, Parigi, New York e Tokyo sono penalizzate da alti livelli di criminalit\u00e0, forte congestionamento e problemi di trasporto pubblico.\nIndagine sulla qualit\u00e0 di vita secondo Mercer.\nL'inchiesta sulla qualit\u00e0 di vita fatta dalla Mercer viene pubblicata annualmente, confrontando 215 citt\u00e0 basandosi su 39 criteri. Alla citt\u00e0 di New York viene dato un punteggio base di 100 e le altre citt\u00e0 sono valutate per confronto.\nCriteri importanti sono la sicurezza, l'educazione, l'igiene, il divertimento, la stabilit\u00e0 politico-economica e i trasporti pubblici. L'importanza di questa lista risiede nel fatto che le grandi aziende che operano a livello internazionale la usano per decidere dove apriranno i loro uffici e gli stabilimenti e quanto pagheranno i dipendenti.\nNella lista del 2008, la parte alta \u00e8 dominata dalle citt\u00e0 europee, con molte metropoli dal Canada, dall'Australia e dalla Nuova Zelanda. La Svizzera e la Germania hanno entrambe 3 citt\u00e0 fra le prime 10, e ci\u00f2 \u00e8 particolarmente sorprendente per la Svizzera, date le ridotte dimensioni del paese. Le prime citt\u00e0 extraeuropee appartengono agli Usa al 28\u00ba posto, a Singapore al 32\u00b0 e al Giappone al 35\u00b0. Baghdad era l'ultima della lista. Da notare che delle 25 citt\u00e0 pi\u00f9 in basso nella classifica, 18 sono dell'Africa. Se confrontato con la lista degli anni precedenti, paesi come il sud dell'Asia (in particolare l'India), l'est asiatico (in particolare la Cina), il Medio Oriente e l'Europa dell'est sono in netta crescita.\nPer le citt\u00e0 italiane Milano e Roma non cambiano posizione rispetto all'anno precedente, vale a dire il 2008, ottenendo il 41\u00ba posto per Milano e il 55\u00b0 per Roma.\nMercer ha stilato anche una lista sulla sicurezza personale, anch'essa dominata da citt\u00e0 europee e svizzere, dove le prime 5 sono Lussemburgo, Berna, Ginevra, Helsinki e Zurigo.\nNel 2007 l'analisi della Mercer includeva nelle prime 5 posizioni Zurigo con 108,1 punti, Ginevra (108,0), Vancouver e Vienna con 107,7 punti, Auckland con 107,3 e D\u00fcsseldorf con 107,2. Le citt\u00e0 della Svizzera, Germania, Australia, Nuova Zelanda e Canada avevano buone valutazioni. Tutti i principali capoluoghi dell'Australia erano su alte posizioni con Sydney al 9\u00ba posto, Melbourne al 17\u00b0, Perth al 21\u00b0, Adelaide al 30\u00b0 e Brisbane al 31\u00b0. La capitale della Nuova Zelanda Wellington era al 12\u00b0 e la sua citt\u00e0 pi\u00f9 grande Auckland al 5\u00b0. Il Canada si \u00e8 classificato altrettanto bene con Vancouver al 3\u00b0, Toronto al 13\u00b0, Ottawa al 18\u00b0, Montr\u00e9al al 22\u00b0 e Calgary al 24\u00b0. Le migliori citt\u00e0 degli Stati Uniti erano Honolulu al 27\u00b0 e San Francisco al 29\u00b0. Nel 2016 la miglior citt\u00e0 in cui vivere risulta ancora Vienna.\nMonocle's Quality of Life Survey.\nDal 2006, la rivista britannica di lifestyle \"Monocle\" pubblica annualmente una classifica di vivibilit\u00e0 delle citt\u00e0 mondiali. Nel 2008 prese il nome di \"The Most Liveable Cities Index\" con l'analisi di 25 localit\u00e0 per qualit\u00e0 di vita.\nNel 2018 Monocle Survey determina come miglior citt\u00e0 del mondo la tedesca Monaco di Baviera, seguita da Tokyo, Vienna e Zurigo. Quattro citt\u00e0 tedesche sono nelle 25 classificate, 15 di 25 sono in Europa, 3 in Giappone e Australia, e una solamente del Nord America (Vancouver)."}
{"id": "2425162", "revid": "1540383", "url": "https://it.wikipedia.org/wiki?curid=2425162", "title": "Liberaldemocratici", "text": "Si definiscono liberaldemocratici gli aderenti a forze politiche ispirate ai principi del liberalismo democratico, molte delle quali richiamano la loro ideologia gi\u00e0 nel nome. Tra i partiti con questo nome questi si ricordano:"}
{"id": "2425164", "revid": "1522738", "url": "https://it.wikipedia.org/wiki?curid=2425164", "title": "Partito Islamico Repubblicano", "text": "Il Partito Islamico Repubblicano (in ) \u00e8 stato un partito politico iraniano, fondato nel 1979 da Mohammad Javad Bahonar, Mohammad Beheshti, Ali Akbar Hashemi Rafsanjani, Ali Khamenei e Abdolkarim Musavi-Ardabili, e radunante i sostenitori di una repubblica islamica in Iran.\nSebbene il Partito Islamico Repubblicano non sia mai stato formalmente disciolto, esso \u00e8 inattivo dal 1987. Il suo ultimo Segretario Generale \u00e8 stato l'Ayatollah Ali Khamenei, attuale Guida Suprema dell'Iran."}
{"id": "2425185", "revid": "729019", "url": "https://it.wikipedia.org/wiki?curid=2425185", "title": "PTT Pattaya Open 2008", "text": "Il Pattaya Women's Open 2008 \u00e8 stato un torneo di tennis giocato sul cemento.\n\u00c8 stata la 17\u00aa edizione del Pattaya Women's Open, che fa parte della categoria Tier IV nell'ambito del WTA Tour 2008. \nSi \u00e8 giocato a Pattaya in Thailandia, dal 2 al 10 febbraio 2008.\nCampioni.\nSingolare.\n Agnieszka Radwa\u0144ska ha battuto in finale Jill Craybas, 6\u20132, 1\u20136, 7\u20136(4)\nDoppio.\n Yung-jan Chan / Chia-jung Chuang hanno battuto in finale Su-wei Hsieh / Vania King, 6\u20134, 6\u20133"}
{"id": "2425197", "revid": "112231334", "url": "https://it.wikipedia.org/wiki?curid=2425197", "title": "The Librarian 2 - Ritorno alle miniere di Re Salomone", "text": "The Librarian 2 - Ritorno alle miniere di Re Salomone (\"The Librarian: Return to King Solomon's Mines\") \u00e8 un film per la televisione del 2006, secondo capitolo della serie \"The Librarian\".\nTrama.\nFlynn con un indiano sottrae un teschio di cristallo a dei razziatori di tesori. Tornato a casa, dove sua madre ha organizzato una festa di compleanno, riceve un pacco contenente un papiro. Flynn viene tramortito, e quando si risveglia il pacco \u00e8 sparito. Dopo averlo recuperato in Africa, Flynn parte alla ricerca dei due pezzi che lo aiutino a decifrare il misterioso papiro. Qui conosce anche una bella archeologa che lo aiuta nelle ricerche assieme ad un indigeno del posto. Alla fine Flynn decifrer\u00e0 il codice misterioso servendosi del flauto del dio Pan e scoprir\u00e0 anche che un pazzo vuole usare il papiro per resuscitare il leggendario Re Salomone."}
{"id": "2425202", "revid": "775372", "url": "https://it.wikipedia.org/wiki?curid=2425202", "title": "Consiglio dei Guardiani della Costituzione", "text": "Il Consiglio dei Guardiani della Costituzione () \u00e8 un organismo costituzionale dell'Iran.\nCaratteristiche.\n\u00c8 composto da 12 membri, che rimangono in carica per sei anni: \nI 12 membri non vengono rinnovati tutti insieme: met\u00e0 dei consiglieri cambiano ogni tre anni.\nLa principale funzione del Consiglio \u00e8 quella di vegliare sulla compatibilit\u00e0 delle leggi con la Costituzione e con l'Islam. Quest'ultimo aspetto - compatibilit\u00e0 con l'Islam - \u00e8 assicurato esclusivamente dai 6 membri religiosi, mentre il primo aspetto \u00e8 verificato dai 12 membri in modo collegiale. \nRiguardo alle elezioni presidenziali, il Consiglio dei Guardiani della Costituzione vaglia la validit\u00e0 delle candidature. Pu\u00f2 invalidare il voto popolare.\nNei confronti del Parlamento, il Consiglio dei Guardiani controlla l'entrata in vigore e la conformit\u00e0 delle leggi alla Costituzione.\nTutte le leggi votate dall'Assemblea devono ottenere l'approvazione del Consiglio dei Guardiani. Tuttavia, se quest'ultimo decide per una incompatibilit\u00e0 (con l'Islam o con la Costituzione), non pu\u00f2 da se stesso procedere all'annullamento della disposizione.\nIl Consiglio dei Guardiani della Costituzione \u00e8 presieduto da Ahmad Jannati."}
{"id": "2425206", "revid": "1699816", "url": "https://it.wikipedia.org/wiki?curid=2425206", "title": "Let's Get Excited", "text": "Let's Get Excited \u00e8 il terzo singolo estratto dall'album di Alesha Dixon \"The Alesha Show\". Il singolo, dal sound molto estivo, \u00e8 molto differente dal genere dei precedenti singoli estratti dall'album, come il mambo e l'R&amp;B.\nPromozione.\nAlesha ha eseguito il brano nei seguenti eventi:\nVideo musicale.\nIl video \u00e8 stato prodotto in 3 giorni, iniziando il 26 marzo 2009.\nIl video \u00e8 stato girato a Londra e si svolge in un night club dove Alesha, vestita di nero con un codino e in altre scene da sola vestita con una gonna bianca e una maglia nera, si esibisce in balletti movimentati sotto la luce di riflettori verdi insieme ad altri ballerini. Dopo aver ballato, il video si conclude con Alesha e gli altri presenti che vengono bagnati dal getto di una pompa d'acqua.\nRecensioni.\nIl Brano ha avuto ottime recensioni da parte della critica e del pubblico."}
{"id": "2425207", "revid": "599013", "url": "https://it.wikipedia.org/wiki?curid=2425207", "title": "Dda", "text": ""}
{"id": "2425209", "revid": "256896", "url": "https://it.wikipedia.org/wiki?curid=2425209", "title": "Majilis dell'Iran", "text": ""}
{"id": "2425211", "revid": "599013", "url": "https://it.wikipedia.org/wiki?curid=2425211", "title": "Direzione distrettuale antimafia", "text": "La direzione distrettuale antimafia (DDA, informalmente \"procura antimafia\") \u00e8 la denominazione della squadra di magistrati che compongono la \"procura distrettuale antimafia\", che nell'ordinamento della Repubblica Italiana \u00e8 l'organo delle procure della Repubblica presso i tribunali dei capoluoghi dei 26 distretti di corte d'appello, a cui viene demandata la competenza sui procedimenti relativi ai reati di stampo mafioso e terroristico.\nLe procure distrettuali antimafia sono coordinate a livello nazionale dalla Direzione nazionale antimafia e antiterrorismo (DNAA), a sua volta incardinata nella procura generale presso la Corte suprema di cassazione.\nStoria.\nPrima dell'istituzione il collegamento delle indagini, gi\u00e0 previsto dal codice di procedura penale italiano era per\u00f2 nella pratica affidato alla discrezionalit\u00e0 delle procure. Il magistrato Giovanni Falcone sollev\u00f2 il problema di comunicazione tra le procure e contribu\u00ec in modo significativo alla costituzione dell'attuale sistema investigativo antimafia.\nAll'inizio degli anni 1990 con l'emanazione del decreto legge 20 novembre 1991 n. 367, convertito con modificazioni in legge 20 gennaio 1992 n. 8, in materia di coordinamento delle indagini nei procedimenti per reati di criminalit\u00e0 organizzata, si istitu\u00ec la figura del procuratore nazionale antimafia e, all'art. 5, la direzione distrettuale antimafia.\nCompiti.\nL'articolo 51, comma 3-bis, del codice di procedura penale riserva alla procura della Repubblica presso il tribunale ordinario del capoluogo del distretto la competenza per una serie di reati correlati alla criminalit\u00e0 organizzata di stampo mafioso. A questo scopo il procuratore della Repubblica (cd. \"procuratore distrettuale\") costituisce, nell'ambito del suo ufficio, una direzione distrettuale antimafia (DDA), dove sono attribuite funzioni di PM in primo grado (indagini preliminari e esercizio azione penale) in relazione ai delitti, consumati o tentati, inerenti ai reati suddetti, e cio\u00e8 di associazione di tipo mafioso, sequestro di persona a scopo di estorsione commessi avvalendosi delle condizioni o per agevolare l'attivit\u00e0 dell'associazione mafiosa, di associazione finalizzata al traffico di stupefacenti o finalizzata al contrabbando di tabacchi lavorati esteri, associazione per delinquere finalizzata alla riduzione in schiavit\u00f9, alla tratta delle persone,all'acquisto o all'alienazione di schiavi, delitti con finalit\u00e0 di terrorismo.\nAlla direzione distrettuale antimafia \u00e8 preposto il \"procuratore distrettuale\" o un magistrato da lui delegato, designato nel qual caso come procuratore aggiunto. Salvo che nell'ipotesi di prima costituzione, il procuratore distrettuale, sentito il procuratore nazionale antimafia, designa i magistrati che devono far parte (per un minimo di due e un massimo di otto anni) della direzione distrettuale antimafia, esclusi, comunque, gli uditori giudiziari.\nLe direzioni distrettuali antimafia sono coordinate a livello nazionale dalla Direzione nazionale antimafia (DNA), che esercita poteri di sorveglianza, controllo e avocazione. In generale l'art 371 cpp stabilisce per tutti i procedimenti connessi o probatoriamente collegati l'obbligo per gli uffici del PM di coordinarsi, quindi di scambiarsi gli atti, le informazioni, e le direttive impartite dalla procura alla polizia giudiziaria. Per la natura del reato di stampo mafioso il coordinamento tra le DDA \u00e8 particolarmente richiesto e agevolato, e qualora non dovesse aver luogo la DNA pu\u00f2 applicare la sanzione di avocazione delle indagini."}
{"id": "2425213", "revid": "1318658", "url": "https://it.wikipedia.org/wiki?curid=2425213", "title": "Hildegard Neumann", "text": "Servizio nei campi di concentramento.\nNeumann cominci\u00f2 a prestare servizio nel campo di concentramento di Ravensbr\u00fcck; dopo poco tempo, i nazisti la trasferirono nel campo di concentramento di Theresienstadt, in Cecoslovacchia, come capo-guardia (Oberaufseherin).\nFuga dalla giustizia.\nNeumann fugg\u00ec dal campo nel maggio del 1945 e non fu mai processata per crimini di guerra. "}
{"id": "2425218", "revid": "24739728", "url": "https://it.wikipedia.org/wiki?curid=2425218", "title": "Media Center", "text": ""}
{"id": "2425219", "revid": "123155400", "url": "https://it.wikipedia.org/wiki?curid=2425219", "title": "Vittoria Giunti", "text": "Biografia.\nNata da una famiglia borghese, \u00e8 figlia di un ingegnere, alto funzionario delle ferrovie, cresce tra Firenze e le colline della Toscana. Si trasferisce poi con la famiglia a Roma e studia al Liceo Tasso. \u00c8 a Roma che riceve quell'influenza e quella formazione politica che avrebbero influenzato tutta la sua vita. Studi\u00f2 matematica e fisica all'Universit\u00e0 di Roma frequentando l'Istituto di Alta Matematica, ricopr\u00ec anche il ruolo di assistente all'Universit\u00e0 di Firenze. Giovane staffetta partigiana, nel corso della Resistenza rafforz\u00f2 l'amicizia e l'amore con l'uomo che sarebbe stato il compagno di tutto il resto della sua vita, il partigiano siciliano Salvatore Di Benedetto.\nDurante il periodo della \"Costituente\" fu componente di diverse commissioni nazionali tra cui quella per il voto alle donne. Fu direttrice della Casa della Cultura di Milano e tra le direttrici della rivista \"Noi Donne\". Nel 1956 divenne il primo Sindaco donna a Santa Elisabetta (Ag). \u00c8 morta nella sua casa di Raffadali, il 3 giugno 2006, proprio il giorno successivo a quello in cui in cui si celebra la Festa della Repubblica. Nel 2009 \u00e8 stato pubblicato il libro \"L'eredit\u00e0 di Vittoria Giunti\" con interviste, ricordi, fotografie, testimonianze sulla sua vita."}
{"id": "2425226", "revid": "767487", "url": "https://it.wikipedia.org/wiki?curid=2425226", "title": "Bacino Permiano", "text": "Il Bacino Permiano (in inglese \"Permian Basin\") \u00e8 un bacino sedimentario che si estende nella parte occidentale del Texas e in Nuovo Messico. Il bacino, il cui nome deriva da Permiano, un'era geologica, \u00e8 un importante giacimento di idrocarburi."}
{"id": "2425234", "revid": "373458", "url": "https://it.wikipedia.org/wiki?curid=2425234", "title": "TXU Corporation", "text": ""}
{"id": "2425238", "revid": "1005847", "url": "https://it.wikipedia.org/wiki?curid=2425238", "title": "Consiglio per il Discernimento", "text": "Il Consiglio per il Discernimento dell'Interesse del Sistema (), \u00e8 un'assemblea amministrativa nominata dalla Guida Suprema dell'Iran e fu creata per la revisione della Costituzione della Repubblica Islamica d'Iran il 6 febbraio 1988. Originariamente esso fu istituito per dirimere le dispute tra il Majles e il Consiglio dei Guardiani della Costituzione, ma \"i suoi reali poteri sono in misura accentuata collegati al suo ruolo consultivo svolto per la Guida Suprema\".\nIl 13 giugno 2009, Ali Akbar Hashemi Rafsanjani si \u00e8 dimesso dalla sua funzione di presidente del Consiglio per il Discernimento, ma ne \u00e8 stato riconfermato anche per il successivo mandato. L'attuale Segretario del Consiglio \u00e8 il generale Mohsen Rezai.\nMembri attuali.\nIl 14 marzo 2012 un nuovo consiglio \u00e8 stato nominato per un mandato quinquennale; esso \u00e8 cos\u00ec composto:\nMembri (2007-2012).\nIl 27 febbraio 2007, \u00e8 stato nominato un nuovo Consiglio per un mandato quinquennale:\nMembri (2002-2007).\nLa seguente \u00e8 una Lista di suoi membri negli anni 2002-2007\nMembri \"ex-officio\":\nMembri (1997-2002).\nLa seguente \u00e8 una Lista di suoi membri negli anni 1997-2002.\nMembri \"ex-officio\":"}
{"id": "2425239", "revid": "287204", "url": "https://it.wikipedia.org/wiki?curid=2425239", "title": "Les Granges Brulees", "text": ""}
{"id": "2425240", "revid": "1543377", "url": "https://it.wikipedia.org/wiki?curid=2425240", "title": "Staterina", "text": "La staterina (STATH) \u00e8 un fosfopeptide la cui molecola \u00e8 composta 43 amminoacidi ed \u00e8 ad alto contenuto di tirosina. Essa inibisce la formazione di cristalli di fosfato di calcio e quindi la loro precipitazione nella saliva."}
{"id": "2425242", "revid": "368476", "url": "https://it.wikipedia.org/wiki?curid=2425242", "title": "J Ax", "text": ""}
{"id": "2425245", "revid": "1869172", "url": "https://it.wikipedia.org/wiki?curid=2425245", "title": "Break the News", "text": "Break the News \u00e8 il terzo album di studio del cantante svedese Darin. \u00c8 stato pubblicato il 22 novembre 2006 in Svezia, e poi ripubblicato con 2 vecchie hits, \"Step Up\" e \"Who's That Girl\", lasciando fuori \"Saturday Night\" e \"What If I Kissed You Now\" (quest'ultimo esce come \"lato B\" dell'edizione tedesca di \"Desire\"), ottenendo la pubblicazione ufficiale il 28 settembre 2007 in Germania.\nIn Svezia, l'album \u00e8 stato promosso con due singoli ufficiali, \"Perfect\" e \"Everything but the Girl\". C'erano progetti per pubblicare come terzo singolo \"Desire\", ma l'unico sviluppo \u00e8 stato il download nel mese di maggio. Il mercato tedesco ha visto l'uscita di \"Insanity\" come primo singolo dell'album, e \"Desire\" come secondo nel mese di Dicembre 2007.\nClassifiche.\nL'album ha debuttato alla numero 1 nelle classifiche Svedesi. Dopo, \u00e8 rimasto per cinque settimane in classifica, ritornando due volte in seguito alla pubblicazione di \"Everything but the Girl\" e \"Desire\", rispettivamente alla posizione N\u00b059 e alla N\u00b028."}
{"id": "2425247", "revid": "116987593", "url": "https://it.wikipedia.org/wiki?curid=2425247", "title": "Mad Stan", "text": "Mad Stan, il cui vero nome \u00e8 Stanley Labowski, \u00e8 un personaggio immaginario della serie televisiva a cartoni animati \"Batman of the Future\".\nIn italiano \u00e8 doppiato da Maurizio Trombini.\nBiografia del personaggio.\nDel suo passato non sappiamo nulla, probabilmente di origine Russa o Polacca dato il nome, e che ha problemi ad addormentarsi per cui fa largo uso di sonniferi vive a Gotham city, assieme al suo cane in un appartamento in periferia.\nProfondamente disgustato dalla corruzione del sistema Stan \u00e8 solito protestare urlando in modo chiassoso con grandi manifestazioni di esplosivo al limite tra protesta e terrorismo, pi\u00f9 che un vero cattivo \u00e8 trattato come un personaggio comico, e per il grosso della serie le sue apparizioni sono solo Camei. Tuttavia il suo modo di fare e la sua avversione all'autorit\u00e0 e alla diplomazia parodiati in maniera quasi ridicola, lo hanno portato a divenire in breve un beniamino dei telespettatori.\nStan inoltre \u00e8 un ecologista ed un animalista che crede profondamente alla teoria del complotto.\nHa un tatuaggio alla base del collo che rappresenta la radioattivit\u00e0.\nPoteri e abilit\u00e0.\nPur non avendo alcun superpotere Stan dispone di una grande forza fisica dovuta alla sua mole esagerata ed \u00e8 molto abile nel corpo a corpo, inoltre la sua determinazione lo porta a rialzarsi anche dopo aver subito colpi molto pesanti senza alcun'apparente danno. Nonostante si pensi a lui come a uno stupido inoltre, Stan ha pi\u00f9 volte dimostrato di possedere in realt\u00e0 una grande intelligenza strategica e pianificatrice; inoltre \u00e8 estremamente esperto di ogni tipo di esplosivo."}
{"id": "2425249", "revid": "24740058", "url": "https://it.wikipedia.org/wiki?curid=2425249", "title": "Peeping", "text": ""}
{"id": "2425253", "revid": "6923", "url": "https://it.wikipedia.org/wiki?curid=2425253", "title": "Energy Future Holdings Corporation", "text": "L'Energy Future Holdings Corporation \u00e8 una societ\u00e0 statunitense del settore energetico con sede a Dallas (Texas). Essa fu fondata nel 1882 e il suo nome inizialmente era \"TXU\". Prese il nome attuale quando nel 1998 fu acquisita dal gruppo di societ\u00e0 composto da KKR, TPG Capital e Goldman Sachs tramite leveraged buyout."}
{"id": "2425256", "revid": "1941276", "url": "https://it.wikipedia.org/wiki?curid=2425256", "title": "The Best of Both Worlds (Hannah Montana)", "text": "The Best of Both Worlds \u00e8 un singolo di Miley Cyrus, pubblicato nel 2006.\nLa canzone, co-scritta dalla stessa Cyrus con Matthew Gerard e Robbie Nevil, ha preso il nome dal concerto \"Best of Both Worlds Tour\", ed \u00e8 successivamente diventata una delle canzoni principali della cantante ed attrice statunitense.\nDescrizione.\nLa canzone, sigla iniziale della serie \"Hannah Montana\", descrive il tema della doppia vita rappresentato da Miley Stewart/Hannah Montana nella serie: enuncia infatti dapprima tutti i vantaggi della vita da popstar, successivamente spiega anche come gli svantaggi rappresentati dalla deprivatizzazione della sua vita privata vengano evitati dalla duplice identit\u00e0. L'unico lato che considera negativo di tale vita \u00e8 la fatica che \u00e8 costretta a sopportare per il mantenimento del suo segreto e del suo status (\"Livin' two lives is a little weird\").\nIl brano compare pi\u00f9 volte nella serie, oltre che nella sigla. Nel film \"\" \u00e8 la canzone d'apertura."}
{"id": "2425258", "revid": "298171", "url": "https://it.wikipedia.org/wiki?curid=2425258", "title": "Magnetic Field", "text": ""}
{"id": "2425265", "revid": "121604", "url": "https://it.wikipedia.org/wiki?curid=2425265", "title": "ACTT", "text": "L'ACTT (sigla di Azienda Consorzio Trevigiano Trasporti) \u00e8 stata l'azienda che gestiva la rete urbana dei trasporti di Treviso, della sua cintura e dei comuni circostanti. Dal 1\u00ba gennaio 2014 l'azienda \u00e8 integrata nella societ\u00e0 unica provinciale Mobilit\u00e0 di Marca (MOM).\nStoria.\nACTT fu fondata nel gennaio del 1975, in seguito alla pubblicizzazione della FAP di San Don\u00e0 di Piave; inizialmente si limitava alla sola citt\u00e0 di Treviso, per poi estendersi ai comuni della cintura.\nDal 30 ottobre 1998 la societ\u00e0 inizi\u00f2 a gestire anche i parcheggi del centro storico (\"Trevisosta\").\nDal 2000 \u00e8 stata classificata come societ\u00e0 per azioni. Gli azionisti erano venti comuni della provincia; il comune di Treviso deteneva la quota maggioritaria (il 71,235%), seguito da Preganziol (5,244%) e Paese (5,121%).\nAl 2013, anno di passaggio dell'attivit\u00e0 al servizio urbano di Treviso MOM, il servizio comprendeva 13 linee. ACTT possedeva inoltre mezzi da noleggio e Gran Turismo."}
{"id": "2425271", "revid": "21880", "url": "https://it.wikipedia.org/wiki?curid=2425271", "title": "Kumara plicatilis", "text": "Kumara plicatilis \u00e8 una pianta succulenta della famiglia delle Asphodelaceae , endemica del Sudafrica.\nDescrizione.\nHa portamento arbustivo o di piccolo albero dal fusto legnoso, che pu\u00f2 raggiungere i 3\u20135 m di altezza.\nLe ramificazioni terminano con un gruppo di foglie carnose, lunghe sino a 30\u00a0cm e larghe 3\u20134\u00a0cm, di colore grigio-verdastro con margine non dentato, tranne che nella parte superiore.\nLe infiorescenze hanno forma di racemi cilindrici, comprendenti circa 30 fiori tubulari di 5\u00a0cm di lunghezza, di colore rosso.\nDistribuzione e habitat.\nL'areale di \"Kumara plicatilis\" \u00e8 ristretto ad una piccola regione montuosa della provincia del Capo occidentale, tra le citt\u00e0 di Franschhoek e Elandskloof.\nCresce in associazione con \"Protea\" spp., \"Erica\" spp. e altre essenze tipiche del fynbos."}
{"id": "2425272", "revid": "80598", "url": "https://it.wikipedia.org/wiki?curid=2425272", "title": "Sabato pomeriggio (brano musicale)", "text": ""}
{"id": "2425276", "revid": "287204", "url": "https://it.wikipedia.org/wiki?curid=2425276", "title": "Solo (brano musicale)", "text": ""}
{"id": "2425281", "revid": "124492606", "url": "https://it.wikipedia.org/wiki?curid=2425281", "title": "Asier Etxeand\u00eda", "text": "Biografia.\nNato a Bilbao, si trasferisce a Madrid all'et\u00e0 di 20 anni. \nTra le sue apparizioni televisive pi\u00f9 importanti troviamo il ruolo di Beni in \"Paso adelante\". Proprio sul set di questo telefilm incontra Natalia Mill\u00e1n, che diventer\u00e0 sua grande amica e con la quale divider\u00e0 il palco durante il tour del musical \"Cabaret\".\nNel 2003 ha pubblicato il suo primo disco \"Plastic link\". Ha inoltre inciso le colonne sonore di numerosi film, fra cui \"Le 13 rose\", pellicola alla quale hanno partecipato anche attori italiani come Adriano Giannini e Gabriella Pession.\nHa anche ottenuto una parte nel film di Pedro Almod\u00f3var, \"Gli abbracci spezzati\"; il suo cameo per\u00f2 non compare nella versione finale del film ma solo nei contenuti speciali del DVD del film. Tuttavia, nel 2019 \u00e8 tra i protagonisti di \"Dolor y gloria\", sempre diretto dal regista spagnolo.\nNel 2012 recita nel film \"Il cavaliere del Santo Graal\". \nNell'autunno del 2018 viene rilasciato l'album \"Mastodonte\": nuovo progetto musicale a cui Asier lavora assieme ad Enrico Barbaro; il duo artistico d\u00e0 vita ad un disco in cui si mescolano differenti generi musicali: dalla techno al pop.\nNel 2021 recita nella serie di Netflix \"Sky Rojo\", nei panni di Romeo."}
{"id": "2425285", "revid": "869733", "url": "https://it.wikipedia.org/wiki?curid=2425285", "title": "Guy Pratt", "text": "Oltre ad essere un bassista molto richiesto, Pratt \u00e8 compositore di musiche e testi. \u00c8 stato il bassista del gruppo musicale Icehouse.\nCarriera.\nOltre ad esser stato membro dei gi\u00e0 citati Icehouse, Pratt \u00e8 meglio conosciuto per il suo lavoro come session man. Ha lavorato, tra gli altri, con Madonna, Jimmy Nail, Natalie Imbruglia, Michael Jackson, Ronan Keating, Rod Stewart, Dana Gillespie, Robert Palmer, Deborah Harry, Stephen Duffy e anche in Italia con Paola &amp; Chiara.\nDal 1994 ha suonato il basso per Bryan Ferry e poi accompagnato nel suo tour solista in tutta Europa.\nHa calcato il grande palcoscenico come bassista dei Pink Floyd dal 1987, scelto dopo il definitivo abbandono di Roger Waters avvenuto nel 1985. Ha collaborato con loro nei tour \"Delicate Sound of Thunder\" del 1987, 1988 e 1989 facendo apprezzare le sue qualit\u00e0 e la sua maturit\u00e0 come bassista nonostante la giovane et\u00e0, e successivamente in \"Pulse\" del 1994. In questi tour inoltre \u00e8 voce corale in \"Another Brick in the Wall Part 2\", \"Us and Them,\" \"Comfortably Numb\" e \"Run Like Hell\".\nCon David Gilmour ha suonato il basso e la chitarra ritmica nel suo album da solista \"On a Island\" del 2006 e nell\"'On a Island Tour\" dello stesso anno, dal quale verranno ricavati due doppi DVD \"Remember that Night\" e \"Live in Gdansk\".\nDal 2018 collabora con Nick Mason nel ruolo di bassista della band \"Nick Mason's Saucerful of Secrets\", che ripropone dal vivo il catalogo dei Pink Floyd antecedente la pubblicazione di The Dark Side of the Moon. Nella band compare anche Gary Kemp degli Spandau Ballet nel ruolo di voce e chitarra.\nVita privata.\n\u00c8 figlio dell'attore Mike Pratt. Nel 1996 sposa Gala Wright, figlia del tastierista dei Pink Floyd, Richard Wright."}
{"id": "2425292", "revid": "10473", "url": "https://it.wikipedia.org/wiki?curid=2425292", "title": "Comitato Economico e Sociale Europeo", "text": ""}
{"id": "2425293", "revid": "110157", "url": "https://it.wikipedia.org/wiki?curid=2425293", "title": "SMAK", "text": "Lo Stedelijk Museum voor Actuele Kunst (SMAK) venne inaugurato nel 1999. L'origine del museo di Gand risale al 1957 quando Karel Geirlandt istitu\u00ec l'associazione degli amici del museo di arte contemporanea.\nCollezione.\nLa collezione dello SMAK comprende opere d'arte moderna dal 1950 fino a oggi. \nLa collezione rappresenta movimenti artistici come Cobra, Pop Art, Minimal Art, Arte concettuale e Arte Povera.\nNella collezione ci sono dei capolavori dell'arte contemporanea come l'installazione \"Wirtschaftswerte\" di Joseph Beuys, \"Die Toilette\" di Ilya Kabakov e il dipinto \"Figure Sitting\" di Francis Bacon.\nLa collezione comprende importanti artisti internazionali come Art &amp; Language, Gerhard Richter, David Hammons, Thomas Sch\u00fctte o Juan Mu\u00f1oz, e artisti belgi: Panamarenko, Marcel Broodthaers, Danny Matthys, Hugo Debaere, Wim Delvoye, Jan Vercruysse, Jan Fabre, Jan De Cock, Luc Tuymans e Micha\u00ebl Borremans.\nMostre.\nMolte delle grandi mostre che ebbero luogo al museo furono realizzate sotto la direzione di Jan Hoet. \"Chambres d'Amis\" (1986) \u00e8 stata una delle mostre pi\u00f9 celebri del museo che lo hanno reso famoso nel mondo."}
{"id": "2425294", "revid": "767487", "url": "https://it.wikipedia.org/wiki?curid=2425294", "title": "Teoria e storia della storiografia", "text": "L'opera Teoria e storia della storiografia \u00e8 una raccolta di brevi testi che Benedetto Croce aveva gi\u00e0 pubblicato in riviste filosofiche specializzate italiane tra il 1912 e il 1913.\nIl volume stampato originariamente in Germania col titolo \"Zur Theorie und Geschichte der Historiographie\", nel 1915, fu pubblicato in Italia nel 1917 ampliato con tre brevi saggi.\nNel 1927 fu aggiunta al libro la parte dei \"Marginalia\", consistente in annotazioni esplicative.\nIn una successiva edizione dell'opera Croce nell'Introduzione avvertiva il lettore che un \u00abcompletamento alla Teoria e Storia della Storiografia ho dato col libro: \"La Storia come pensiero e come azione\" (1938), e con i \"Paralipomeni\" raccolti nell'altro volume: \"Il carattere della filosofia moderna\" (1941)\u00bb.\nIl perch\u00e9 dell'opera.\nNella prefazione all'opera, Croce spiega al lettore perch\u00e9 consideri la sua opera come un \"quarto\" volume della \"Filosofia dello Spirito\" da non considerare superfluo e ridondante ma \u00abpiuttosto approfondimento ed ampliamento alla teoria della storiografia gi\u00e0 delineata in alcuni capitoli della seconda parte, ossia della Logica.\u00bb\nSe egli quindi riprende il tema gi\u00e0 trattato lo fa perch\u00e9 ritiene che tutta la vita dello Spirito \u00ab\u00e8 svolgimento e storia\u00bb e quindi \u00abripigliare di proposito, dopo il lungo giro compiuto, il discorso sulla storiografia, traendolo fuori dai limiti della prima trattazione, era la pi\u00f9 naturale conclusione che si potesse dare all'opera intera.\u00bb\nLa struttura dell'opera.\nL'opera \u00e8 divisa in quattro parti:\nTeoria della storiografia.\nLa storia contemporanea.\nLa prima questione affrontata tratta della Storia contemporanea. La contemporaneit\u00e0 per\u00f2 \u00e8 tale solo nell'attimo presente che sar\u00e0 immediatamente sostituito da un altro.\nDunque come pu\u00f2 darsi una storia contemporanea?\nCroce ritiene che la contemporaneit\u00e0 di cui tratta la storia non \u00e8 quella impossibile degli eventi che si svolgono nel tempo ma quella che riguarda quegli avvenimenti che il pensiero dello storico sta pensando alla luce dei documenti che sta analizzando.\nChiarir\u00e0 ulteriormente in un'opera successiva che \u00abIl bisogno pratico, che \u00e8 nel fondo di ogni giudizio storico, conferisce a ogni storia il carattere di \"storia contemporanea\", perch\u00e9, per remoti e remotissimi che sembrino cronologicamente i fatti che vi entrano, essa \u00e8, in realt\u00e0, storia sempre riferita al bisogno e alla situazione presente, nella quale quei fatti propagano le loro vibrazioni.\u00bb\nDocumenti e narrazione.\nMa non bastano i documenti a fare la storia; occorre che questi rientrino nella interpretazione storiografica dello storico attraverso la narrazione che egli ne fa.\nDocumentazione e narrazione costituiscono un nesso inscindibile per la storia altrimenti se quel nesso si rompe \u00ab...ci\u00f2 che resta non \u00e8 pi\u00f9 storia (perch\u00e9 la storia altra non era che quel nesso), e si pu\u00f2 seguitare a chiamare storia solo a quel modo che si chiama ancora uomo il cadavere di un uomo, non perci\u00f2 quel che resta \u00e8 nulla [...]\u00bb \u00e8 semplicemente cronaca.\nLa cronaca.\nLa cronaca \u00e8 l'insieme dei documenti a disposizione della narrazione storica ma questa \u00e8 preminente poich\u00e9 prima viene la storia viva e poi la cronaca morta e sarebbe inutile per la storia conservare negli archivi e nelle biblioteche i documenti morti che potranno al pi\u00f9 servire per la cronaca.\nLe pseudo storie.\nUna falsa storia \u00e8 quella che egli chiama la storia filologica, che si basa sulle tradizioni e i documenti. Anche questa non \u00e8 storia ma semplicemente cronaca, una elencazione di eventi senza l'interpretazione di ci\u00f2 che i documenti attestano.\nUn'altra pseudo storia \u00e8 la storia poetica, che pretende basarsi come la storia antica, ma anche quella rinascimentale e risorgimentale, sui valori individuali.\nAnche qui siamo di fronte a una falsa storia: \u00abper convertire la biografia poetica in biografia veramente storica bisogna reprimere, come si suol inculcare ai biografi, i nostri amori, le nostre lacrime, i nostri sdegni, e ricercare a quale ufficio abbia adempiuto l'individuo, di cui si narra la vita, nell'opera sociale o della civilt\u00e0; e il medesimo deve farsi per la storia nazionale e per quella dell'umanit\u00e0, e per qualunque ordine di accadimenti: bisogna superare, ossia trasformare, i valori di sentimento in valori di pensiero.\u00bb\nInfine vi \u00e8 la storia oratoria, pseudo storia che viene recitata per suscitare buoni sentimenti in chi l'ascolta per incitarlo ad agire nel modo voluto dallo storico oratore, alterando cos\u00ec la funzione principale della storia che mira alla conoscenza e non alla pratica.\nSi invoca da pi\u00f9 parti, dice Croce, una riforma della storia, ma la storia viva non ha nessun bisogno di essere riformata. Sono le pseudo storie che sentono la loro inadeguatezza e che proclamano la necessit\u00e0 di essere riformate. In vero esse non vanno riformate ma eliminate.\nLa storia universale.\nAssurda poi \u00e8 la pretesa di scrivere una storia universale quando \u00e8 gi\u00e0 arduo delineare l'intera vita di un singolo personaggio. \u00c8 impossibile conoscere tutti gli eventi che si sono susseguiti dall'origine del mondo sino alla contemporaneit\u00e0.\nMa poi, anche se fosse possibile delineare una storia universale questa risulterebbe inutile proprio per la sua vastit\u00e0.\nMolto meglio concentrare le forze sulle piccole storie anche perch\u00e9 \u00abla via del processo all'infinito \u00e8 larghissima al pari della via dell'inferno, e, se non conduce all'inferno, conduce di certo al manicomio.\u00bb E non sarebbe neppure una rinunzia quella di mettere da parte il tentativo di scrivere una storia universale perch\u00e9 \u00ab... si rinunzia a cosa, che non si \u00e8 mai posseduta perch\u00e9 non si poteva possedere; e che perci\u00f2 tale rinunzia non \u00e8 punto dolorosa\u00bb.\nStoria e filosofia, filosofia e storia.\nCome ogni particolare per essere inteso deve riferirsi all'universale e questo acquista significato concreto se riportato ai particolari, cos\u00ec la storia vera \u00e8 sempre quella pensata dallo storico, riportata nella sua particolarit\u00e0 ad un significato universale che a sua volta avr\u00e0 bisogno di essere riferito ad eventi particolari per avere senso, cos\u00ec come ad esempio accade se si chiede a chiunque quale sia l'oggetto della poesia, non sar\u00e0 certo risposto Dante o Shakespeare, ma la Poesia stessa (cio\u00e8 un universale). Ma per parlare della poesia, nessuno mai parler\u00e0 della Poesia, bens\u00ec si parler\u00e0, appunto, dei vari autori (un particolare).\nOgni storia dunque riporta alla filosofia, ogni evento storico \u00e8 contemporaneo perch\u00e9 interpretato alla luce delle concezioni filosofiche del tempo attuale cos\u00ec come la filosofia \u00e8 sempre quella incarnata da un filosofo storicamente determinato, vissuto nel suo tempo ma che viene considerato alla luce degli interessi filosofici attuali per cui ogni storia della filosofia \u00e8 filosofia.\nIl determinismo storico.\nL'assurdit\u00e0 di voler cercare nella storia le cause prime degli eventi \u00e8 tipica del determinismo storico che di fronte all'impossibilit\u00e0 di risalire nella catena cause-effetti alla causa prima sostiene che lo storico si limiter\u00e0 a ricercare le cause \"prime-prossime\" quelle cio\u00e8 che gli siano pi\u00f9 vicine nel tempo. Il che vuol dire spostare arbitrariamente il problema non risolverlo.\nNon diversamente operano gli storici che ricercano il fine ultimo degli eventi che incappano nella stessa difficolt\u00e0 dei deterministi: ricercare un significato ultimo di una complessit\u00e0 di fatti cos\u00ec come i deterministi cercavano di concatenare tutti i fatti insieme.\nIn realt\u00e0 \u00e8 la mente dello storico che pensa e costruisce il fatto. Che dunque non \u00e8 un punto di partenza per la ricerca storica, ma \u00e8 la storia stessa. Non va dunque cercata una causa o un fine al di fuori dei fatti, perch\u00e9 \u00e8 gi\u00e0 tutto insito in loro.\nLa positivit\u00e0 della storia.\nNella storia \u00e8 errato credere ad una presenza del negativo, del male, ma vi \u00e8 invece sempre un progresso inarrestabile che fa della negativit\u00e0 un gradino su cui esercitare la forza del positivo. Se cos\u00ec non \u00e8 stato nella visione storica questo \u00e8 accaduto per l'insufficienza dell'analisi storica, che ha portato a condanne arbitrarie come quella nei riguardi del Medioevo, condannato nel Rinascimento ed apprezzato invece nel Romanticismo.\nUna storia solo negativa \u00e8 una non storia, una pseudo storia poetica dove prevalgono i sentimenti e i giudizi morali.\nCertamente esistono nella storia periodi critici, ma questi vanno considerati non in s\u00e9 bens\u00ec come momenti di passaggio da un periodo, per certi aspetti positivo, ad un altro migliore.\nLa storia umanistica.\nLa storia umanistica \u00e8 quella che fa protagonista degli eventi storici il singolo uomo capace di operare grandemente in base alla teoria delle \u00abpiccole cause e dei grandi effetti\u00bb, che non ha senso se non si suppone l'intervento sull'agire del singolo di un'entit\u00e0 esterna, che il pi\u00f9 delle volte viene indicata nella Provvidenza che guiderebbe la storia dell'uomo.\nIn realt\u00e0 c'\u00e8 un elemento che fa parte della storia umana e le d\u00e0 un significato superiore alla storia degli individui: \u00abl'umanit\u00e0 comune agli uomini, anzi all'universo tutto, che tutto \u00e8 umanit\u00e0, cio\u00e8 spiritualit\u00e0.\u00bb\nStoria delle masse o degli individui.\nDa qui nasce un nuovo problema, quello del dualismo che \u00e8 stato creato tra Storia delle masse e Storia degli individui: problema che, o \u00e8 una follia, o \u00e8 un falso problema: se per massa s'intende un insieme d'individui, allora \u00e8 una follia, perch\u00e9 non pu\u00f2 esistere una storia di un insieme d'individualit\u00e0; se invece per massa s'intende lo spirito che guida l'insieme degli individui, allora \u00e8 un falso problema, perch\u00e9 si parla della Provvidenza.\nDa questo problema, Croce prende spunto per criticare chi pensa di poter fare una storia sociologica: \u00abchi taglia fuori dalla storia gl'individui, osservi bene, e si accorger\u00e0 che o non li ha tagliati punto via, come immaginava, o ha tagliato fuori, con essi, la storia stessa\u00bb.\nStoria ed erudizione.\nCroce continua la sua opera, tornando all'inizio, ovvero ponendosi la domanda di chi ha deciso finora, e con che mezzi cosa fosse storia e cosa non lo fosse.\nLa risposta sono gli eruditi: uomini che sceglievano cosa fosse storia e cosa no, unicamente sulla base dei loro interessi e delle loro idee, confondendo la storia con l'erudizione.\nInfatti, io posso anche decidere di studiare solo una parte di storia, ma non per questo il resto non lo \u00e8. Non si pu\u00f2 certo fare la differenza tra fatti storici e fatti non degni di essere storia.\nLa periodizzazione storica.\nAltro discorso Croce lo fa riferendosi alla periodizzazione della storia: \u00e8 ovvio che serva una periodizzazione per meglio pensarla, ma ci\u00f2 non vuol dire che questa sia reale.\n\u00c8, infatti, indubbiamente pi\u00f9 comoda la suddivisione in Storia Antica, Medievale, Moderna e Contemporanea, rispetto al dover parlare di un'unica storia dagli antichi ai giorni nostri; ma cosa succeder\u00e0 tra mille anni? Cosa ci sar\u00e0 dopo la storia contemporanea? Una contemporaneissima?\n\u00c8 forse pi\u00f9 facile che siano riviste le periodizzazioni e, magari, anche i nomi dati ai diversi periodi.\nEd \u00e8 importante smantellare la valenza ontologica che diedero i cristiani ai vari periodi: \u00e8 assurdo pensare alla storia come a una vita sulla falsariga di quella umana: la storia non ha un inizio, e non ha una fine.\nLegato a questo, Croce parla della distinzione e della divisione della Storia: una distinzione all'interno della Storia non esiste, e non potr\u00e0 mai esistere, perch\u00e9 non si pu\u00f2, ad esempio, distinguere la materia storica dalla forma storica.\nAltro discorso, invece, \u00e8 quello riguardante le divisioni: \u00e8 lecito, e anche pi\u00f9 comodo, dividere la storia in vari periodi, o in varie materie, sempre che non si metta in discussione che si sta sempre e comunque parlando di un \"unicum\".\nLa storia della Natura.\nPer finire la prima parte di trattazione della teoria della storiografia, Croce si pone il problema della \"Storia della Natura\" che dovrebbe ritenersi una storia astratta in quanto la natura considerata nella sua interezza \u00e8 un'astrazione.\nMa in realt\u00e0, l'uomo e la natura dinanzi al pensiero storico non hanno nulla di diverso, e dunque non pu\u00f2 esistere una storia della natura che prenda le mosse dall'astratto. Questa \u00e8 solo un'altra pseudo storia.\nLa verit\u00e0 \u00e8 che la natura allo stesso tempo non ha storia e l'ha: la natura come ente di ragione ed escogitazione astratta non ha storia, perch\u00e9 non \u00e8 nulla di reale; allo stesso tempo la natura ha storia, perch\u00e9 facendo parte della realt\u00e0, unica e sola, ha uno svolgimento e una vita, e dunque ha anche una storia.\nStoria della storiografia.\nLa storia della storiografia scritta da benedetto Croce \u00e8 peculiare, perch\u00e9 pi\u00f9 che una storia vera e propria sembra una riesposizione da un punto di vista cronologico delle teorie espresse nella prima parte dell'opera.\nErodoto e Tucidide.\nCroce inizia stravolgendo le origini stesse della storiografia: i compilatori di elenchi cronologici, dice, non erano altro che cronisti.\nErodoto, in quanto storico-poeta, non era un vero storico.\nSecondo Croce il primo vero storico fu Tucidide, che per primo cerc\u00f2 di analizzare le fonti per capire quali fossero vere e quali no e condusse la sua ricerca impegnandosi nella stessa realt\u00e0 storica.\nTucidide fu, insomma, il primo che intu\u00ec quale fosse veramente il compito di uno storico. Nondimeno, manc\u00f2 in lui e in tutta la storiografia antica la ricerca su come si siano formati i concetti e i sentimenti nel corso della storia, il che costituisce parte del vero compito dello storico. Mancanza, questa, che non fu percepita come tale da parte degli storici antichi, che per questo sono da biasimare.\nAristotele.\nNell'incipit dell'opera di Tucidide Croce aveva visto degli accenni all'evoluzione del pensiero storico, ovvero del passaggio da una falsa storia al vero modo di fare storia, propugnato da Tucidide stesso.\nIn Aristotele, invece, riconosce il segnale di un altro cambiamento che sta avvenendo nel mondo classico: nel primo libro della \"Metafisica\", in particolare, vede l'evoluzione del pensiero filosofico greco verso la giusta direzione. D'altra parte si rende anche conto di come la filosofia non abbia mai ricercato il concetto di spirito, e per questo \u00e8 stata sempre vista come antistorica.\nCatone e Polibio.\nNota inoltre come la storia del pensiero, soprattutto romano, sia percorso da un'onda amara nei confronti della storia, il cui paladino \u00e8 Catone: un eterno rimpianto del passato, che nulla ha a che vedere con la storia.\nPrima di terminare il suo ragionamento sulla storiografia greco\u2013romana, Croce fa un accenno a Polibio, che considera lo storico che si sia maggiormente avvicinato al giusto modo di fare, ma che, non essendoci riuscito, va criticato al pari de suoi predecessori.\nLa storiografia medioevale.\nSe parlando della storiografia greco\u2013romana la si pu\u00f2 intendere come una storia umanistica, per la storiografia medioevale bisogna parlare di una caduta, di un passo indietro: la divinit\u00e0 si mescola antropomorficamente alle faccende degli uomini, e il mito e il miracolo, gi\u00e0 presenti presso gli antichi, diventano pi\u00f9 complessi di prima, dato che diventano un pensiero e un pregio spirituale comune a tutti gli uomini, le cui virt\u00f9 sono al centro di tutto e riconducibili tutte alla fede in Dio.\nLa storia di questo periodo \u00e8 una storia della verit\u00e0, perch\u00e9 storia del Cristianesimo, e pervasa dalla provvidenza che guida l'uomo verso un fine ben preciso: Dio. Un Dio che, per\u00f2, nel pensiero degli uomini medievali \u00e8 incompleto, vista la massiccia presenza di prodigi e miracoli che servono a spiegare tutto ci\u00f2 che non ha una spiegazione razionale.\nNel Medioevo la storia era vista al pari della vita di un uomo: aveva un inizio, delle fasi spirituali al suo interno, grazie alle quali si evolveva, e poi arrivava alla morte, che nel caso della storia era il Giudizio Universale: una data non ancora stabilita, ma che certamente sarebbe arrivata, presto o tardi.\nMa la Storia veniva anche vista come il dramma spirituale della comunit\u00e0, e questo provocava l'indebolimento del falso concetto antico ed eteronomo della storia indirizzata a somministrare degli insegnamenti. Ed essendo un dramma, il modo pi\u00f9 utilizzato per raccontarlo, era l'epica.\nNel Basso Medioevo ci fu uno sviluppo alla razionalizzazione della storia, che contenne molti meno miti e allegorie. E nel momento in cui non ci furono pi\u00f9 le storie fantastiche, ma delle cronache attente, ci fu la negazione del miracolo cristiano; negazione che port\u00f2 alla nascita di un nuovo modo di pensare: il Rinascimento.\nLa storiografia rinascimentale.\nLa storiografia rinascimentale viene criticata aspramente da Croce, accusandola di non aver fatto altro che ricercare costantemente di tornare al fantomatico modello degli antichi, con l'unica conseguenza di fare un passo indietro nella conoscenza storica.\nAnche perch\u00e9 l'esperienza medioevale non era passata senza lasciare tracce. Non di meno ci fu chi, come il Machiavelli, cerc\u00f2 di andare oltre \u00abil paludamento troppo ricco di pieghe e di strascichi\u00bb, e individu\u00f2 l'errore commesso dai suoi contemporanei.\nTuttavia, anche in lui persistevano dei residui inevitabili del passato, come il forte pragmatismo delle sue opere (basti pensare al Il principe) e la sua ricerca del fine ultimo non dentro la storia stessa, ma fuori di essa.\nDal mondo medievale quella rinascimentale prendeva la forte presenza di un'entit\u00e0 superiore, che non \u00e8 pi\u00f9 il Dio medioevale, ma l'Umanit\u00e0.\nNon manc\u00f2, inoltre, un ricorso smodato alla storiografia poetica, al fine di esaltare le virt\u00f9 dei personaggi storici.\nLa storiografia illuministica.\nLa storiografia che segu\u00ec quella rinascimentale, ebbe un procedere spregiudicato e radicale, spingendo all'estremo la duplice aporia dell'antichit\u00e0 e del Medioevo, e distruggendo la parvenza di copia del mondo greco\u2013romano che aveva in origine: all'autorit\u00e0 degli antichi che rappresentavano la Ragione del loro tempo, segue l'autorit\u00e0 della Ragione stessa; all'umanismo (che considerava positivamente solo alcuni popoli) si sostituisce l'umanitarismo (il culto dell'umanit\u00e0).\nIl tutto sottoponendo sotto un'aspra critica di tutto ci\u00f2 che viene dal passato, al fine di scoprire cosa ci fosse di vero, e cosa invece fosse solo frutto della fantasia e delle false credenze degli antichi.\n\u00c8 questo il periodo in cui \u00abil sole della Ragione \u00e8 alto sull'orizzonte e rischiara gli intelletti\u00bb, ma non di meno il pensiero cristiano\u2013teologico persiste e anzi si potenzia: il progresso non aveva uno svolgimento, ma era un tirarsi fuori dal passato che \u00e8 visto con sommo disprezzo.\nCi fu cos\u00ec chi, come Rousseau, vide l'ideale della Ragione, non come ideale da raggiungere nel futuro, ma come lo stato che c'era nel passato preistorico, in quello \"stato di natura\" da cui poi la storia si era discostata.\nMa per Croce questo \u00e8 solo un esercizio retorico: considerando che lo stato di natura non \u00e8 mai esistito nella realt\u00e0 che si \u00e8 fatta storia, rimane allora sempre e comunque un ideale da raggiungere nel futuro.\nMa con questi presupposti, cos'\u00e8 l'illuminismo se non un cristianesimo ateo? Basta invertire Dio con la Ragione, e tutto rimane inalterato.\nIn ugual modo crebbe notevolmente l'aporia storiografica antica del pragmatismo: esempio lampante \u00e8 Voltaire, che loda Machiavelli e il suo modo di fare storia. E con il pragmatismo rimase quel fine estrinseco che port\u00f2 alle stesse conseguenze antiche e rinascimentali: la storia oratoria.\nLa storiografia illuministica fu una storiografia fatta di eccessi ed esagerazioni, ma fu comunque un passo in avanti rispetto alla storiografia rinascimentale: \u00abIl Voltaire storiografo meritava di essere difeso perch\u00e9 egli avvert\u00ec in modo vivo il bisogno di riportare la storia dall'esterno all'interno e si sforz\u00f2 di appagarlo.\u00bb.\nPer Croce gli illuministi furono i primi a capire che la storia, quella vera, era altra cosa rispetto a quella raccontata fino allora. Furono inoltre i primi ad accostarsi in maniera corretta alle storie speciali (che si moltiplicarono e perfezionarono): non storie distinte tra loro, ma divise.\nInoltre gli Illuministi misero a frutto i vari reperti e documenti che gli esploratori rinascimentali avevano riportato dai loro viaggi, ampliando cronologicamente e territorialmente la portata dei loro studi.\nInoltre, grazie al loro senso critico, gli illuministi affinarono il pragmatismo antico, assottigliandolo e spiritualizzandolo, cadendo a volte in eccessi dovuti a una scarsa chiarezza.\nVenne cos\u00ec a crearsi uno Spirito, che aleggiava su tutto, e che secondo il campo di riferimento, assumeva ora un significato, ora un altro; ed era uno Spirito \u201csalterino\u201d: non procedeva nel corso della storia con un moto ripercorribile, ma saltava da un periodo all'altro, presentandosi con gradi diversi, ed essendo totalmente assente per lunghi tratti, o in molti luoghi.\nLa storiografia romantica.\nLa reazione a questa storiografia fu il Romanticismo, con la sua storiografia nostalgica e quella restauratrice.\nSarebbe riduttivo far consistere la storiografia nostalgica solo in alcune opere, considerando che fu un sentimento che pervase direttamente gli animi delle persone a tal punto che venne a crearsi un nuovo genere letterario: il romanzo storico.\nQuesta per Croce non pu\u00f2 essere considerata una vera storiografia, ma piuttosto una pseudo\u00a0\u2013 storiografia, quella poetica.\nPer quanto riguarda la storiografia restauratrice, si nota come lo spirito fosse di cercare le proprie basi nel passato, e appoggiarsi a esse senza nuovi studi o approfondimenti, e fu una storiografia che influenz\u00f2 notevolmente la politica, l'economia e gli studi a esse collegate (basti pensare a Marx e al suo socialismo).\nCome ovvio, neanche questa pu\u00f2 essere considerata come la vera storiografia del Romanticismo, che si concentr\u00f2 in modo polemico sulla forma del pensiero illuministico: non ci sar\u00e0 pi\u00f9, dunque, il dualismo precedente, n\u00e9 uno Spirito salterino, bens\u00ec ci sar\u00e0 il concetto di \"svolgimento\" della storia. Concetto che prima di allora solo pochi filosofi isolati avevano utilizzato, ma capendone appieno le implicazioni.\nImplicazioni che risaltano e sono al centro del sistema hegeliano, che sovrasta ogni altro schema, compreso il positivismo evoluzionistico di Auguste Comte, o gli studi di Schopenhauer.\nOra la Storia, per la prima volta, viene vista in maniera vicina al vero, ossia come svolgimento necessario, e come tale non accusabile degli accadimenti negativi al suo interno.\nGrande merito c'\u00e8, inoltre, per lo sforzo fatto nel cercare un organico congiungimento di tutte le singole storie di valori spirituali (valori che vengono ora messi al centro della storia).\nE, inoltre, grande riconoscimento va a chi cap\u00ec che gli eruditi non potessero essere che storici, e viceversa, formando cos\u00ec dei sapienti che riunirono in s\u00e9 filosofia e filologia.\nGrazie a quest'opera, questo secolo fu, giustamente, chiamato \"Secolo della Storia\", anche in considerazione del fatto che molte delle pseudo storie individuate da Croce, furono gi\u00e0 accantonate come erronee dai romantici.\nNondimeno questo secolo non fu esente da gravi errori: basti pensare che la filosofia della storia, intesa come quella che Croce aveva avversato tra le pseudo storie, nacque proprio in seno agli storiografi romantici, che cercarono con questa formula di salvare quel poco che per loro c'era di buono negli storiografi precedenti, quando, invece, questo poco non esisteva.\nOltretutto, alcuni tra i pi\u00f9 fervidi propugnatori di questa filosofia della storia, non si accorgevano che, di fatto, il loro ideale li avrebbe portati a cercare di eliminare proprio quell'erudizione che era, invece, alla base delle loro stesse teorie. E, sempre a causa di questa filosofia della storia, tornarono prepotentemente alla ribalta quelle storie universali che erano state, invece, faticosamente fatte sparire dalle menti degli storiografi nei secoli precedenti.\nL'et\u00e0 romantica fu, insomma, per Croce un'et\u00e0 contrastata al suo interno: si passava da chi era stato a un passo dal capire quale fosse la vera Storia, a chi, invece, vanificava questi passi in avanti con altrettanti, se non di pi\u00f9, passi indietro.\nLa filosofia della storia, aveva fatto saltare tre punti che sono, invece, basilari per la vera Storia: l'integrit\u00e0 degli avvenimenti storici; l'unit\u00e0 della narrazione con il documento e l'immanenza dello svolgimento.\nLa storiografia positivista.\nE proprio da questi tre punti partono le tre critiche che, insieme, formano la storiografia positivista.\nLa prima cosa che i positivisti criticano duramente \u00e8 l'unione di storia e filosofia, seguendo il motto \u00abLa Storia debba essere storia, e non gi\u00e0 filosofia\u00bb; e criticano, inoltre, il ricorso smodato alle storie universali, alle quali preferiscono quelle particolari.\nLa storiografia positivista si pu\u00f2, in ogni modo, suddividere in tre filoni: gli storici diplomatici, i filologi e i filosofi.\nI primi erano propugnatori della teoria \u00abdella via di mezzo\u00bb: non c'erano mai da parte loro delle chiusure decise nei confronti di qualcuno, o di una qualche teoria, ma c'era sempre un qualcosa di vero in quello che tutti dicevano.\nI filologi propugnavano un ritorno allo studio dei testi come univoca fonte del sapere.\nI filosofi, infine, furono i creatori della sociologia, andando a ricercare le cause ultime di tutto nel comportamento degli uomini.\nInutile a dirsi, queste tre visioni avevano pi\u00f9 punti di discordia che in comune: ad esempio, gli storici erano fortemente contrari all'erudizione nuda e cruda propugnata dai filologi, che d'altro canto accusavano gli storici di un'eccessiva disinvoltura negli studi e nelle faccende umane; i filosofi, infine, criticavano storici e filologi perch\u00e9, a loro modo di vedere, erano futili, e guardavano le cose unicamente in superficie.\nTutti e tre erano, per\u00f2, d'accordo su una ferma opposizione alla trascendenza nella storia, e alla possibilit\u00e0 che la storia e la filosofia potessero formare una materia, anche solo di studio, unica.\nIndubbiamente, per Croce il Romanticismo \u00e8 molto migliore del Positivismo, che non \u00e8, per\u00f2, tutto da buttare. Alcune cose, infatti, erano state mantenute dal Romanticismo (quali lo svolgimento, chiamato ora Evoluzione o le diverse fasi della storia), o addirittura migliorate (come la connessione tra gli ideali, che ora viene cercata nella maniera pi\u00f9 organica possibile).\nUn caso a parte lo merita la connessione tra spirito e natura: questo dualismo era stato lasciato aperto dai romantici, per cui era lo Spirito che, alla fine, sovrastava la natura; ora, invece, per i positivisti \u00e8 il contrario: la Natura che sovrasta lo Spirito.\nLa realt\u00e0, per\u00f2, \u00e8 che sono in errore entrambi: questo dualismo non dovrebbe esistere, essendo entrambi parti di un unicum, che dovrebbe essere indissolubile.\nUltime considerazioni.\nPer concludere il suo libro, Croce fa un breve accenno a quella che \u00e8 la nuova filosofia del suo periodo: una filosofia che riprende le forme migliori del Romanticismo, sopravvissute al Positivismo, dichiarato fallito dagli stessi ultimi positivisti.\nNon sa come trattarla, perch\u00e9 non pu\u00f2 dirla finita, per\u00f2 non pu\u00f2 neanche far finta che non esista, e dunque ricorre a brevi accenni: dice che \u00e8 una filosofia che richiede di guardare dentro s\u00e9, e non al di fuori, e che dichiara che la Realt\u00e0 \u00e8 Spirito.\nPrendendo le mosse da un libro di Storia appena uscito, Croce dice anche che bisogna trovare il giusto mezzo tra l'universalismo e il particolarismo, ma non ci dice come fare. Ma di una cosa \u00e8 certo: alla fine, tra tutte le teorie filosofiche ha prevalso, almeno per ora, l'Hegelismo.\nI Marginalia.\nA concludere veramente il libro ci sono I Marginalia, ovvero una serie di appunti e riflessioni fatte da Croce durante la stesura dell'opera, o in momenti successivi.\nIndubbiamente l'appunto pi\u00f9 importante \u00e8 quello riguardante la storia etico\u00a0\u2013 politica, ovvero quella da lui propugnata: per lui la storia deve puntare soprattutto sui valori morali e ideali, e sulla vita civile.\nPrecisa, inoltre, che la sua non \u00e8 una ricerca della \"storia pi\u00f9 storia delle altre\", ricerca molto comune, invece, in quel periodo, ma un'indicazione di studio per chi, invece, cerca una storia che sia la pi\u00f9 vicina possibile all'uomo. Cos\u00ec una storia della vita morale e della Civilt\u00e0."}
{"id": "2425295", "revid": "1573940", "url": "https://it.wikipedia.org/wiki?curid=2425295", "title": "Equisetales", "text": "Equisetales \u00e8 un ordine di piante vascolari pteridofite, unico ordine esistente della classe Equisetopsida.\nEquisetopsida , o Sphenopsida , \u00e8 una classe di piante vascolari con una documentazione fossile risalente al Devoniano . Sono comunemente noti come equiseti . Gli equiseti viventi sono rappresentati da una ventina di specie erbacee nel genere unico \"Equisetum\" . Tipicamente crescono in zone umide, con spirali di rami aghiformi che si irradiano ad intervalli regolari da un unico stelo verticale.\nL'Equisetopsida era precedentemente considerata una divisione separata di piante di spore e veniva chiamata anche Equisetophyta , Arthrophyta o Sphenophyta; oggi sono stati riconosciuti come parenti stretti delle tipiche felci ( Pteridopsida ) e formano un lignaggio specializzato della Pteridophyta . Tuttavia, la divisione tra l'Equiseti e le felci \u00e8 cos\u00ec antica che molti botanici, in particolare i paleobotanici, considerano ancora questo gruppo fondamentalmente separato al livello superiore.\nLe piante dell'ordine delle Equisetales sono tra gli organismi pluricellulari pi\u00f9 antichi della terra: il ritrovamento di resti fossili di alcune sue specie indicano che erano piante diffuse gi\u00e0 alla fine dal Devoniano (395 \u2013 345 milioni di anni fa). Dal punto di vista filogenetico sono piante pi\u00f9 primitive delle Angiosperme, infatti sono senza organi sessuali distinti, si propagano e si riproducono per mezzo di spore.\nEtimologia.\nIl nome dell'ordine (Equisetales) significa \u201ccrine di cavallo\u201d; la radice \"equiset-\" deriva infatti dal latino \"equi saeta\", ossia coda (\"saeta, -ae\", lett. \"crine\") di cavallo (\"equi\", gen. di \"equus, -i\").&lt;br&gt;\nLa nomenclatura scientifica attualmente accettata (Equisetales) \u00e8 stata proposta nella pubblicazione \"\u201dAnalyse des familles des plantes, avec l'indication des principaux genres qui s'y rattachent\u201d\" (J. Casterman a\u00een\u00e9, Tournay, 1829) del botanico, naturalista e politico belga Barth\u00e9lemy Charles Joseph Dumortier (Tournai, 3 aprile 1797 \u2013 9 giugno 1878). Altre classificazioni assegnano la nomenclatura dell'ordine al gruppo di botanici: DC. ex Bercht. &amp; J. Presl.\nDescrizione.\nL'elemento pi\u00f9 caratteristico delle specie di questo ordine \u00e8 la presenza, nelle parti fertili, di \u201csporofilli\u201d scudati o peltati che portano diversi sporangi (generatori di spore) infissi nella parte inferiore degli \u201csporofilli\u201d stessi. Caratteristica \u00e8 inoltre la struttura dei fusti (morfologia comune a tutte le Equisetopside, chiamate in passato Sphenopsida), ossia una sequenza articolata in nodi e internodi, dove ad ogni nodo pu\u00f2 essere inserito un verticillo di foglie (microfille concresciute a guaina) e di rami.&lt;br&gt;\nAltra caratteristica importante si pu\u00f2 osservare nelle sezioni trasversali in corrispondenza dei nodi e internodi. Nella sezione del nodo la struttura \u00e8 quella tipica dei \u201csifonosteli\u201d (da \u201csifone\u201d : una cavit\u00e0 piuttosto evidente al centro del fusto); mentre nella sezione internodale \u00e8 presente una struttura \u201ceustelica\u201d (ossia parte della cavit\u00e0 centrale s'interrompe in pi\u00f9 punti e si crea un anello di cavit\u00e0 minori tutt'intorno a quella centrale). &lt;br&gt;\nLa superficie degli internodi \u00e8 inoltre percorsa da diverse striature longitudinali che si sfalsano passando da un nodo all'altro (quindi i rami, che sono fotosintetici, visti dall'alto, sono sfalsati anch'essi, in modo che ognuno possa ricevere una porzione di luce).\nDistribuzione e habitat.\nLa massima diffusione e sviluppo delle piante di questo ordine \u00e8 stato nell'era Paleozoica (periodo Carbonifero) per poi estinguersi velocemente (a parte il genere \"Equisetum\"). A quei tempi la diffusione era globale e queste piante colossali costituivano ovunque immense foreste palustri in climi caldo-umidi sub-tropicali e tropicali.\nSistematica.\n\"Equisetaceae\" \u00e8 la sola famiglia comprendenti ancora forme viventi appartenente a questo ordine (le altre famiglie sono conosciute come fossili del Carbonifero medio). La classificazione di questo ordine \u00e8 ancora oggi tema di discussione nel mondo botanico; solo ultimamente \u00e8 stata posta tra le \"Pteridofite\" (la divisione delle felci) per delle affinit\u00e0 a livello molecolare.&lt;br&gt; La classificazione proposta nella tabella a destra \u00e8 quella derivata da una recente ricerca del 2006 (Smith et al.).&lt;br&gt;\nNelle classificazioni precedenti questo ordine era assegnato alla classe delle Sphenopside nella classificazione di Adolf Engler (\u017baga\u0144, 25 marzo 1844 \u2013 Berlino, 10 ottobre 1930), botanico tedesco, famoso per i suoi lavori sulla tassonomia delle piante; e prima ancora nella classe delle Equisetinae ad opera di Richard von Wettstein, (Vienna, 3 giugno 1863 \u2013 Trins, 10 agosto 1931), botanico austriaco, noto per aver introdotto un sistema di classificazione filogenetico delle piante.\nFamiglie.\nElenco delle famiglie assegnate all'ordine Equisetales. Altri autori (A. Engler) preferiscono collocare alcune di queste famiglie (Archaeocalamitaceae e Calamitaceae) nell'ordine delle Calamitales.\nUsi.\nL'importanza dell'ordine \u00e8 data soprattutto dalla possibilit\u00e0 di sfruttare le specie fossili sotto forma di depositi di carbone fossile."}
{"id": "2425298", "revid": "33689", "url": "https://it.wikipedia.org/wiki?curid=2425298", "title": "Riot of the Blood", "text": ""}
{"id": "2425299", "revid": "88740", "url": "https://it.wikipedia.org/wiki?curid=2425299", "title": "Casa di `Abb\u00fad", "text": "La Casa di `Abb\u016bd, situata in Acri, Israele, inizialmente di propriet\u00e0 dello stesso `Abb\u016bd, un mercante di Acri, fu il primo edificio ad essere affittato, dopo il rilascio di Bah\u00e1'u'll\u00e1h, il fondatore delle religione bahai, dagli arresti a cui era stato sottoposto, e divenuto successivamente la residenza di \u00c1s\u00edyih Kh\u00e1num.\nL'esilio.\nBah\u00e1'u'll\u00e1h era stato esiliato nella citt\u00e0 prigione di Acri dal sultano ottomano Abd-ul-Aziz.\nBah\u00e1'u'll\u00e1h, seguito dalla sua famiglia, arriv\u00f2 ad Acri il 31 agosto 1868 e trascorse il resto della sua vita nell'area di Acri come prigioniero.\nDopo il giugno 1877 le condizioni di detenzione migliorarono e Bah\u00e1'u'll\u00e1h si trasfer\u00ec nell'edificio di Mazra'ih.\nA partire da questo periodo fu iniziato l'affitto o l'acquisto di edifici a uso di Bah\u00e1'u'll\u00e1h o della famiglia poi destinati a finalit\u00e0 bahai.\nEdifici.\nAttualmente con la dizione \"Casa di `Abb\u016bd\" si intendono due edifici: quello situato pi\u00f9 a occidente originariamente di propriet\u00e0 di `Abb\u016bd, il primo a essere affittato e quello pi\u00f9 a oriente di propriet\u00e0 di `\u00dad\u00ed Khamm\u00e1r lasciato dopo pochi anni all'uso della famiglia di Bah\u00e1'u'll\u00e1h.\n`\u00dad\u00ed Khamm\u00e1r possedeva anche la Villa di Bahj\u00ed che fu successivamente acquistata dai Bahai.\nLa \"Casa di `Abb\u00fad\" fu la residenza di \u00c1siyih Khanum, la prima moglie Bah\u00e1'u'll\u00e1h, e della sua famiglia.\nIn questa casa fu scritto il \"Kitab-i Aqdas\".\nLa \"Casa di `Abb\u016bd\" fa parte del Centro Mondiale Bahai, il comprensorio di edifici bahai distribuito tra San Giovanni d'Acri e Haifa, in Israele, ed \u00e8 oggetto di pellegrinaggio da parte dei Bahai."}
{"id": "2425302", "revid": "767487", "url": "https://it.wikipedia.org/wiki?curid=2425302", "title": "La caccia a Gollum", "text": "La caccia a Gollum (\"The Hunt for Gollum\") \u00e8 un fan film mediometraggio basato sulle note in Appendice de \"Il Signore degli Anelli\", romanzo di J. R. R. Tolkien. \u00c8 stato realizzato con un budget di sole 3000 sterline, senza che la New Line Cinema e gli eredi dell'autore si opponessero, nonostante violi le propriet\u00e0 intellettuali di entrambi.\nIl film, malgrado il budget limitato, ha riscosso un discreto successo negli ambienti del cinema amatoriale. \u00c8 stato presentato in anteprima allo Sci-Fi London il 3 marzo 2009, con la presenza del regista e di Adrian Webster, che interpreta Aragorn. Ha vinto premi nel settore, fra i quali il premio al miglior film d'azione al Balticon 2009 e il Reflet D'Or per miglior film prodotto per il Web al Festival Cinema Tous Ecrans di Ginevra ed ha superato 12 milioni di visualizzazioni nel novembre 2012.\nPu\u00f2 considerarsi un prequel dei fatti narrati nella trilogia di Peter Jackson.\nTrama.\nIl film narra le avventure di Aragorn alla ricerca della creatura chiamata Gollum, un tempo possessore dell'Unico Anello.\nInizia nella locanda \"Il Puledro Impennato\" a Brea, dove Aragorn (Grampasso) attende Gandalf il Grigio (circa nel 3009). L'Istar (ossia Gandalf) convince il ramingo a dirigersi ad Est, tra le montagne, per catturare la creatura nota come Gollum. Aragorn prima di partire porta un saluto alla tomba del padre Arathorn II.\nNel viaggio Aragorn incontra un ramingo, un suo lontano parente di nome Arithir, che lo informa sulla situazione delle terre dell'Est e gli racconta di alcune voci riguardanti il rapimento di bambini in fasce, nonch\u00e9 di diversi furti di pesce fresco. Aragorn capisce di essere molto vicino a Gollum; poco dopo scopre che anche un gruppo di orchi \u00e8 alla ricerca della creatura. Sulle rive di un fiume affronta e uccide due orchi, precedentemente allontanatisi dal gruppo con la scusa di ispezionare la zona, ma con il reale intento di uccidere e divorare un passante per saziarsi.\nAragorn, giunto tra le montagne, trova Gollum e dopo avergli teso una trappola lo imprigiona in un sacco. La creatura ormai prigioniera si dimena e giura di uccidere l'uomo una volta liberatosi. Nel viaggio di ritorno Aragorn si imbatte nel gruppo di orchi e nello scontro ha la meglio, ma cade a terra avvelenato da un dardo; si addormenta sotto l'effetto del veleno, mentre cerca di combatterlo pensando ad Arwen e al popolo di Gran Burrone. Al suo risveglio si accorge che Gollum \u00e8 riuscito a liberarsi; si rimette in cerca e ritrova la creatura appollaiata su un albero. Chiede a Gollum di scendere ma questo lo avverte della presenza di un Nazg\u00fbl. L'oscuro cavaliere e il ramingo si scontrano, ma prima che uno dei due possa avere la meglio, il Nazg\u00fbl scappa per via dell'arrivo di un gruppo di elfi, i quali hanno nel frattempo catturato Gollum.\nCos\u00ec giunge salvo presso il Reame Boscoso dove ad attenderlo c'\u00e8 Gandalf che consiglia di portare Frodo al sicuro. Intanto il prigioniero Gollum pensa ad una vendetta e giura di riprendersi l'anello e di vendicarsi di colui che glielo ha sottratto.\nProduzione.\nIl film si basa sull'avventura di Aragorn nelle terre dell'Est, cosa che nel romanzo ha un ruolo marginale. Chris Bouchard, oltre ad essere stato il regista del film, ha scritto la sceneggiatura. Il cast completo \u00e8 stato di circa 160 persone, di cui 60 solo per gli effetti speciali. Per quanto riguarda l'estetica di Gollum sono stati ripresi gli spunti dell'attore, Andy Serkis soprattutto riguardo alla faccia del personaggio.\nGli attori Adrian Webster e Patrick O'Connor, rispettivamente Aragorn e Gandalf, sono stati assunti dal regista a causa della loro forte somiglianza con Viggo Mortensen e Ian McKellen.\nI compositori del film sono stati Adam Langston, Andrew Skrabutenas e Chris Bouchard e hanno composto la colonna sonora nello studio Futureworks a Manchester. La colonna sonora non \u00e8 mai stata pubblicata su CD, ma esiste in formato digitale all'interno del sito dedicato al film.\nIl film, realizzato nelle foreste di Epping, a Hampstead Heath e nel Galles del Nord.\nAccoglienza.\nAlla sua uscita online (maggio) fino ad ottobre, il film \u00e8 stato visto da circa 5 milioni di persone, di cui solo 3 milioni nei primi tre mesi. \u00c8 stato generalmente elogiato dalla critica, dai fan, e da moltissimi siti internet, tra cui il blog \"Entertainment Weekly\". Si \u00e8 classificato al quarto posto nella lista dei film pi\u00f9 guardati online del 2009 negli Stati Uniti.\nAdattamento in lingua italiana.\nIl film \u00e8 stato doppiato in italiano dal gruppo di doppiatori-ricercatori della \"Kh\u00e0risma Cineproduzioni\" di Bari. Il doppiaggio \u00e8 stato diretto da Maria Teresa Vassalli e la post-produzione \u00e8 a cura di \"Crescendo Audioregistrazione\". Il mediometraggio doppiato \u00e8 uscito su internet il 29 marzo 2012."}
{"id": "2425307", "revid": "486946", "url": "https://it.wikipedia.org/wiki?curid=2425307", "title": "Duca di Pugliato", "text": ""}
{"id": "2425310", "revid": "11959", "url": "https://it.wikipedia.org/wiki?curid=2425310", "title": "Mahdi (Somalia)", "text": ""}
{"id": "2425312", "revid": "11959", "url": "https://it.wikipedia.org/wiki?curid=2425312", "title": "Mullah pazzo", "text": ""}
{"id": "2425314", "revid": "11959", "url": "https://it.wikipedia.org/wiki?curid=2425314", "title": "Il Mullah pazzo", "text": ""}
{"id": "2425321", "revid": "11959", "url": "https://it.wikipedia.org/wiki?curid=2425321", "title": "Mad Mullah", "text": ""}
{"id": "2425331", "revid": "111893441", "url": "https://it.wikipedia.org/wiki?curid=2425331", "title": "Cortelo", "text": "Il torrente Cortelo (o Curtelo ) \u00e8 un corso d'acqua della provincia di Brescia.\nCorso.\nLungo circa 4\u00a0km, il torrente ha una portata esigua: scarica circa 0,1\u00a0m\u00b3/s alla foce nel lago d'Iseo. Nei periodi di siccit\u00e0 il torrente rimane in secca, specialmente nel tratto in paese a Iseo.\nIl torrente viene considerato per tutto il proprio corso tra quelli che fanno parte del \"reticolo idrico principale\" come definito dalla Regione Lombardia.\nFauna.\nLa fauna ittica presente \u00e8 costituita da rare trote fario nel tratto dalla sorgente al paese d'Iseo. Dal lago risalgono piccoli vaironi per riprodursi nell'acqua bassa e discretamente pulita.\nSi possono, inoltre, trovare piccoli gruppi di salamandre, specialmente nel tratto nel quale il fiume passa sotto la strada provinciale."}
{"id": "2425338", "revid": "287204", "url": "https://it.wikipedia.org/wiki?curid=2425338", "title": "Casa di `Abbud", "text": ""}
{"id": "2425339", "revid": "25152", "url": "https://it.wikipedia.org/wiki?curid=2425339", "title": "Casa di Abbud", "text": ""}
{"id": "2425340", "revid": "123619678", "url": "https://it.wikipedia.org/wiki?curid=2425340", "title": "Amanti e segreti", "text": "Amanti e segreti \u00e8 una serie televisiva del 2004 in sei puntate, prodotta da Rai Fiction. Nel 2005 \u00e8 stata realizzata una nuova serie Amanti e segreti 2 in cui il ruolo di protagonista passa da Monica Guerritore a Maurizio Aiello.\nTrama.\nPrima serie.\nUn noto imprenditore dell'est, Max Leonardi (Cesare Bocci) viene ucciso mentre sta rientrando a casa con il regalo della figlia. Ma l'atroce omicidio di quest'ultimo sconvolge gli equilibri di un'agiata e rispettabile famiglia. La Procura e i Carabinieri incriminano la bella e altera moglie della vittima, Ambra Castelli (Monica Guerritore). Ambra \u00e8 la colpevole perfetta: cocainomane, madre disattenta, schiacciata dai debiti e soprattutto, adultera. Per sua fortuna qualcuno crede ciecamente in lei: \u00e8 Marta (Christiane Filangieri), sua sorella, giovanissimo avvocato che combatte strenuamente per provare la sua innocenza. Sar\u00e0 lei, insieme al capitano dei carabinieri Emilio Parenti (Maurizio Aiello), a risolvere il clamoroso caso giudiziario di cui Ambra \u00e8 protagonista. Mentre Ambra tenta di fuggire a Parigi il capitano Parenti riesce ad arrestarla e a mandarla in carcere.\nFiore (Benedetta Gargari), la figlia di Ambra e Max, dopo avere subito il trauma per avere assistito alla morte del padre, subisce anche l'assenza forzata della madre ed apprende che la madre \u00e8 accusata di avere assoldato uno spacciatore per l'omicidio del marito Max Leonardi (in realt\u00e0 \u00e8 stato un russo a uccidere Max).\nPer Ambra, in carcere, \u00e8 un momento molto difficile e con un coccio di vetro trovato nel piazzale del carcere si taglia le vene, ma la sua compagna di cella Eva (Iaia Forte) la salva. Viene trasferita in ospedale dove le fanno una trasfusione e la salvano.\nAmbra viene scarcerata e chiamer\u00e0 Fiore a testimoniare.\nSeconda serie.\nDopo il processo Fiore e Ambra partono.\nLiliana Ungari (Claudia Coli), figlia del procuratore Ungari, parte per l'Africa, dove scopre una miniera abusiva di diamanti. La donna, nascondedosi una microcamera nel vestito, fa un reportage. Alla presentazione con gli amici di Kirnienko, Tanja Vassylliver (Barbara Mautino) la riconosce come la figlia del procuratore Ungari. Liliana fugge sconvolta e prende un aereo. Arrivata all'aeroporto, Liliana nasconde il video del reportage in un armadietto del personale di servizio, dopo di che, chiama il padre e gli dice che deve parlargli urgentemente. Il padre la invita a cena, arrivata davanti al cancello, parcheggia la macchina, e mentre sta entrando in casa, viene rapita e uccisa. Marta fa delle indagini sulla morte di Liliana, la sua migliore amica, e viene rapita, ma subito liberata quando scoprono che lei \u00e8 la moglie del Capitano Parenti. Benedetto trovato il reportage nascosto da Liliana nell'aeroporto e scoperto che dietro c'\u00e8 Roman Kirnienko ex agente del KGB che dopo la fine dell'unione sovietica \u00e8 diventato un trafficante di armi e di diamanti ricevuti come pagamento per le armi vendute che poi lo stesso Kirnienko rivende grazie a un gioielliere che Luisa ha sposato da cui ha avuto un figlio. Scoperto Kirnienko tenta di fuggire su uno yacht ma viene fermato e arrestato da Emilio col resto della sua banda. Purtroppo la vittoria di Emilio ha un sapore amaro Luisa a causa di uno sparo di uno degli uomini di Kirnienko muore giorni dopo in ospedale tuttavia prima di morire si fa promettere da Marta di occuparsi di suo figlio promessa che Marta mantiene adottandolo come suo insieme ad Emilio. "}
{"id": "2425341", "revid": "767487", "url": "https://it.wikipedia.org/wiki?curid=2425341", "title": "Paul de Saint-Victor", "text": "Figlio del poeta e giornalista Jacques Bins, conte di Saint-Victor, rinunci\u00f2 ad utilizzare il suo titolo nobiliare per affermare i suoi principii democratici. Cominci\u00f2 la sua carriera di critico al \"Pays\" nel 1851; quattro anni dopo prese il posto di Th\u00e9ophile Gautier a \"La Presse\". Nel 1866 si trasfer\u00ec a \"Libert\u00e9\", e tre anni pi\u00f9 tardi entr\u00f2 nella redazione di \"Le Moniteur universel\".\nNel 1870, durante gli ultimi giorni del Secondo Impero francese fu nominato ispettore generale per le belle arti.\nQuasi tutte le sue opere in volume sono raccolte di articoli, come la sua opera pi\u00f9 nota, \"Hommes et dieux\" (1867). La sua morte interruppe la stesura di \"Les deux masques\", opera in cui l'autore intendeva analizzare l'intera letteratura drammatica dell'antichit\u00e0 e dei tempi moderni."}
{"id": "2425348", "revid": "6923", "url": "https://it.wikipedia.org/wiki?curid=2425348", "title": "Kaykhusraw II", "text": "Figlio di Kayqubad I, divenne sultano nel 1237. Alla sua morte, gli successe, seppur per poco, il figlio primogenito Kaykaus II, che in seguito divise il governo con i suoi due fratelli.\nBiografia.\nNel 1237, Ghiy\u0101th al-D\u012bn Kay Khusraw si spos\u00f2 in terze nozze con G\u00fcrc\u00fc Hatun, la figlia della regina della Georgia Rusudan e nipote del sultano selgiuchide Toghrul II. Il marito di Rusudan si era convertito alla cristianesimo ortodosso per sposarla. G\u00fcrc\u00fc Hatun, per sposare in terze nozze il sultano, si convert\u00ec invece all'Islam, prendendo il nome di Ghurji Khatun. Questo matrimonio avrebbe dovuto assicurare la pace tra i due regni. Kaykhusraw ebbe tra l'altro quattro figli, tre maschi e una femmina.\nIl padre mor\u00ec nel maggio del 1237, e Kaykhusraw successe al padre con l'appoggio di Sa\u02bfd al-D\u012bn K\u00f6pek e l'assassinio dei suoi fratelli.\nIl regno.\nKaykhusraw eredit\u00f2 un regno all'apice della sua potenza, che presto entr\u00f2 in decadenza. Questa decadenza venne accelerata dall'influenza del visir Sa`d ad-D\u00een K\u00f6pek, che aveva aiutato Kaykhusraw nella successione al trono e che aveva un forte ascendente sul sultano. Sotto la sua influenza furono eliminati tutti gli uomini di stato, che si ritrov\u00f2 senza direzione.\nNegli anni 1236/37, i Mongoli, appoggiati dai georgiani, devastarono l'Anatolia, arrivando fin sotto le mura di Sivas e di Malatya.\nL'insurrezione di Baba Ishaq.\nNel 1240, uno shaykh chiamato Baba Ishaq, o Baba Res\u00fcl, si proclam\u00f2 profeta, preannunciando una nuova era; comportandosi pi\u00f9 come uno sciamano che come un dignitario musulmano, utilizz\u00f2 i disordini esistenti all'interno dei governi musulmani per riunire attorno a s\u00e9 le folle, e chiam\u00f2 il popolo a insorgere contro l'amministrazione corrotta di Kaykhusraw. I ribelli, favoriti dal suo fervore, presero il controllo di Mara\u015f, Kahta, Ad\u0131yaman, dichiarandole autonome. Le forze selgiuchidi furono sconfitte a Elbistan e Malatya. Da qui l'insurrezione si spost\u00f2 verso Sivas che venne saccheggiata per poi dirigersi verso Amasya. Prima che gli insorti potessero raggiungere le regioni turche, per\u00f2, Baba Ishaq venne catturato e impiccato dai Selgiuchidi.\nCredendolo ancora vivo, per\u00f2, i ribelli continuarono ad attaccare i Selgiuchidi, sconfiggendoli ancora una volta a Konya. Terrorizzato, il sultano abbandon\u00f2 la citt\u00e0 per rifugiarsi a Kubadabad, presso il suo visir Sa\u02bfd al-D\u012bn K\u00f6pek. L'esercito di Erzurum giunse a dar man forte a quello selgiuchide e, con una certa difficolt\u00e0, i due eserciti riuscirono a sedare la rivolta battendo gli insorti presso Malya nei pressi di K\u0131r\u015fehir.\nInvasione mongola.\nIl sultanato mostr\u00f2 tutta la sua debolezza quando le orde mongole, guidate da Bayju, invasero l'Anatolia nel 1241 e occuparono Erzurum. Per contenere l'invasione, Kaykhusraw riun\u00ec un esercito composto in gran parte da mercenari bizantini, armeni ed europei.\nNel 1243, Bayju torn\u00f2 con una forza armata di trentamila uomini, mentre Kaykhusraw ne riusc\u00ec ad allineare ottantamila. Il 26 giugno 1243, nella battaglia di K\u00f6se Da\u011f, il sultano fu sconfitto dalle orde mongole e si rifugi\u00f2 a Antalya, lasciando i Mongoli a prendere e saccheggiare prima Sivas e poi Kayseri. Mentre i Mongoli si stavano ritirando nei loro quartieri invernali, vennero raggiunti da ambasciatori del sultano, che riuscirono a convincere Bayju a sottoscrivere una pace, con la promessa di consegnargli numerose piazzeforti e di pagargli sostanziosi tributi annuali.\nLa sconfitta subita dal Sultano marc\u00f2 il declino del sultanato di Rum. Le diatribe attorno alla successione aprirono la strada alle successive ingerenze mongole nella conduzione politica del regno. Questo periodo di egemonia mongola nel regno selgiuchide viene chiamato Ilkhanato.\nLa successione.\nAlla sua morte nel 1246, Kaykhusraw II lasci\u00f2 tre eredi maschi e una figlia, nati da tre mogli differenti, tutti ancora in giovane et\u00e0, tra i sette e i dodici anni di et\u00e0. I pretendenti erano:\nLa reggenza venne assicurata dal vizir Shams al-Din al-Isfahani, che divenne presto molto influente sposando la prima moglie del sultano, la madre di \u02bfIzz al-D\u012bn Kay K\u0101wus, che salir\u00e0 al trono con il nome di Qilij Arslan IV. Tuttavia, i Mongoli imporranno, nel 1248, un triumvirato diviso con i fratelli.\nL'eredit\u00e0.\nNonostante dovesse regnare in un momento molto perturbato, il Sultano Kaykhusraw II avvi\u00f2 la costruzione di un buon numero di caravanserragli. La corte di A\u011fzikara Han, Incir Han, Kirkg\u00f6z Han, Pazar Han sorto nelle prossimit\u00e0 di un ponte costruito nella medesima epoca, Cimcimli Sultan Han, \u00c7ekereksu Han, Ibipsa Han, \u00c7iftlik Han, Karg\u0131 Han, Susuz Han, \u00c7akall\u0131 Han, Ezinepazar Han e \u015earafsa Han."}
{"id": "2425349", "revid": "212348", "url": "https://it.wikipedia.org/wiki?curid=2425349", "title": "Eon Productions", "text": ""}
{"id": "2425358", "revid": "767487", "url": "https://it.wikipedia.org/wiki?curid=2425358", "title": "Strunz &amp; Farah", "text": "Strunz &amp; Farah \u00e8 un duo di chitarristi che suonano un genere misto tra world fusion e flamenco.\nJorge Strunz, nato in Costa Rica, e Ardeshir Farah, iraniano, si incontrarono negli Stati Uniti nel 1979. Jorge Strunz fu uno dei fondatori di \"Caldera\", una latin band che combinava jazz, funk e rock insieme a musica latina. Lo scarso successo commerciale fece s\u00ec che l'attivit\u00e0 del gruppo cessasse. Jorge Strunz form\u00f2 quindi il duo con Ardeshir Farah. Entrambi suonatori di chitarra a livello professionale, formarono subito un duo affiatato, dando luogo al loro primo disco, \"Mosaico\", nel 1980.\nIl percorso musicale si evolve partendo da sonorit\u00e0 non sempre di facile ascolto, dalle tendenze estremamente esotiche (celebre la frase del produttore del loro primo disco il quale, dopo aver ascoltato le registrazione esclam\u00f2: \"Grande lavoro ragazzi, ma dove andiamo a venderlo, a Timbuktu?\" [Cit. ultima pagina di copertina di \"Heat of the Sun\"]).\nCon il tempo i suoni si ammorbidiscono e si arricchiscono di nuove sonorit\u00e0: agli strumenti precolombiani si aggiungono quelli \"tradizionali\", che insieme alla straordinaria bravura tecnica del duo, contribuiscono a creare atmosfere a volte orientali altre latine, ma comunque molto pi\u00f9 ascoltabili."}
{"id": "2425359", "revid": "287204", "url": "https://it.wikipedia.org/wiki?curid=2425359", "title": "Eis-Hockey-Club Visp", "text": "L'EHC Visp \u00e8 una squadra di hockey su ghiaccio con sede nella cittadina svizzera di Visp, nel Canton Vallese. Fu fondata nel 1939. La compagine attualmente milita nella Lega Nazionale B, seconda divisione del campionato svizzero. I colori sociali sono il rosso ed il bianco. Le partite casalinghe vengono disputate presso la Litternahalle, che pu\u00f2 contenere 4'300 spettatori.\nNel corso della sua storia la squadra ha conquistato un campionato svizzero, tre titoli di Lega Nazionale B, una Coppa Svizzera, ed ha vinto per cinque volte il titolo di Prima Lega nel girone Ovest.\nStoria.\nL'EHC Visp nacque nel 1939, e per i primi tre decenni della sua storia rimase ai margini dell'hockey su ghiaccio svizzero. Nella stagione 1959-1960 arriv\u00f2 il primo successo in Lega Nazionale B, con la promozione nella Lega Nazionale A. Nel giro di soli due anni il Visp fu in grado di conquistare il titolo nazionale.\nLa formazione vallesana vinse anche una Coppa Svizzera nel 1964, e rimase in LNA fino al 1972. Da quell'anno fino al 1985 l'EHC Visp milit\u00f2 in Lega Nazionale B, prima di venir retrocessa in Prima Lega. Negli anni 1990, grazie anche a quattro titoli vinti nel giro di poche stagioni, la squadra fece ritorno in LNB. Nella stagione 2009-2010 il Visp conquist\u00f2 il primo posto nella stagione regolare, venendo sconfitto in finale dal Lausanne HC, mentre l'anno successivo, dopo aver concluso in sesta posizione la regular season, riuscirono nell'impresa di ritornare al successo nella Lega Nazionale B."}
{"id": "2425361", "revid": "2091899", "url": "https://it.wikipedia.org/wiki?curid=2425361", "title": "Palazzo della Grande loggia", "text": "Il palazzo della Grande loggia \u00e8 un palazzo monumentale di Napoli ubicato in via Duomo, al civico 214. Al suo interno, vi \u00e8 il consolato della Polonia.\nIl palazzo ha origini quattrocentesche e rappresenta, in ottima maniera, una sintesi dei caratteri architettonici della Napoli dell'epoca: vi sono elementi dell'architettura rinascimentale ed altri elementi durazzesco-catalani. L'edificio \u00e8 stato rimaneggiato diverse volte nel corso dei secoli fino al XIX secolo, quando fu rifatto il prospetto su via Duomo.\nLa facciata presenta caratteri eclettici tipici dell'Ottocento: fino al mezzanino \u00e8 ricoperta da bugnato liscio; gli altri piani, invece, sono contraddistinti da una decorazione piuttosto classica, con una sopraelevazione del fabbricato. L'androne \u00e8 caratterizzato dall'arcone in piperno a sezione poligonale, tipico dell'architettura durazzesca.\nIl cortile \u00e8 caratterizzato dall'arco a sesto ribassato, modello ripreso dall'architettura catalana, che fa da sfondo a questo ambiente; sul lato destro si apre una loggia a quattro arcate in piperno con profilo poligonale."}
{"id": "2425365", "revid": "7459", "url": "https://it.wikipedia.org/wiki?curid=2425365", "title": "Kay Khusraw II", "text": ""}
{"id": "2425366", "revid": "190231", "url": "https://it.wikipedia.org/wiki?curid=2425366", "title": "Vice Ammiraglio", "text": ""}
{"id": "2425370", "revid": "116987790", "url": "https://it.wikipedia.org/wiki?curid=2425370", "title": "Dana Tan", "text": "Dana Tan \u00e8 un personaggio immaginario della serie televisiva a cartoni animati \"Batman of the Future\", \u00e8 la fidanzata ed in seguito moglie di Terry McGinnis, il nuovo Batman, e per la maggior parte della serie \u00e8 all'oscuro del suo segreto.\nDana \u00e8 una ragazza solare, allegra, gentile e disponibile seppur molto testarda, forse anche pi\u00f9 di Terry, e se da un lato questo li accomuna dall'altro li porta a molte discussioni e litigi, che nonostante ci\u00f2 riescono sempre a superare.\nIn italiano \u00e8 doppiata da Renata Bertolas.\nBiografia del personaggio.\nDana \u00e8 probabilmente nata a Gotham, sebbene non si sappia con esattezza quando. Non si hanno notizie di sua madre, ma durante la serie si conosce il padre (del quale non viene detto il nome), il cui atteggiamento protettivo nei suoi confronti fa presupporre che sia il solo genitore della ragazza in vita, dato che conobbe \"Big Time\" miglior amico di Terry, che il giovane incontr\u00f2 a 14 anni quando fin\u00ec in riformatorio. \u00c8 probabile che Dana abbia conosciuto Terry, prima delle scuole medie, forse alle elementari. Nonostante avesse la fama del teppista, la ragazza supera i pregiudizi degli altri (tra cui anche il padre) e si avvicina molto a Terry, tanto che il rapporto tra i due \u00e8 molto tenero e condividono un amore estremamente sincero: nonostante gli svariati litigi pare essere indissolubile. \nLa migliore amica di Dana \u00e8 Chelsea Cunningham, le due sono viste spesso insieme, ma ha un buon rapporto anche con Max Gibson, Blade Summer e Howard Groote; pare inoltre molto infastidita dagli atteggiamenti infantili assunti da Terry con Nelson e li considera spesso come \"due immaturi\". \nTerry, nonostante non lo dia sempre esplicitamente a vedere considera Dana la persona pi\u00f9 importante della sua vita, e l'unico motivo per cui non le vuole rivelare il suo segreto \u00e8 per proteggerla. Una prova dell'importanza che Dana ha per Terry sono le sue reazioni violente ed incontrollate quando la ragazza \u00e8 in pericolo o le succede qualcosa; questa caratteristica, che l'accomuna con il padre porter\u00e0 quest'ultimo a rivalutare il suo pensiero a proposito del ragazzo, e ad appianare le divergenze con lui. Nonostante i numerosi flirt con altre ragazze, Terry rimarr\u00e0 sempre fedele solo a Dana; inoltre non avr\u00e0 mai rapporti particolarmente seri con le altre ragazze, eccezion fatta che per Melanie Walker. La donna adatta per lui sar\u00e0 sempre Dana.\nNell'episodio della serie \"Justice League Unlimited\" intitolato \"Epilogo\", finale ufficiale della serie, ambientato dodici anni dopo il film \"\" (e quindi 15 anni da quando Terry \u00e8 diventato Batman), i due, ormai divenuti adulti, discorrono nel parco della loro relazione, (dopo che Terry ha scoperto di essere stato biologicamente clonato da Bruce ed \u00e8 stato sconvolto dalla scoperta); nel dialogo scopriamo che nel corso degli anni Terry ha rivelato il suo segreto alla donna che pare aver accettato tutto gi\u00e0 da tempo. Prima di salutarsi poich\u00e9 il giovane ha bisogno di tempo per riflettere sulla sua vita, la ragazza gli dice che lo aspetter\u00e0. Alla fine dell'episodio, dopo che ha parlato con la sua \"creatrice\" Terry comprende chi \u00e8 davvero ed accetta in pace il suo destino. Prese le redini della sua vita, il ragazzo telefona a Dana e le dice che ha qualcosa di importante da dirle; mentre parla tira fuori dalla tasca una scatola contenente un anello di fidanzamento."}
{"id": "2425379", "revid": "767487", "url": "https://it.wikipedia.org/wiki?curid=2425379", "title": "Palazzo Persico", "text": "Il Palazzo Persico \u00e8 un edificio storico di Napoli, ubicato in via Pietro Trinchera.\nIl fabbricato venne eretto in epoca sconosciuta, ma di certo si sa che fu completamente rifatto nel XVIII secolo in stile barocco, come testimonia la scala nel cortile.\nL'edificio presenta una semplice e stretta facciata, mentre, nell'interno, attraversato un piccolo androne, si pu\u00f2 notare un compatto cortile con scala sul fondo. La scala aperta presenta una particolare peculiarit\u00e0: \u00e8 impostata su una pianta a matrice decagonale, rivolta sullo spazio antistante attraverso delle aperture ad arco. Dentro la scala \u00e8 stato inserito un ascensore moderno.\nIl palazzo \u00e8 stato totalmente restaurato in anni recenti dopo un periodo di decadenza."}
{"id": "2425382", "revid": "1543377", "url": "https://it.wikipedia.org/wiki?curid=2425382", "title": "Fileta di Coo", "text": "Biografia.\nNon abbiamo molti dati sicuri sulla vita di Fileta. Non \u00e8 certo neanche il luogo di nascita: Fileta veniva chiamato \"\u039a\u1ff7\u03bf\u03c2\" (\"K\u1ed7os\" = di Coo), ma si discute se l'aggettivo gli sia stato dato perch\u00e9 a Cos, isola del Dodecaneso a breve distanza da Alicarnasso (Asia Minore), ci sia nato, oppure perch\u00e9 ci visse a lungo, nonostante si ritenga sia nato a Rodi. Secondo la Suda, il poeta, figlio di Telefo (\u03a4\u03ae\u03bb\u03b5\u03c6\u03bf\u03c2, \"T\u1e17lephos\") ed Euctione (\u0395\u1f50\u03ba\u03c4\u03b9\u03cc\u03bd\u03b7, \"Eukti\u00f3n\u0113\"), sarebbe stato contemporaneo di Filippo II di Macedonia (382 a.C.\u2013336 a.C.) e Alessandro Magno (356 a.C.\u2013323 a.C.). Poich\u00e9, peraltro, Fileta fu chiamato ad Alessandria d'Egitto come precettore del futuro re Tolemeo II Filadelfo (308 a.C.\u2013246 a.C.), doveva essere gi\u00e0 famoso attorno al 300 a.C., il che porta a situarne la nascita, secondo il calcolo classico del \"floruit\" ai 40 anni, intorno al 340 a.C..\nPrima di entrare al servizio di Tolomeo I Sotere come precettore di colui che sarebbe stato re col nome di Tolomeo II, ad Alessandria Fileta aveva avuto come discepolo Zenodoto. Tornato a Cos, secondo gli antichi, fu maestro di Ermesianatte e, almeno idealmente, di Teocrito. Secondo la tradizione, era magro ed emaciato e, nelle parodie dei comici, doveva portare scarpe con suole di piombo per non esser trascinato via dal vento. Ermesianatte ed Ovidio fanno anche il nome della donna amata dal poeta, probabilmente la moglie: Bittide o Battide (in greco: \u0392\u03b9\u03c4\u03c4\u03af\u03c2, \"Bitt\u00ecs\"). Era certamente morto quando Teocrito compose le \"Talisie\" (275 a.C. circa): un epigramma ne attribuiva la morte alle estenuanti meditazioni notturne nel tentativo di risolvere l'antinomia del mentitore. Ermesianatte ricorda che i concittadini ne onorarono la memoria con una statua di bronzo a Cos, all'ombra di un platano.\nOpere.\nFileta fu il primo fra gli alessandrini a fare filologia all'interno del testo poetico: nelle sue composizioni troviamo, infatti, prese di posizione filologiche.\nFra le opere in versi, sono noti i seguenti titoli: \nDi tutto questo rimangono soltanto 27 brevi frammenti per le opere poetiche e 30 glosse dalle opere grammaticali, sicch\u00e9 risulta difficile dire che cosa fossero queste opere, eccetto identificarne gli argomenti.\nCaratteristiche.\nDal pochissimo che ne sappiamo, Fileta appare comunque un \"poeta doctus\" sulle orme di Antimaco di Colofone: un poeta di grande eleganza formale, amante di leggende dotte anche locali, autore di brevi componimenti, in metro epico ed elegiaco, con parole rare e ricercate. Tali caratteri, evidenti anche nel poco che resta dei suoi componimenti, gli procurarono riconoscimento immediato da poeti e prosatori, tanto che, per quanto noto, fu il primo ad essere definito esplicitamente \"tanto poeta quanto studioso\" (). Poich\u00e9, infatti, era stato il tutore del Filadelfo, si ritiene che abbia avuto una grande influenza sullo sviluppo del \"Museion\" ad Alessandria, un'istituzione accademica che includeva la famosa Biblioteca di Alessandria. Fileta fu il primo scrittore, insomma, a combinare, nelle sue opere, qualit\u00e0 che aprirono la strada alle sperimentazioni ellenistiche: la variet\u00e0, la cultura e l'uso di fonti omeriche in opere non epiche.\nLa sua reputazione presso gli studiosi dur\u00f2 per almeno un secolo: La sua reputazione presso gli alessandrini fu, comunque, grande e venne considerato uno dei maestri e precursori della nuova poesia, elencato nel Canone alessandrino dei poeti elegiaci. Teocrito, il creatore della bucolico, scrisse di lui come di un modello e di un maestro, mentre ad Atene il comico Stratone ironizzava sul fatto che persino il pubblico sapesse il vocabolario di Fileta, che venne recensito pi\u00f9 di un secolo dopo dall'influente studioso di Omero Aristarco di Samotracia nel suo \"Contro \"Fileta '(). Il geografo Strabone lo descrisse tre secoli pi\u00f9 tardi, come detto, come \"allo stesso tempo poeta e critico\". L'influsso di Fileta sulla poesia successiva \u00e8, dunque, indubbio: la sua poesia \u00e8 menzionata o citata brevemente da Callimaco e da altri autori immediatamente successivi e la sua fama poetica dur\u00f2 almeno tre secoli, poich\u00e9 i poeti augustei identificavano il suo nome con la grande scrittura elegiaca, come dimostra il fatto che Properzio lo legava a Callimaco con il famoso distico:\nUn secolo dopo, Quintiliano classific\u00f2 Fileta come secondo solo a Callimaco tra i poeti elegiaci. Nonostante la sua notoriet\u00e0, quasi tutte le opere di Fileta sembrano essere scomparse nel giro di due secoli, quindi \u00e8 probabile che gli scrittori vissuti dopo il II secolo a.C. abbiano letto solo poche righe dei suoi scritti."}
{"id": "2425383", "revid": "22475", "url": "https://it.wikipedia.org/wiki?curid=2425383", "title": "Bartercard Premiership", "text": ""}
{"id": "2425386", "revid": "253269", "url": "https://it.wikipedia.org/wiki?curid=2425386", "title": "Tom Mankiewicz", "text": "Biografia.\nFiglio del regista Joseph L. Mankiewicz, Tom Mankiewicz inizia la sua carriera partecipando come assistente di produzione a \"I Comancheros\" (1961), diretto da Michael Curtiz. Nel 1963 collabora con Stuart Millar e Lawrence Turman nella realizzazione di \"L'amaro sapore del potere\".\nDal 1971 al 1974 scrive le sceneggiature di tre film di James Bond (\"Una cascata di diamanti\", \"Vivi e lascia morire\" e \"L'uomo dalla pistola d'oro\").\nNel 1978 viene scelto da Richard Donner per scrivere \"Superman\", e per il personaggio scriver\u00e0 anche il seguito \"Superman II\" (1980), diretto da Richard Lester.\nTra le molte pellicole sceneggiate e dirette, Mankiewitz \u00e8 stato anche consulente creativo della serie televisiva degli anni ottanta \"Cuore e batticuore\" con Robert Wagner e Stefanie Powers, di cui ha anche diretto alcuni episodi.\nMuore per un tumore al pancreas il 31 luglio 2010 all'et\u00e0 di 68 anni."}
{"id": "2425392", "revid": "767487", "url": "https://it.wikipedia.org/wiki?curid=2425392", "title": "Darby Crash", "text": " Con i The Germs ha pubblicato \"(GI)\" nel 1979, considerato uno degli album pi\u00f9 influenti di tutti i tempi per l'hardcore punk. \u00c8 morto il 7 dicembre 1980 a 22 anni, a causa di un'overdose di eroina.\nBiografia.\nInfanzia ed educazione.\nCrash vive un'infanzia difficile: l'uomo che credeva essere suo padre biologico abbandona la famiglia ed il fratello muore per un'overdose di droga. Durante l'adolescenza, la sorella gli rivela che il padre biologico era in realt\u00e0 un marinaio svedese, William Bj\u00f6rklund. Crash frequenta l'IPS, Innovative Program School, una scuola all'interno della University High School di Los Angeles. Il programma dell'IPS prevedeva un'educazione che combinava elementi dell'Erhard Seminars Training e di Scientology. Frequentando la scuola inizia ad interessarsi a letture considerate \"pericolose\" che comprendono il \"Mein Kampf\" di Adolf Hitler, gli scritti del filosofo Friedrich Nietzsche, e le esternazioni dal carcere di Charles Manson.\nLe prime esperienze musicali.\nPrima dei The Germs, Beahm e Pat Smear formano i Sophistifuck and the Revlon Spam Queens, ma abbreviano il nome perch\u00e9 troppo costoso da stampare nelle t-shirt per via della lunghezza. Prima di riscuotere successo al Whisky a Go Go, Belinda Carlisle \u00e8 stata una componente della band, e appare nella prima traccia del loro album live. Dopo un breve periodo in cui prende il soprannome di Bobby Pyn, Beahm lo cambia in Darby Crash. I The Germs diventano importanti nella scena punk di Los Angeles, e appaiono anche nel film del 1981 \"The Decline of Western Civilization\", diretto da Penelope Spheeris.\nLa Darby Crash Band, la reunion e la morte.\nPoco dopo il successo, Darby e Pat formano la poco longeva Darby Crash Band. Il batterista dei Circle Jerks Lucky Lehrer entra nella formazione alla vigilia del primo concerto, un tutto esaurito, ma, durante il soundcheck, Darby caccia il batterista a seguito di un litigio. Il gruppo, descritto da Smear come \u00absimile ai Germs ma con componenti peggiori\u00bb, suona qualche concerto, destando reazioni poco entusiaste, sciogliendosi poco dopo. Crash contatta quindi Smear per una riunione dei Germs, affermando la necessit\u00e0 di \u00abdare visibilit\u00e0 al punk\u00bb. Ciononostante, Smear ha affermato successivamente che Crash in realt\u00e0 cercava denaro per acquistare abbastanza eroina per un'overdose, e - nonostante Darby avesse descritto questa prospettiva molte volte nel passato - Pat non l'aveva preso sul serio. Il 3 dicembre 1980 lo Starwood Club ospita il concerto finale del gruppo, con Don Bolles alla batteria. Crash si suicida quattro giorni dopo (quindi alla stessa et\u00e0 e con la stessa modalit\u00e0 adoperata da Sid Vicious) assieme all'amica Casey Cola, che alla fine sopravviver\u00e0.\n\"What We Do Is Secret\".\nCrash ed i The Germs sono i protagonisti del film biografico del 2007 \"What We Do Is Secret\", con Shane West nella parte del cantante. Lo stesso West sostituir\u00e0 Crash alla voce nei The Germs, dopo la loro riunione nel 2005."}
{"id": "2425393", "revid": "22475", "url": "https://it.wikipedia.org/wiki?curid=2425393", "title": "American National Rugby League", "text": ""}
{"id": "2425401", "revid": "729019", "url": "https://it.wikipedia.org/wiki?curid=2425401", "title": "Vittorio Sbardella", "text": "Biografia.\nIn giovent\u00f9 aderisce a un movimento politico di estrema destra, poi si avvicina al Movimento Sociale italiano di cui \u00e8 dirigente della Giovane Italia e del FUAN, che lascia per aderire al movimento Nuova Repubblica di Pacciardi. Nei primi anni settanta si iscrive alla Democrazia Cristiana. Divenuto consigliere e assessore regionale del Lazio, assunse la carica di segretario regionale della Democrazia Cristiana nel Lazio dal 1983 al 1986.\nEletto deputato alla Camera nel 1987 nel collegio di Roma per la DC con 125.000 preferenze, viene riconfermato nel 1992. Editore del settimanale \"Il Sabato\", fa parte della corrente di Giulio Andreotti, chiamata \"Primavera\", viene soprannominato \"lo squalo\". Fuoriesce nel 1992 dalla corrente andreottiana, dopo l'omicidio di Salvo Lima.\nSbardella \u00e8 stato coinvolto nello scandalo Tangentopoli all'inizio degli anni '90. Muore nel 1994 di tumore al polmone.\nNella cultura di massa.\nIl suo personaggio compare nel film \"Il divo\", dove \u00e8 interpretato da Massimo Popolizio."}
{"id": "2425404", "revid": "125721101", "url": "https://it.wikipedia.org/wiki?curid=2425404", "title": "Turn und Sportverein Hartberg", "text": "Il Turn- und Sportverein Hartberg, abbreviato in \"TSV Hartberg\" e noto come \"TSV Lopocasport Hartberg\" per motivi di sponsor, \u00e8 una societ\u00e0 polisportiva con sede ad Hartberg, in Austria.\nLa sezione calcistica milita nella Bundesliga, la massima serie del campionato austriaco di calcio, dopo la promozione ottenuta vincendo la Regionalliga Mitte nella stagione 2008-2009.\nIl club possiede anche una sezione di pallavolo, lo Hartberg Volleyball.\nStoria.\nGli anni nel campionato regionale.\nIl club \u00e8 stato fondato il 29 aprile 1946. Lo statuto prevedeva che sarebbero stati molti gli sport praticati, dal calcio alla pallamano, l'atletica, il nuoto, la danza e gli sport invernali. Per anni prese parte ai tornei regionali della Stiria finch\u00e9, nel 1978, fu promossa nel massimo campionato regionale, con la denominazione sponsorizzata di \"TSV Sparkasse Hartberg\".\nNella stagione 1986-1987 la squadra raggiunse, per la prima volta nella sua storia, i quarti di finale di \u00d6FB-Cup, dopo aver eliminato negli ottavi il Wiener Sport-Club dell'allenatore-giocatore Hans Krankl (1-0). L'anno seguente, vinse il primo titolo regionale, anche se non fu poi in grado di ottenere la promozione in Regionalliga, sconfitto negli spareggi dal Wolfsberger AC (0-6 e 2-3) e dal Ried (1-0 e 7-3).\nNel 1988-1989 la squadra torn\u00f2 agli onori della cronaca sportiva nazionale, con la qualificazione ai quarti di finale di coppa dove fu per\u00f2 eliminato dall'Austria Salisburgo ai tiri di rigore (4-5). Nel 1989-1990 conquist\u00f2 nuovamente il titolo di campione della Stiria, stabilendo anche il record assoluto di punti (53), ma ancora una volta non riesce a superare il girone di qualificazione alla Regionalliga, superato dal Wolfsberger AC (0-2, 2-2) e dal Ried (3-4 e 2-3) esattamente come tre anni prima.\nUn nuovo campionato vittorioso arriv\u00f2 nel 1994-1995. Grazie alla modifica del formato della Regionalliga, questa vittoria signific\u00f2 promozione diretta nella terza divisione. Nella stessa stagione, la squadra ha raggiunto le semifinali di coppa d'Austria, dove \u00e8 stata sconfitta dal Leoben per 0-1. Nel 1995-1996 il club centr\u00f2 la seconda promozione consecutiva, vincendo il torneo di Regionalliga Mitte e conquistando per la prima volta la promozione in un campionato professionistico, la 2. Division. 14\u00b0 al termine del torneo cadetto 1996-1997, nella stagione successiva chiuse all'11\u00ba posto ma, a causa della riforma del campionato, fu retrocesso in Regionalliga.\nTra Regionalliga ed Erste Liga.\nNella stagione 1998-1999 l'Hartberg vince il torneo di Regionalliga Mitte, conquistando cos\u00ec il diritto di sfidare il Wattens nello spareggio per la promozione in Erste Liga. La doppia sfida si conclude col successo dei tirolesi, 2-0 e 3-2; il Wattens \u00e8 promosso nel nuovo torneo cadetto a 10 squadre, l'Hartberg rimane in terza serie.\nDopo il 10\u00ba posto del 1999-2000, la formazione stiriana inanella una serie di campionati terminati sempre a ridosso delle prime posizioni: 3\u00b0 nel 2000-2001 e nel 2001-2002, 2\u00b0 nei successivi tre tornei. Si arriva cos\u00ec alla stagione 2005-2006, al termine della quale la squadra viene promossa in Erste Liga con tre giornate d'anticipo, vincendo il girone centrale di Regionalliga. Poich\u00e9 il torneo cadetto cambia \"format\", passando da 10 a 12 squadre, i bianco-azzurri ottengono la promozione diretta. Tuttavia, l'11\u00ba posto finale del torneo 2006-2007 condanna l'Hartberg alla retrocessione immediata.\nNel 2007-2008 la squadra termina la stagione al 7\u00ba posto, a notevole distanza dal V\u00f6cklabruck campione. Nel 2008-2009 ottiene la promozione vincendo il campionato di Regionalliga Mitte proprio all'ultima giornata, dopo un lungo confronto con il Grazer AK.\nLa stagione successiva si conclude con la salvezza conquistata col 9\u00ba posto finale. Nel 2010-2011 migliora la posizione in campionato, con l'8\u00ba posto, e raggiunge gli ottavi di finale di \u00d6FB Cup, superando prima il Seekirchen e poi il Sierning, prima di cedere al Rapid Vienna per 0-3.\nNella stagione 2011-2012 il club stiriano, sotto la guida di Kurt Garger, ha trascorso buona parte della stagione sul fondo della classifica. Un primo cambio di allenatore, con l'innesto di Walter H\u00f6rmann, non ha portato i risultati sperati, chiudendo al 10\u00ba ed ultimo posto il torneo. La federazione, per\u00f2, non concede la licenza professionista al LASK Linz e, pertanto, la formazione dell'Alta Austria viene retrocessa in Regionalliga. Questo permette ai bianco-azzurri di disputare lo spareggio contro il Grazer AK. Dopo uno 0-0 nella gara d'andata, giocata nel capoluogo, la squadra arriva a condurre per 3-0 quella di ritorno allo Stadion Hartberg, prima dell'interruzione al minuto 76 per invasione di campo di alcuni tifosi dei \"Rotjacken\". La federazione e la lega hanno omologato il risultato, permettendo al club di disputare anche nella stagione 2012-2013 il campionato di Erste Liga.\nNella stessa stagione l'Hartberg ha raggiunto per la seconda volta nella sua storia le semifinali di \u00d6FB-Cup, dopo aver eliminato anche i rivali regionali dello Sturm Graz nei quarti. Davanti al Salisburgo, futuro vincitore del \"double\", il cammino verso la finale \u00e8 stato interrotto, ancora una volta come nel 1995, per il minimo scarto.\nStatistiche e record.\nStatistiche nelle competizioni UEFA.\nTabella aggiornata al 6 novembre 2020.\nRosa 2021-2022.\n\"Rosa aggiornata al 15 febbraio 2022.\"\nRosa 2020-2021.\n\"Rosa aggiornata al 12 dicembre 2020.\"\nStadio.\nIl club utilizza, per le proprie partite casalinghe, lo Stadion Hartberg, costruito nel 2006.\nDi propriet\u00e0 dell'amministrazione comunale, \u00e8 completato da un centro sportivo polifunzionale, utilizzato non solo per il calcio, ma anche per l'atletica leggera, per concerti ed altri eventi.\nHa una capienza di 4.500 spettatori, di cui a sedere 650 nella tribuna est e 700 in quella ovest, oltre a sale VIP con servizio ristorante."}
{"id": "2425408", "revid": "212348", "url": "https://it.wikipedia.org/wiki?curid=2425408", "title": "TL9000", "text": ""}
{"id": "2425410", "revid": "125960596", "url": "https://it.wikipedia.org/wiki?curid=2425410", "title": "Vincenzo Costa", "text": "Fu federale del Partito Fascista Repubblicano di Milano durante la Repubblica Sociale Italiana.\nBiografia.\nLa giovinezza e la Grande Guerra.\nVincenzo Costa nacque da padre romagnolo e da madre milanese, all'interno di una famiglia che rivest\u00ec un ruolo di una certa rilevanza all'interno del Risorgimento, ad onorare il quale venne educato fin dalla nascita.\nAll'et\u00e0 di quindici anni si arruol\u00f2 in un'organizzazione paramilitare denominata \"Sursum Corda\", frequentando uno dei battaglioni di volontari nei momenti liberi dallo studio.\nDue anni pi\u00f9 tardi, durante la Grande Guerra, non ancora maggiorenne falsific\u00f2 i documenti d'identit\u00e0 per potersi arruolare e raggiungere il padre che gi\u00e0 combatteva al fronte, entrando nel 5\u00ba reggimento Alpini, battaglione Edolo. Fu in questo periodo che, presso il corso allievi ufficiali, conobbe Aldo Resega, con il quale intraprese un rapporto umano e politico profondo, che culmin\u00f2 e si concluse con l'omicidio di Resega stesso da parte dei GAP durante l'esperienza della Repubblica Sociale Italiana.\nDurante la Prima Guerra Mondiale, Costa combatt\u00e9 sull'altopiano di Asiago, in Val Dassa e a Caldonazzo. Inoltre partecip\u00f2 all'ingresso in Trento il 4 novembre 1918.\nFu in questo periodo, in particolare dai giorni della ritirata di Caporetto, che Costa venne a contatto con la propaganda bolscevica, che minava la resistenza delle truppe, portandole alla diserzione, e della popolazione civile, fiaccandone il morale.\nIl Biennio Rosso e lo Squadrismo.\nA guerra finita, durante il cosiddetto Biennio rosso, Costa rilev\u00f2 di persona a Cremona, in occasione della costituzione del 210\u00ba reggimento fanteria Brigata Bisagno - costituita dai prigionieri di guerra italiani di ritorno dalla prigionia nell'Impero austro-ungarico - che un fortissimo numero di soldati era di estrazione Partito Socialista Italiano o Anarchismo e si era fatto prendere volontariamente prigioniero dal nemico per non combattere. Durante questo periodo Costa form\u00f2 la sua indole sociale, comprendendo le ragioni e ponendosi dalla parte delle fasce pi\u00f9 deboli della popolazione, anche se in disaccordo con le idee bolsceviche.\nIl 17 marzo 1919 torn\u00f2 a Milano per convalescenza, dopo aver subito un'aggressione, in un clima teso tra scioperi e manifestazioni antinazionali, che per sua formazione familiare percep\u00ec come pericolose per il sentimento nazionale scaturito da Risorgimento e combattentismo interventismo, cominciando a farsi strada in lui come in molti altri combattenti lo spirito della trincerocrazia.\nIl 22 marzo, venne sapere dal Popolo d'Italia dell'appuntamento al giorno successivo per la formazione dei Fasci Italiani di Combattimento, presentandosi subito presso la sede di via Paolo da Cannobio per firmare l'adesione al movimento nelle mani di Cesare Rossi.\nIl giorno successivo si present\u00f2 quindi a Piazza San Sepolcro per partecipare al sansepolcrismo.\nIl 15 aprile partecip\u00f2 al primo grande scontro che oppose squadrismo, arditi, nazionalisti e reduci di guerra a socialisti ed anarchici, che culmin\u00f2 nell'Assalto all'Avanti! in via San Damiano. Costretti a barricarsi all'interno della sede del giornale, socialisti e anarchici aprirono il fuoco uccidendo il mitragliere Martino Speroni, primo insignito del titolo di Martire della Rivoluzione Fascista, il cui elmetto venne riportato in via Paolo da Cannobio proprio da Vincenzo Costa.\nL'ultima domenica di aprile conobbe inoltre Giovanni Host-Venturi, capitano del XIII reparto d'assalto e legionario di Fiume, incaricato dal presidente del consiglio nazionale fiumano Grossich di costituire un battaglione di volontari per difendere la citt\u00e0 dagli attacchi slavi dopo la partenza degli alleati, in modo da continuare a mantenere lo status di citt\u00e0 libera e facilitare l'annessione all'Italia.\nA Fiume Costa ebbe l'incarico di costituire un battaglione autonomo rispetto alla Legione \"Fiumana\", con incarichi di spionaggio e disturbo nei confronti dei nazionalisti slavi.\nIl 12 febbraio 1920, durante un servizio di guarnigione presso Grokovo, venne catturato dai carabinieri, interrogato ed infine posto agli arresti per diversi mesi presso il Brennero, a causa del suo rifiuto a ripudiare la Reggenza Italiana del Carnaro. Dopo la sua liberazione, Gabriele D'Annunzio lo incaric\u00f2 di fare da tramite per la corrispondenza tra lui e Mussolini, incarico naturalmente difficile per via dell'assedio del territorio facente capo a Fiume. Costa infatti venne nuovamente arrestato proprio in una di queste missioni, presso la stazione di Trieste alla fine di ottobre e trasferito a Cremona.\nIl 4 novembre si trova ancora ad una manifestazione fascista, che vede nuovamente i suoi arresti da parte delle guardie regie al termine di scontri tra fascisti e i socialisti. Data la gravit\u00e0 e la reiterazione del reato, Costa venne trasferito a Brindisi e, successivamente, al Corpo di spedizione italiano in Anatolia, impegnato in compiti operazioni umanitarie e di controguerriglia.\nLa maturazione.\nAlla fine del 1922, dopo l'esperienza in Turchia, Costa lasci\u00f2 l'esercito e cominci\u00f2 a lavorare presso le Officine Meccaniche (OM).\nLa sua attivit\u00e0 politica in questo periodo non fu di rilievo, ma comunque intensa ed appassionata. Pur essendo stato fascista della primissima ora, amico di praticamente tutti i capi del fascismo movimentista e delle squadre d'azione, nonch\u00e9 di Mussolini stesso, che conobbe anche nell'intimit\u00e0 familiare, Costa non volle assumere posizioni all'interno delle gerarchie dell'Italia fascista, rimanendo per diciassette anni dipendente delle Officine Meccaniche, occupandosi di sindacalismo fascista e assistenza sociale, attivit\u00e0 dirette sul territorio ed il popolo che pi\u00f9 si confacevano alla sua formazione ed al suo carattere.\nOrganizz\u00f2 quindi attivit\u00e0 ed iniziative sportive e ricreative, dalle Societ\u00e0 Sportive all'Opera nazionale del dopolavoro, accettando nel 1934 come unica carica ufficiale quella di segretario del fascio di Rogoredo. \nSpinse la costruzione di una scuola a Santi Angeli del Montello e case popolari (le cosiddette \"case minime\") a Taliedo.\nNel 1937 divenne ispettore dell'Ente comunale di assistenza di Milano, creando i relativi uffici rionali.\nGrazie al fatto di non essere all'interno delle gerarchie politiche, venne nominato inoltre componente della Corte di disciplina, con l'incarico di mettere ordine all'interno della federazione fascista milanese.\nDopo l'8 settembre 1943 ader\u00ec alla Repubblica sociale italiana e fu nominato vicefederale del PFR di Milano. Divenne comandante della 4\u00aa Brigata Nera Mobile \u201cAldo Resega\u201d.\nIl 27 aprile 1944 subentr\u00f2 a Dante Boattini quale federale di Milano.\nIl dopoguerra.\nIl 27 aprile 1945 fu fatto prigioniero a Carate Urio dai partigiani. Al momento della cattura tent\u00f2 il suicidio ma la pistola che si punt\u00f2 alla tempia gli venne immediatamente tolta di mano dai partigiani che stavano trattando la resa. Costa venne condannato a 18 anni di carcere per collaborazionismo ma gi\u00e0 nel 1949 torn\u00f2 in libert\u00e0.\nDopo la scarcerazione fond\u00f2 il \"Comitato per le onoranze ai Caduti e dispersi della Repubblica sociale\" e nel 1966 si fece promotore della costituzione nel Campo Dieci, detto il \"Campo dell'Onore\" in cui trovarono sepoltura i caduti della Repubblica Sociale Italiana e dove alla sua morte volle essere sepolto."}
{"id": "2425416", "revid": "125441535", "url": "https://it.wikipedia.org/wiki?curid=2425416", "title": "Candy (Paolo Nutini)", "text": "Candy \u00e8 un brano musicale del cantante britannico Paolo Nutini, registrata per l'album \"Sunny Side Up\", dal quale il brano \u00e8 stato estratto come primo singolo nel 2009.\nIl singolo.\n\"Candy\" \u00e8 stata scritta, prodotta ed interpretata da Paolo Nutini, ed \u00e8 stata pubblicata il 5 giugno 2009 come singolo principale dell'album \"Sunny Side Up\", secondo lavoro del cantautore scozzese. Il brano ha ottenuto una buona accoglienza in Inghilterra, Irlanda, Svizzera e Italia, dove \u00e8 riuscito ad entrare nelle classifiche dei venti singoli pi\u00f9 venduti.\nIl video.\nIl video musicale prodotto per \"Candy\", girato a L'Avana, Cuba, \u00e8 stato diretto da Nez e prodotto da Georgina Filmore. Nonostante la location cubana, la storia del video mostra un tipico matrimonio messicano, in cui gli sposi e gli invitati danzano e festeggiano allegramente all'aperto, mentre su un palco, Nutini interpreta il brano e suona la chitarra, accompagnato dal suo gruppo."}
{"id": "2425419", "revid": "93556", "url": "https://it.wikipedia.org/wiki?curid=2425419", "title": "Football Club de Nantes 1979-1980", "text": "La pagina racchiude rosa e statistiche del Nantes nella stagione 1979-80.\nRosa.\n \n \n \n \n \n \n \n \n "}
{"id": "2425420", "revid": "33277", "url": "https://it.wikipedia.org/wiki?curid=2425420", "title": "Saint-Denis-de-La R\u00e9union", "text": ""}
{"id": "2425422", "revid": "1748167", "url": "https://it.wikipedia.org/wiki?curid=2425422", "title": "Melanie Walker", "text": "Melanie Walker (o pi\u00f9 comunemente Mel) nota anche come Dieci, \u00e8 un personaggio della serie televisiva a cartoni animati \"Batman of the Future\", doppiata in italiano da Elisabetta Spinelli.\nCome molti supercriminali di \"Batman of the Future\" \u00e8 ispirata ad un nemico del primo Batman, ovvero Catwoman.\nBiografia del personaggio.\nL'incontro con Terry e l'arresto.\nCon tutta probabilit\u00e0 Melanie non \u00e8 nata a Neo Gotham City, essendosi sempre spostata con la sua famiglia da un paese all'altro, i suoi genitori sono i successori della Banda della Scala Reale, e quindi fin da piccola Melanie \u00e8 stata allenata alle tecniche di combattimento e di scasso al fine di continuare la tradizione e divenire una ladra. Di animo buono, dolce, gentile e affascinante Melanie non ha mai seriamente voluto divenire una criminale, per lei \u00e8 sempre stato un modo di compiacere la sua famiglia (ed in particolare il padre), e l'unico per ricevere da loro parole di ammirazione. Cresciuta sotto un fratello distante (Jack), una madre autoritatia (Regina) ed un padre burbero (Re), Mel ha imparato fin da bambina a cavarsela da sola.\nQuando a sedici anni la sua famiglia torn\u00f2 a Neo Gotham per proseguire la loro attivit\u00e0 criminale e vendicarsi di Batman (che Re accusa di essere il responsabile dello scioglimento della prima banda, come riveler\u00e0 l'episodio Wild Cards di \"Justice League\" e l'episodio Epilogo di \"Justice League Unlimited\"), la ragazza conosceTerry McGinnis, che aveva appena rotto con Dana (i due torneranno per\u00f2 insieme pochi giorni dopo), e i due furono subito attratti l'uno dall'altra; la loro relazione non era tuttavia destinata a durare a lungo poich\u00e9, a causa della reciproca doppia vita furono costretti pi\u00f9 volte ad affrontarsi, inizialmente ignari delle reciproche identit\u00e0, in seguito Terry scopr\u00ec la verit\u00e0 su Melanie e, a malincuore dovette arrestare lei e la sua famiglia, il rapporto tra Terry e Melanie fu travagliato e pieno di ostacoli ma fu anche un vero amore, e questo non sfugg\u00ec agli occhi di Bruce Wayne, che consol\u00f2 Il giovane parlandogli del suo rapporto con Selina Kyle.\nIl finto rapimento della famiglia.\nDieci ritorna in azione nella seconda stagione, stavolta in solitaria, cercando di derubare i soldi di alcuni boss di Neo Gotham. Quando Batman la affronta, Dieci si giustifica dicendo che i soldi le servono per liberare la sua famiglia dai Jokers e che dopo questo furto smetter\u00e0, questa dichiarazione riappacifica il cuore di Terry (che ospita in segreto Melanie in casa sua) e permetter\u00e0 ai due di riprendere da dove avevano interrotto, Batman si offre inoltre di aiutarla a liberare i suoi cari dai Jokers, qualora questi si fossero redenti, e Dieci accetta, prima di entrare nel covo dei Clown inoltre, Mel da un biglietto a Batman indirizzato a Terry da dargli nel caso non ne esca viva e gli fa promettere che non lo legger\u00e0. Entrato nel covo per\u00f2, Batman viene attaccato dai Jokers e, oltre a non trovare alcun membro della Scala Reale, scopre che Melanie non lo ha seguito.\nDifatti, Dieci era tornata a rubare i soldi ai boss e li aveva portati al luogo stabilito, scoprendo con stupore che colei che teneva la sua famiglia in ostaggio era... la sua famiglia, dubbiosa sulla fedelt\u00e0 di Dieci. Liberatosi dalla trappola dei clown, Batman arriva nel magazzino dove \u00e8 riunita la Banda della Scala Reale e riusce ad arrestare tutti i membri eccetto Melanie, che lascia fuggire. Rimasto deluso della ragazza Terry decider\u00e0 di non leggere nemmeno il biglietto che gli ha scritto, come promesso, e lo butter\u00e0 via.\nL'addio alla vita criminale e il nuovo lavoro.\nQuando la Banda torna in azione e Jack viene arrestato, Batman va a chiedere a Melanie, ora onesta cuoca di un ristorante, se sappia qualcosa sui colpi della sua famiglia. Melanie, per\u00f2, ammette di essere fuori dal giro e che vuole solo vivere normalmente come ha sempre desiderato e che, per la sua famiglia, lei non esiste. Prima che Batman se ne vada, Melanie gli chiede se Terry ha ricevuto il biglietto. Batman annuisce e Melanie risponde \"capisco, anche per lui non esisto pi\u00f9.\"\nQuando poi il resto della Banda viene arrestato, Jack viene liberato su cauzione dalla sorella, che gli offre un posto al ristorante, che il ragazzo accetta con gioia.\nNei fumetti Melanie indosser\u00e0 di nuovo i panni di Dieci, ma stavolta, restando dalla parte di Batman come membro onorario della Bat-Family (come, per un breve periodo, fece Catwoman in passato).\nPoteri abilit\u00e0.\nMelanie \u00e8 una scassinatrice provetta e un'abilissima ladra, inoltre dimostra una grande abilit\u00e0 nel corpo a corpo e nelle arti marziali, tanto da tener testa anche a pi\u00f9 avversari contemporaneamente senza alcun problema ed a creare difficolt\u00e0 perfino a Batman; inoltre ha una prontezza di riflessi prodigiosa ed un eccellente forza fisica, nonch\u00e9 delle doti acrobatiche a livelli olimpici.\nData l'istruzione degli altri membri della Banda della Scala Reale, si presume che Melanie sia anche un'ottima spadaccina ma non si ha mai avuto modo di vederlo.\nIl padre la descrive inoltre come il membro pi\u00f9 intelligente della banda.\nEquipaggiamento.\nLa tuta bianca e nera di Melanie \u00e8 estremamente resistente a urti, proiettili, scariche elettriche e chiss\u00e0 quant'altro, pare anche aumentare la resistenza fisica, dato che salta da un tetto all'altro senza farsi praticamente nulla, inoltre ha incorporato un orologio, dei visori infrarossi ed un sistema di interazione digitale per introdursi in sistemi di sicurezza elettronici nonch\u00e9 un telecomando per il suo aliante.\nMelanie, si serve inoltre di gadget esplosivi e fumogeni ispirati alle carte da gioco terribilmente letali.\nPer spostarsi Inoltre Dieci si serve di un aliante a forma di carta da gioco, che pu\u00f2 raggiungere velocit\u00e0 supersoniche."}
{"id": "2425424", "revid": "196390", "url": "https://it.wikipedia.org/wiki?curid=2425424", "title": "Filita", "text": ""}
{"id": "2425425", "revid": "196390", "url": "https://it.wikipedia.org/wiki?curid=2425425", "title": "Filita di Cos", "text": ""}
{"id": "2425426", "revid": "599013", "url": "https://it.wikipedia.org/wiki?curid=2425426", "title": "Hillesheim", "text": ""}
{"id": "2425434", "revid": "729019", "url": "https://it.wikipedia.org/wiki?curid=2425434", "title": "Grand Fleet", "text": "La Grand Fleet \u00e8 stata la flotta principale della Royal Navy britannica durante la prima guerra mondiale.\nStoria.\nLa \"Grand Fleet\" venne formata nel 1914 riunendo la \"Atlantic Fleet\" con la \"Home Fleet\", arrivando a contare tra 35 e 40 navi da battaglia moderne. Il comando venne affidato all'ammiraglio John Jellicoe, successivamente sostituito dall'ammiraglio David Beatty, prima al comando degli incrociatori da battaglia della Flotta. La \"Grand Fleet\" aveva come base principale Scapa Flow, nelle Isole Orcadi. Durante la sua storia partecip\u00f2 solamente ad una battaglia navale, la Battaglia dello Jutland, famosa per essere stata la pi\u00f9 grande battaglia navale nella storia contemporanea, non decisiva per le sorti della guerra ma comunque una vittoria strategica per la Royal Navy anche a fronte di perdite superiori a quelle tedesche.\nDopo la fine della guerra la \"Grand Fleet\" venne sciolta e la maggior parte delle navi da guerra che la formavano vennero riassegnate alla risorta \"Atlantic Fleet\".\nOrdine di Battaglia.\nNon era possibile avere disponibili tutte le unit\u00e0 della flotta in acqua insieme perch\u00e9 le navi necessitavano continua manutenzione e riparazioni. Al tempo della battaglia dello Jutland, nel maggio 1916, vi erano 32 corazzate dreadnought e super-dreagnought nella flotta e 28 di queste fecero parte dell'ordine di battaglia allo Jutland.\nL'ordine di battaglia della \"Grand Fleet\" alla fine della guerra appare nell'ordine navale del 24 ottobre 1918.\nLa reale forza della flotta vari\u00f2 durante la guerra dato che nuove navi venivano aggiunte e altre erano affondate, ma il numero aument\u00f2 costantemente durante la guerra cos\u00ec come anche il margine di superiorit\u00e0 sulla flotta tedesca. Dopo l'entrata in guerra degli Stati Uniti la Nona Divisione Corazzate fu unita alla \"Grand Fleet\" col nome di Sesta Squadra da Battaglia, aggiungendo cos\u00ec alla flotta quattro, poi cinque, corazzate dreadnought."}
{"id": "2425435", "revid": "1494169", "url": "https://it.wikipedia.org/wiki?curid=2425435", "title": "Dalheim", "text": ""}
{"id": "2425440", "revid": "688552", "url": "https://it.wikipedia.org/wiki?curid=2425440", "title": "Mahmoud Fathallah", "text": "Caratteristiche tecniche.\nPossente difensore centrale, si distingue per l'abilit\u00e0 nel gioco aereo, dote che lo rende pericoloso su palla inattiva.\nCarriera.\nClub.\nMuove i suoi primi passi nelle giovanili del Ghazl El-Mehalla. Il 16 luglio 2007 si lega per mezzo di un quadriennale allo Zamalek. Esordisce con i \"Cavalieri Bianchi\" il 13 agosto contro l'Ismaily. Il 24 ottobre 2010 rinnova il proprio accordo con la societ\u00e0 per altre quattro stagioni.\nIl 6 agosto 2014, dopo sette anni lascia lo Zamalek - con cui ha sollevato tre volte la Coppa d'Egitto - approdando a parametro zero al Tala'ea El Gaish, firmando un contratto valido per una stagione.\nIl 2 agosto 2015 viene tesserato dall'El-Entag El-Harby. Nominato capitano della rosa, il 19 gennaio 2016 mette a segno una tripletta (due reti dal dischetto) ai danni dell'Haras El-Hodood, diventando il secondo difensore - dopo Emad El-Nahhas - nella storia del campionato egiziano a segnare tre reti in un incontro.\nIl 7 agosto 2017 firma un contratto annuale con l'Al-Nejmeh, in Libano. L'11 gennaio 2018 torna in Egitto, legandosi a parametro zero all'Arab Contractors.\nNazionale.\nEsordisce con la selezione dei \"Faraoni\" il 14 marzo 2005 in un incontro amichevole disputato contro l'Arabia Saudita. Prende parte alla Coppa d'Africa 2008 - manifestazione vinta dagli egiziani, grazie al successo ottenuto in finale ai danni del Camerun - disputata in Ghana.\nNel 2010 viene inserito nella lista dei 23 convocati che parteciperanno alla Coppa d'Africa 2010. Prima scelta al centro della difesa, prender\u00e0 parte - in coppia con Wael Gomaa - da titolare a tutti gli incontri della competizione, ad eccezione - a causa di una squalifica - della finale vinta contro il Ghana, che decreta il settimo successo della selezione egiziana nella manifestazione, il terzo consecutivo.\nStatistiche.\nPresenze e reti nei club.\n\"Statistiche aggiornate al 30 giugno 2017.\"\nCronologia presenze e reti in Nazionale.\n "}
{"id": "2425445", "revid": "599013", "url": "https://it.wikipedia.org/wiki?curid=2425445", "title": "Figlie di Maria di Saint-Denis", "text": "Le Figlie di Maria di Saint-Denis (in francese \"Filles de Marie de Saint-Denis\") sono un istituto religioso femminile di diritto pontificio: le suore di questa congregazione pospongono al loro nome la sigla F.D.M.\nStoria.\nLe Figlie di Maria vennero fondate a Rivi\u00e8re-des-Pluies, sull'isola di Riunione, dal missionario spiritano francese Fr\u00e9d\u00e9ric Levavasseur (1811-1882) per l'evangelizzazione degli schiavi neri liberati nel 1848: il 19 maggio 1849 le prime quattordici postulanti ricevettero l'abito religioso dando formalmente inizio alla nuova famiglia religiosa.\nDopo sei mesi dalla fondazione Levavasseur venne richiamato in patria e la superiora della comunit\u00e0, Aim\u00e9e Pignolet de Fresne (in religione madre Maria Maddalena della Croce), rimase sola a gestire l'opera ed estese l'apostolato delle sue suore all'assistenza e all'educazione degli orfani e degli abbandonati.\nFlorian-Jules-F\u00e9lix Desprez, vescovo della Diocesi di Saint-Denis-de-La R\u00e9union, eresse la fraternit\u00e0 in istituto di diritto diocesano il 4 luglio 1851: la congregazione ricevette il pontificio decreto di lode il 28 gennaio 1891 e le sue costituzioni vennero approvate definitivamente dalla Santa Sede il 12 dicembre 1948.\nAttivit\u00e0 e diffusione.\nLe Figlie di Maria si dedicano a varie opere di assistenza e promozione umana.\nSono presenti in Francia, Madagascar, Tanzania, alle Seychelles e nelle isole di Riunione, Mauritius e Rodrigues: la sede generalizia \u00e8 a Saint-Denis (Riunione).\nAl 31 dicembre 2005 l'istituto contava 322 religiose in 51 case."}
{"id": "2425446", "revid": "1494169", "url": "https://it.wikipedia.org/wiki?curid=2425446", "title": "Mommenheim", "text": ""}
{"id": "2425450", "revid": "2186996", "url": "https://it.wikipedia.org/wiki?curid=2425450", "title": "Cristiano di Schleswig-Holstein", "text": "Infanzia e giovent\u00f9.\nIl principe Cristiano nacque ad Augustenborg, in Danimarca, come secondo figlio del duca Cristiano Augusto di Schleswig-Holstein-Sonderburg-Augustenburg e della moglie, contessa Luisa di Danneskjold-Sams\u00f8e.\nEtnicamente, Cristiano era probabilmente il pi\u00f9 danese tra i principi della dinastia reale danese della sua generazione, cio\u00e8 quella in cui la Danimarca si trov\u00f2 di fronte alla pi\u00f9 recente tra le sue crisi successorie. La sua famiglia apparteneva al Casato degli Oldenburg, casa reale che poteva vantare tra i suoi antenati tutti i monarchi scandinavi medioevali. I nonni paterni di Cristiano avevano entrambi i nonni che erano duchi regnanti della dinastia Oldenburg, ma ci\u00f2 che differenziava la famiglia di Cristiano rispetto a quella dei suoi parenti era il fatto che egli vantava un'ascendenza tra i membri della pi\u00f9 alta nobilt\u00e0 danese. Sua madre era un membro di una tra le pi\u00f9 antiche famiglie danese, i Danneskjold-Sams\u00f8e, e la sua nonna paterna, Luisa Augusta di Danimarca, era la figlia di un re. Il nonno paterno, Federico Cristiano II, duca di Augustenborg, aveva due donne dell'alta nobilt\u00e0 danese come nonne (Danneskjold-Sams\u00f8e e Reventlow) ed una contessa danese come bisnonna paterna (Ahlefeldt-Langeland). I genitori di Cristiano avevano delle grandi speranze che, in quel periodo di fervente nazionalismo, questa genealogia sarebbe stata vista con favore nel momento in cui si sarebbe risolta la questione della successione al trono di Danimarca. Cristiano Augusto e la moglie allevarono quindi il fratello maggiore di Cristiano, Federico, per diventare un re, ma infine la crisi venne risolta in favore di altri parenti.\nNel 1848 il padre di Cristiano si fece capo di un movimento che si proponeva di resistere con la forza alle pretese della Danimarca sui ducati di Schleswig e Holstein, due possedimenti personali dei Re di Danimarca, dei quali l'Holstein era anche una parte della Confederazione germanica. Un anno prima, re Federico VII era asceso al trono di Danimarca senza alcuna speranza di generare un erede maschio; a differenza della Danimarca, dove la \"Lex Regia\" del 1665 permetteva la successione per linea femminile, nell'Holstein prevaleva la legge salica. Il ducato sarebbe quindi dovuto passare alla famiglia di Schleswig-Holstein-Sonderburg-Augustenburg, ramo cadetto della Casata di Holstein-Sonderburg. Durante la Prima Guerra dello Schleswig del 1852, il principe Cristiano serv\u00ec brevemente all'interno del neo-costituito esercito dello Schleswig-Holstein, prima che lui e la sua famiglia venissero costretti a fuggire di fronte all'avanzata delle truppe danesi.\nDopo la guerra, Cristiano frequent\u00f2 l'Universit\u00e0 di Bonn, dove divenne amico del Federico, principe della corona di Prussia, che in seguito sarebbe diventato imperatore Federico III di Germania.\nMatrimonio.\nNel settembre 1865, mentre stava visitando la citt\u00e0 tedesca di Coburgo, Cristiano incontr\u00f2 la principessa Elena del Regno Unito. La coppia si fidanz\u00f2 nel dicembre dello stesso anno. La regina Vittoria diede il proprio consenso alle nozze alla condizione che la coppia si fosse stabilita a vivere in Gran Bretagna. Cristiano ed Elena si sposarono nella cappella privata del Castello di Windsor il 5 luglio 1866. Sette giorni prima del matrimonio, la Regina aveva garantito al futuro genero la qualifica di \"Altezza Reale\"; il trattamento era per\u00f2 effettivo nel Regno Unito, ma non in Germania, dove il principe Cristiano, in quanto figlio del Duca di Augustenborg, era un\"Altezza Serenissima\".\nCristiano ed Elena si stabilirono a \"Frogmore House\", sui terreni del Castello di Windsor, ed in seguito si trasferirono a \"Cumberland Lodge\", nel Grande Parco di Windsor. Ebbero sei figli:\nVita reale.\nLa regina Vittoria nomin\u00f2 Cristiano Cavaliere della Giarrettiera e membro del \"Privy Council\". Il Principe venne inoltre nominato aiutante di campo della Regina nel 1899 nonch\u00e9 maggiore generale nella \"British Army\" nel luglio 1866; nell'agosto 1874 venne promosso a luogotenente generale e nel 1877 a generale. Dal 1869 fino alla sua morte fu colonnello onorario del 1\u00ba Battaglione Volontari, Il Reggimento Reale del Berkshire. In ogni caso, il principe Cristiano non detenne mai una posizione di comando sul campo.\nPrima Guerra Mondiale.\nDurante la Prima guerra mondiale, i crescenti sentimenti antitedeschi costrinsero la famiglia reale britannica a tagliare i propri collegamenti con la Germania e a smettere di utilizzare i vari titoli nobiliari tedeschi. Nel luglio 1917 re Giorgio V cambi\u00f2 il nome della casa reale in quello di Casa di Windsor e rinunci\u00f2, per s\u00e9 stesso e per tutti gli altri discendenti della regina Vittoria che fossero cittadini britannici, a tutti gli \u00abaltri gradi, trattamenti, dignit\u00e0, titoli, onori e appellativi tedeschi\u00bb. Cristiano ed Elena, cos\u00ec come le loro due figlie, abbandonarono la loro designazione territoriale \"di Schleswig-Holstein-Sonderburg-Augustenburg\" e vennero quindi conosciuti semplicemente come \"Loro Altezze Reali\" Principe e Principessa Cristiano, \"Sua Altezza Reale\" Principessa Maria Luisa e \"Sua Altezza Reale\" Principessa Elena Vittoria, rispettivamente.\nUltimi anni.\nCristiano mor\u00ec a \"Schomberg House\", a Pall Mall, nell'ottobre 1917, all'et\u00e0 di ottantasei anni. Venne tumulato nel cimitero reale di Frogmore, nel Grande Parco di Windsor.\nCollegamenti esterni.\nGenealogia di Cristiano di Schleswig-Holstein"}
{"id": "2425453", "revid": "2229123", "url": "https://it.wikipedia.org/wiki?curid=2425453", "title": "Antonio Damasio", "text": "Ha compiuto importanti studi sulle basi neuronali della cognizione e del comportamento.\nBiografia.\nAnt\u00f3nio Rosa Dam\u00e1sio ha compiuto gli studi di medicina all'Universit\u00e0 di Lisbona in Portogallo. Tra il 1987 e il 2005 \u00e8 stato direttore del dipartimento di neurologia dell'Universit\u00e0 dell'Iowa Hospitals and Clinics. Dal 2005 \u00e8 direttore del Brain and Creativity Institute della University of Southern California dove \u00e8 professore di neurologia, neuroscienze e psicologia. Ant\u00f3nio Dam\u00e1sio \u00e8 inoltre professore al Salk Institute for Biological Studies di La Jolla, in California. \u00c8 sposato con la ricercatrice Hanna Damasio.\nScoperte.\nAttraverso l'osservazione clinica e l'uso delle pi\u00f9 moderne tecnologie di indagine come il Neuroimaging, nel corso di due decenni \u00e8 giunto a importanti scoperte che hanno rivelato l'importanza delle emozioni nei processi decisionali:\nRagione ed emozione.\nDamasio, nel saggio del 1995 \"L'errore di Cartesio\", dimostra come, al contrario di una tradizione culturale che ha sempre svalutato le emozioni perch\u00e9 perturberebbero la serenit\u00e0 della ragione, esse siano alla base del buon funzionamento della mente: se l'uomo perde la capacit\u00e0 emozionale non \u00e8 in grado di essere ragionevole. Negando la concezione cartesiana del dualismo mente-corpo, due elementi necessariamente scindibili, egli mette in evidenza l'azione reciproca del corpo e del cervello, che costituiscono un organismo unico e indissociabile. La ragione non potrebbe funzionare correttamente senza le emozioni, ovvero senza lo stretto collegamento con il corpo, che offre costantemente la materia di base con cui il cervello costruisce le immagini da cui origina il pensiero. Damasio dimostra come le emozioni siano dimensioni cognitive.\nLa nuova teoria dell'interconnessione tra il mondo emotivo e la razionalit\u00e0 confuta la tradizione scientifica che confina le emozioni nei centri sottocorticali pi\u00f9 antichi e meno evoluti e ne trascura quindi il nesso con il pensiero.\nVariet\u00e0 di sentimenti.\nDamasio individua tre variet\u00e0 di sentimenti:"}
{"id": "2425455", "revid": "2091899", "url": "https://it.wikipedia.org/wiki?curid=2425455", "title": "Millennium Challenge Account", "text": "Il Millennium Challenge Account \u00e8 un accordo internazionale firmato il 18 aprile 2005 tra il Madagascar e gli Stati Uniti d'America.\nL'accordo era il primo caso nell'ambito del programma di assistenza supplementare dell'amministrazione George W. Bush.\nStoria.\nL'ente americano \"Millennium Challenge Corporation\" (MCC) sottoscrisse formalmente un patto con il Madagascar per la riduzione della povert\u00e0 in quel paese, che sarebbe stato quindi il primo a ricevere i fondi supplementari stanziati dall'amministrazione Bush allo scopo di premiare i paesi in via di sviluppo per il loro impegno nelle riforme politiche ed economiche.\nL'accordo della durata di quattro anni, firmato dal Direttore Generale dell'MCC Paul Applegarth e dal Presidente del Madagascar Marc Ravalomanana, prevedeva lo stanziamento di circa 110 milioni di dollari. Il fondo MCA, \u00e8 un programma che ha lo scopo di aiutare i poveri del paese a garantirsi il diritto alla propriet\u00e0, a riformare il settore economico del paese stesso e di migliorarne l'ambiente per favorire investimenti in agricoltura.\nApplegarth ha constatato che l'80% degli abitanti del Madagascar vive in zone rurali. Secondo una dichiarazione proveniente dall'MCC, \u201cil Madagascar e il suo popolo hanno gi\u00e0 stabilito le loro priorit\u00e0 circa la riduzione della povert\u00e0\u201d.\nSecondo la stessa dichiarazione, il \u201ccompact\u201d prevede obiettivi di sviluppo misurabili, stabiliti dal Madagascar per migliorare la qualit\u00e0 della vita, e include il progetto di un bilancio e un sistema di controllo \u201crigorosi\u201d per assicurare le responsabilit\u00e0 fiscali.\nIl Millennium Challenge Account ha lo scopo di aiutare i paesi in via di sviluppo a dare \u201clibert\u00e0 economica\u201d e \u201cistituzioni politiche solide\u201d che investano nel loro popolo, ha dichiarato il Segretario di Stato Condoleezza Rice durante la cerimonia.\nCon i fondi del Millennium Challenge Account, il Madagascar spera di diventare un modello per lo sviluppo africano, ha affermato il Presidente Ravalomanana."}
{"id": "2425458", "revid": "339392", "url": "https://it.wikipedia.org/wiki?curid=2425458", "title": "Rivi\u00e8re-des-Pluies", "text": ""}
{"id": "2425461", "revid": "277524", "url": "https://it.wikipedia.org/wiki?curid=2425461", "title": "Leonessa (Cerreto Sannita)", "text": ""}
{"id": "2425466", "revid": "287204", "url": "https://it.wikipedia.org/wiki?curid=2425466", "title": "Mariano Andujar", "text": ""}
{"id": "2425470", "revid": "287204", "url": "https://it.wikipedia.org/wiki?curid=2425470", "title": "The Sweetest Thing", "text": ""}
{"id": "2425472", "revid": "729019", "url": "https://it.wikipedia.org/wiki?curid=2425472", "title": "Battaglia di K\u00f6se Da\u011f", "text": "La battaglia di K\u00f6se Da\u011f (scritto anche K\u00f6seda\u011f, K\u00f6se Da\u011fi, K\u00f6se Dagh, K\u00f6sedagh; in turco significa \"Monte pelato\" - \"Montagna nuda\".)\nebbe luogo il 26 giugno 1243 tra i selgiuchidi del Sultanato di Rum e l'Impero mongolo e termin\u00f2 con la vittoria di questi ultimi.\nStoria.\nNel 1242, Bayju fu nominato governatore della Persia, in sostituzione di Chormagan colpito da mutismo (forse dovuto a una paralisi), al servizio dell'imperatore \u00d6g\u00f6dei.\nBayju si mosse immediatamente verso il Sultanato di Rum, su cui governava il sultano Kay Khusraw II, all'apogeo del suo regno. Bayju, dopo aver invaso il regno e aver saccheggiato la citt\u00e0 di Erzeroum, affront\u00f2 l'esercito della coalizione selgiuchide.\nLa battaglia.\nIl Sultano aveva radunato un esercito di 80.000 uomini nel quale, oltre alle sue forze, erano comprese truppe di Trebisonda inviate da Manuele I, alcuni nobili georgiani e mercenari \"ifranj\". Il grosso delle forze georgiane era schierato con l'esercito mongolo, giacch\u00e9 la regina Rusudan I si era dichiarata vassalla dei Mongoli in quello stesso anno. Pur essendo molto inferiore numericamente, l'esercito mongolo riusc\u00ec a sconfiggere il Sultano e i suoi alleati.\nLe conseguenze.\nDopo la battaglia, Kay Khusraw II cerc\u00f2 l'aiuto del suo nemico, l'imperatore bizantino Giovanni III Vatatze, siglando con lui un trattato di alleanza. Bayju occup\u00f2 in seguito Sivas, che si arrese senza combattere e che venne saccheggiata. Le citt\u00e0 di Tokat e di Kayseri tentarono invece di resistergli, e vennero distrutte. Questa campagna estese il controllo mongolo fino ai confini dell'impero bizantino..\nFrattanto, l'imperatore di Trebisonda prefer\u00ec sottomettersi ai Mongoli, pagandogli un tributo, e fu a quel punto che Kay Khusraw si vide costretto a seguire la stessa strategia. Stessa sorte tocc\u00f2 al regno della Piccola Armenia di Aitone I, assicurando cos\u00ec la sicurezza anche degli Armeni che vivevano fuori della Cilicia, in altre regioni anatoliche. Questa politica, seguita anche da suoi successori, protesse il piccolo regno sia dai Selgiuchidi sia dai Mamelucchi.\nIl Sultanato di Rum si frantum\u00f2, lasciando un vuoto che fu occupato da una serie di piccoli regni autonomi, detti beilikati. In seguito questi regni sarebbero stati inglobati nell'impero ottomano."}
{"id": "2425473", "revid": "838137", "url": "https://it.wikipedia.org/wiki?curid=2425473", "title": "Spurio Tarpeio", "text": "Spurio Tarpeio era il comandante dei romani posti a guardia della rocca del Campidoglio al tempo del ratto delle Sabine.\nBiografia.\nSpurio Tarpeio era il padre di Tarpeia, la vestale che i Sabini corruppero per entrare nella cittadella.\nTarpeia pag\u00f2 con la vita il proprio tradimento, e lo stesso Tarpeio fu accusato di tradimento e condannato.\nSpurio Tarpeio probabilmente \u00e8 un antenato di Spurio Tarpeio Montano Capitolino, console del 454 a.C. e capostipite della gens \"Tarpeia\"."}
{"id": "2425475", "revid": "124980710", "url": "https://it.wikipedia.org/wiki?curid=2425475", "title": "Coalizione della Sinistra Radicale", "text": "La Coalizione della Sinistra Radicale - Alleanza Progressista (in greco: \u03a3\u03c5\u03bd\u03b1\u03c3\u03c0\u03b9\u03c3\u03bc\u03cc\u03c2 \u03a1\u03b9\u03b6\u03bf\u03c3\u03c0\u03b1\u03c3\u03c4\u03b9\u03ba\u03ae\u03c2 \u0391\u03c1\u03b9\u03c3\u03c4\u03b5\u03c1\u03ac\u03c2 - \u03a0\u03c1\u03bf\u03bf\u03b4\u03b5\u03c5\u03c4\u03b9\u03ba\u03ae \u03a3\u03c5\u03bc\u03bc\u03b1\u03c7\u03af\u03b1, \"Synaspismos Rizospastikis Aristeras - Proodeftik\u00ed Symmach\u00eda\"; IPA: ), meglio nota con il solo acronimo di SY.RIZ.A. (\"\u03a3\u03a5.\u03a1\u0399\u0396.\u0391.\"; IPA: ), \u00e8 un partito politico greco di sinistra, di ispirazione socialista democratica, socialdemocratica, eco-socialista, eurocomunista, anti-capitalista, \"no-global\" e marxista.\nSorto nel 2004 inizialmente come coalizione di partiti e politici indipendenti di area socialista democratica, eco-socialista,\ntrotskista, maoista ed eurocomunista, si \u00e8 in seguito costituita come partito unico nel 2012; nel luglio del 2013 viene celebrato il primo congresso fondativo.\nAlle elezioni parlamentari greche del 17 giugno 2012, SYRIZA \u00e8 diventato il secondo partito per numero di voti ed il principale partito di opposizione al governo di Ant\u014dn\u012bs Samaras.\nIl 25 gennaio del 2015, imponendosi come primo partito con il 36,3% dei voti, SYRIZA ha vinto le elezioni politiche, mancando tuttavia di due seggi (149 su 300) la maggioranza assoluta in Parlamento. A settembre dello stesso anno, SYRIZA vince nuovamente le elezioni anticipate.\nIl suo leader \u00e8 Alex\u012bs Tsipras, Primo ministro della Grecia dal 2015 al 2019 ed ex presidente del Synaspism\u00f3s, il principale tra i partiti fondatori.\nStoria.\nLa nascita di SYRIZA.\nBench\u00e9 si ritenga in genere che il SYRIZA ebbe l'avvio subito prima delle elezioni politiche del 2004, il processo che condusse alla sua formazione pu\u00f2 essere ricondotto allo \"Spazio per il Dialogo, per l'unit\u00e0 e l'azione comune della sinistra\" (in greco: \"\u03a7\u03ce\u03c1\u03bf\u03c2 \u0394\u03b9\u03b1\u03bb\u03cc\u03b3\u03bf\u03c5 \u03b3\u03b9\u03b1 \u03c4\u03b7\u03bd \u0395\u03bd\u03cc\u03c4\u03b7\u03c4\u03b1 \u03ba\u03b1\u03b9 \u039a\u03bf\u03b9\u03bd\u03ae \u0394\u03c1\u03ac\u03c3\u03b7 \u03c4\u03b7\u03c2 \u0391\u03c1\u03b9\u03c3\u03c4\u03b5\u03c1\u03ac\u03c2\") nel 2001.\nLo \"Spazio\" del 2001.\nLo \"Spazio\" era composto da varie organizzazioni della sinistra greca che, nonostante le diverse provenienze ideologiche e culturali, condividevano un'azione politica comune in numerosi importanti questioni che impegnavano la Grecia alla fine degli anni novanta: Guerra del Kosovo, privatizzazioni, diritti sociali e civili.\nLo \"Spazio\" forn\u00ec il terreno comune nel quale i partecipanti poterono lavorare assieme su temi come:\nBench\u00e9 lo \"Spazio\" non fosse un'organizzazione, ma piuttosto uno sforzo per mettere insieme partiti e organizzazioni, diede vita ad alleanze elettorali per le elezioni amministrative del 2001; la pi\u00f9 significativa di esse fu quella condotta da Manolis Glezos per la \"superprefettura\" di Atene-Pireo.\nLo \"Spazio\" costitu\u00ec cos\u00ec il terreno comune dal quale numerosi partiti che lo costituivano lanciarono il \"Social forum\" greco, parte del Forum sociale europeo.\nLa nascita ufficiale di SYRIZA nel 2004.\nL'effettiva data di nascita di SYRIZA furono le elezioni parlamentari in Grecia del 2004. Molti dei partecipanti allo \"Spazio\" decisero di sviluppare una piattaforma comune che avrebbe condotto ad un'alleanza elettorale. Ci\u00f2 port\u00f2 all'effettiva formazione di SYRIZA nel gennaio 2004.\nI partiti che formarono originariamente la Coalizione della sinistra radicale furono:\nAlla nascita della Coalizione contribuirono anche numerosi attivisti di sinistra indipendenti.\nBench\u00e9 l'Organizzazione Comunista di Grecia (KOE) avesse partecipato allo \"Spazio\", decise poi di non prendere parte alla Coalizione.\nAlle elezioni la Coalizione raccolse 241.539 voti (il 3.3% del totale) ed elesse sei membri al Parlamento, tutti membri del \"Synaspism\u00f3s\", il pi\u00f9 grande tra i partiti della coalizione. Ci\u00f2 provoc\u00f2 aspre tensioni all'interno di SYRIZA.\nCrisi e rinascita di SYRIZA (2004 - 2006).\nDopo le elezioni del 2004, i partiti minori accusarono \"Synaspism\u00f3s\" di non aver tenuto fede all'accordo secondo cui uno dei suoi eletti in parlamento avrebbe dovuto dimettersi per permettere a Yannis Bavias, leader della Sinistra Ecologista Comunista Rinnovatrice (AKOA), di prenderne il posto. La tensione crebbe fino a condurre alla scissione della Sinistra Operaia Internazionalista (DEA) e alla formazione del \"Kokkino\", bench\u00e9 ambedue siano rimasti nella Coalizione.\nTre mesi dopo le elezioni legislative, il \"Synaspism\u00f3s\" scelse di correre da solo per le elezioni europee del 2004 mentre molti dei piccoli partiti della coalizione sostennero la lista femminista Donne per un'altra Europa (gr. \"\u0393\u03c5\u03bd\u03b1\u03af\u03ba\u03b5\u03c2 \u03b3\u03b9\u03b1 \u03bc\u03b9\u03b1 \u03ac\u03bb\u03bb\u03b7 \u0395\u03c5\u03c1\u03ce\u03c0\u03b7\").\nLa crisi termin\u00f2 nel dicembre del 2004, con il IV congresso del \"Synaspism\u00f3s\", quando la larga maggioranza del partito vot\u00f2 per la rivitalizzazione di SYRIZA. Questo diverso atteggiamento si rafforz\u00f2 in seguito con l'elezione di Alekos Alavanos (un sostenitore della coalizione) come presidente del \"Synaspism\u00f3s\", dopo che il precedente leader, Nikos Konstantopoulos, era stato battuto.\nLa Coalizione si rafforz\u00f2 ulteriormente durante l'organizzazione del Quarto Forum sociale Europeo, ad Atene nel maggio 2006 e con il successo dei candidati di SYRIZA alle elezioni amministrative del 2006. La lista per il comune di Atene era guidata dal trentenne Alex\u012bs Tsipras, proposto da Alavanos che aveva dichiarato il \"Synaspism\u00f3s\" \u00abaperto alle nuove generazioni\u00bb.\nIl successo inaspettato alle elezioni del 2007.\nLa Coalizione della Sinistra Radicale fu la grande sorpresa delle elezioni politiche del 2007. Essa aument\u00f2 il proprio consenso di 120.000 voti e raggiunse un inaspettato 5,04%.\nAntefatto.\nPrima delle elezioni, il 22 giugno, i partiti aderenti concordarono una dichiarazione comune. Firmarono la \"Dichiarazione della Coalizione della Sinistra Radicale\"\"\", creando la piattaforma comune sulla quale la Coalizione avrebbe partecipato alle prossime elezioni e le basi dell'alleanza politica.\nLa coalizione era anche accresciuta di partecipanti, rispetto alla sua composizione originaria del 2004. Nel giugno del 2007 l'Organizzazione Comunista di Grecia (KOE) annunci\u00f2 la propria partecipazione alla Coalizione.\nIl 21 agosto ader\u00ec anche il gruppo ambientalista Intervento Ecologico (gr. \"\u039f\u03b9\u03ba\u03bf\u03bb\u03bf\u03b3\u03b9\u03ba\u03ae \u03a0\u03b1\u03c1\u03ad\u03bc\u03b2\u03b1\u03c3\u03b7\"); il giorno seguente il Movimento Sociale Democratico (DIKKI) annunci\u00f2 anch'esso la propria partecipazione alla coalizione.\nIl 2 settembre la Corte di Cassazione (gr. \"\u0386\u03c1\u03b5\u03b9\u03bf\u03c2 \u03a0\u03ac\u03b3\u03bf\u03c2\") rifiut\u00f2 di includere il nome del DIKKI nella coalizione elettorale di SYRIZA, dichiarando che le procedure interne seguite dal DIKKI erano irregolari. Ci\u00f2 fu duramente criticato da SYRIZA e dal DIKKI, come interferenza indebita nell'attivit\u00e0 politica interna di partito.\nDopo le elezioni: Tsipras diventa presidente del partito.\nIl 27 novembre del 2007, Alavanos annunci\u00f2 che, per motivi personali, non avrebbe rinnovato la propria candidatura alla presidenza del \"Synaspism\u00f3s\".\nIl V congresso del \"Synaspism\u00f3s\" elesse presidente il trentatreenne Alex\u012bs Tsipras, il 10 febbraio 2008. Alavanos mantenne, comunque, la presidenza del gruppo parlamentare del SYRIZA.\nTsipras raggiunse una considerevole popolarit\u00e0 tra l'elettorato greco: ci\u00f2 ha condotto ad una significativa crescita di SYRIZA nei sondaggi elettorali, fino al 18%.\nDal 2008 al 2011.\nAlla fine di giugno del 2008, la formazione trotskista \"Xekinima\" annunci\u00f2 di volersi unire alla coalizione.\nAlle elezioni europee del 2009 SYRIZA ottenne il 4,7% dei voti, ottenendo l'elezione di un europarlamentare (sui 22 spettanti alla Grecia).\nAlle elezioni parlamentari dello stesso anno, SYRIZA ottenne il 4,6% e 13 deputati su 300, tra cui Tsipras che divenne presidente del gruppo parlamentare.\nNel 2010 quattro deputati di SYRIZA (tra cui Fotis Kouvelis) lasciarono la coalizione e costituirono il partito Sinistra Democratica (DIMAR).\nNel 2012 SYRIZA diventa il secondo partito greco.\nCon le elezioni parlamentari del maggio 2012 SYRIZA diviene la seconda forza del parlamento greco, preceduta da Nuova Democrazia e seguita dal PASOK. Questo risultato avviene in un quadro di malcontento generale della popolazione greca verso le politiche per porre rimedio alla crisi del debito pubblico nazionale.\nIn seguito alla constatazione del leader di Nuova Democrazia di non poter riuscire a formare un governo che avesse una solida maggioranza, il leader di SYRIZA, Alex\u012bs Tsipras, viene incaricato dal Presidente della Repubblica Karolos Papoulias di cominciare le trattative per formare una coalizione di partiti che abbiano la maggioranza dei deputati all'interno del Parlamento greco.\nIl 10 maggio 2012 Tsipras annuncia che non riuscir\u00e0 a formare il governo poich\u00e9 non dispone di un numero di deputati sufficiente per avere la maggioranza in Parlamento. Tsipras rimette dunque il mandato nelle mani del Presidente della Repubblica che, il giorno dopo, incaricher\u00e0 il leader del PASOK di formare un nuovo governo.\nIl 15 maggio, a causa del fallimento del leader del PASOK e dopo un ultimo estremo tentativo, il presidente della Repubblica Karolos Papoulias dichiara che nessun accordo \u00e8 stato raggiunto dai partiti per formare una maggioranza di Governo e che quindi la Grecia torner\u00e0 alle urne probabilmente la seconda settimana di giugno.\nIl 16 maggio si apprende la notizia che il Presidente del Consiglio di Stato greco Panagi\u014dt\u012bs Pikrammenos diriger\u00e0 \"ad interim\" il Governo greco per portarlo alle elezioni di giugno. Papoulias aveva proposto di estendere il mandato del gi\u00e0 capo del governo Lucas Papademos, ma la proposta viene scartata a causa dell'opposizione della sinistra radicale (SYRIZA e KKE).\nIl 22 maggio, SYRIZA decide di costituirsi come partito unico, unificando definitivamente tutte le varie componenti al suo interno. Il motivo principale di questa scelta \u00e8 da ricercarsi nella legge elettorale greca, che attribuisce al partito con pi\u00f9 voti un bonus di 50 seggi: presentandosi come \"coalizione di partiti\", in caso di vittoria, SYRIZA non avrebbe potuto usufruire di questa possibilit\u00e0.\nIl nome ufficiale del partito, a seguito di questa unificazione, sar\u00e0 d'ora in poi \"Coalizione della Sinistra Radicale - Fronte Sociale Unitario\".\nAlle elezioni del mese dopo SYRIZA si conferma secondo partito e fin dall'inizio annuncia di voler restare all'opposizione.\nDopo le elezioni: le battaglie politiche dentro e fuori dal Parlamento.\nNel settembre 2012, Alex\u012bs Tsipras durante una conferenza stampa a Bruxelles afferm\u00f2 a nome del partito:\nIn quell'occasione egli auspic\u00f2 la \u00abricostruzione dell'Eurozona in base ai principi della coesione sociale e della democrazia\u00bb.\nIl 7 novembre 2012 il partito ha organizzato una manifestazione in piazza Syntagma per contestare il voto favorevole del parlamento sulle politiche di \"austerity\" imposte dall'Unione europea alla Grecia.\nIl 18 gennaio 2013 il Parlamento greco, con 265 voti su 300, vota a favore dell'istituzione di una commissione di inchiesta per valutare l'operato dell'ex ministro dell'economia del PASOK Georgos Papaconstantinou: egli avrebbe rimosso i nomi di tre suoi parenti dalla cosiddetta \"Lista Lagarde\", ossia un documento che contiene i nomi di centinaia di possibili evasori fiscali greci con depositi in Svizzera. Nella stessa seduta il Parlamento ha respinto la proposta di SYRIZA, che voleva un'indagine anche su possibili responsabilit\u00e0 penali, per la stessa vicenda, di un altro ex Ministro delle Finanze e attuale leader del PASOK, Evangelos Venizelos.\nIl 14 febbraio 2013 il partito ha promosso una manifestazione pacifica davanti al Ministero delle Finanze greco, a seguito delle dichiarazioni del segretario generale dello stesso ministero che auspicava la riduzione del salario minimo, che si attestava a 500 euro. Tra i partecipanti vi erano anche due parlamentari di SYRIZA (Kostas Barkas e Vangelis Diamantopoulos) che vennero gettati a terra dai reparti speciali di polizia greca (MAT), che erano stati incaricati di disperdere la manifestazione, e vennero presi a calci nonostante avessero mostrato alle forze dell'ordine la loro tessera da parlamentari.\nNei primi mesi del 2013 SYRIZA ha guadagnato numerosi consensi elettorali, arrivando a diventare il primo partito greco per intenzioni di voto.\nIl 13 aprile 2013, SYRIZA ha chiesto le dimissioni del governo di centrodestra e le elezioni anticipate. Secondo il leader del partito, questa \u00e8 \u00abl'unica soluzione per superare la difficile situazione economica in Grecia\u00bb.\nI contrasti con Alba Dorata.\nIl 5 aprile 2013 alcuni membri di Alba Dorata hanno aggredito alcuni immigrati, nei pressi di Chania, e poi hanno organizzato una manifestazione provocatoria, davanti alla sede del KKE; in seguito si sono scagliati anche contro alcuni supporter dell'. A seguito di ci\u00f2 il segretario locale di Alba Dorata, Stelios Vlamakis, \u00e8 stato gettato in mare da un gruppo di comunisti, di tifosi dell'AEK Atene e di antifascisti. L'indignazione si \u00e8 diffusa tra la popolazione della citt\u00e0, e il giorno dopo, a seguito di un appello di SYRIZA, circa 2500 persone sono scese in piazza per condannare l'episodio xenofobo.\nIl 18 maggio 2013, durante una seduta del Parlamento Ellenico in cui si stava discutendo un disegno di legge antirazzista, il parlamentare di Alba Dorata Panagiotis Iliadis venne richiamato numerose volte dal presidente di turno dell'aula, Iannis Dragasakis (SYRIZA), a causa dei toni aggressivi del suo discorso nei confronti del Ministro della Giustizia e del leader di SYRIZA. In seguito il deputato \u00e8 stato espulso dall'aula dopo aver intimato al vicepresidente del parlamento di \u00abstare seduto\u00bb. Nell'uscire dall'aula il deputato ha scandito per tre volte lo slogan \u00abHeil Hitler\u00bb, scatenando l'indignazione generale dei deputati. Successivamente Dragasakis ha deciso di applicare, per la prima volta nella storia della Repubblica greca, l'articolo 80 del \"Regolamento del Parlamento\" per il \u00abcomportamento antiparlamentare\u00bb, che prevede dure sanzioni per l'autore dello slogan. Il giorno seguente Alex\u012bs Tsipras, leader di SYRIZA, ha accusato Nuova Democrazia di \u00abnon aver preso posizione contro i neonazisti di Alba Dorata\u00bb.\nReazioni alla chiusura della ERT.\nIl portavoce del governo greco Simos Kedikoglou, annunci\u00f2 la chiusura della ERT, la radiotelevisione pubblica greca, l'11 giugno 2013 e il licenziamento di tutti i suoi 2.500 dipendenti, nell'ambito del programma di privatizzazioni delle aziende a partecipazione statale concordato con la \u00abtroika\u00bb (UE, BCE e FMI).\nSYRIZA ha partecipato alle varie manifestazioni per difendere la ERT dalla chiusura e per chiedere le dimissioni del governo di centrodestra:\nIl leader di SYRIZA, Alex\u012bs Tsipras, ha affermato che la chiusura della televisione pubblica \u00e8 un \u00abcolpo di Stato\u00bb, e ha dichiarato in Parlamento, rivolto al Ministro delle Finanze:\nIn seguito il pi\u00f9 grande sindacato dei dipendenti dell\u2019emittente pubblica (\"Pospert\") ha presentato ricorso all'Alta Corte di Stato ellenica, sostenendo che il provvedimento di chiusura di ERT presentato dal governo fosse incostituzionale.\nIl 18 giugno 2013 l'Alta Corte di Stato ha accolto il ricorso e ha giudicato incostituzionale il decreto di chiusura dell'ERT. La corte ha inoltre disposto che il segnale dell'emittente pubblica deve rimanere in onda fino a quando il governo greco non avvier\u00e0 la riforma delle comunicazioni nazionali, varando la nuova versione della televisione di Stato.\nInfatti:\nA seguito della notizia, Tsipras ha dichiarato che: \u00abIl colpo di Stato tentato da Samaras con ERT, significa la decapitazione di migliaia di lavoratori e il diritto dei cittadini greci ad essere informati. Esso ha rivelato i limiti del \"memorandum \"e della politica di governo Samaras. [...] La vita del governo si \u00e8 conclusa oggi\u00bb.\nLe elezioni europee del 2014: SYRIZA \u00e8 il primo partito della Grecia.\nIn vista delle elezioni europee del 2014, il Partito della Sinistra Europea, di cui SYRIZA fa parte, ha scelto come proprio candidato alla Presidenza della Commissione europea il leader del partito Alex\u012bs Tsipras.\nI temi principali affrontati da Tsipras in campagna elettorale sono la crisi economica, la proposta di un \"New Deal\" europeo, la contestazione delle politiche di \"austerity\" dell'UE e la critica al neoliberismo.\nAlle elezioni europee del 2014, il partito ha ottenuto pi\u00f9 del 26% dei voti superando di tre punti \"Nea Dimokratia\", la formazione politica di centrodestra europeista del primo ministro Ant\u014dn\u012bs Samaras, e diventando cos\u00ec il primo partito della Grecia.\nL'avvenimento ha avuto grande risalto sulla stampa nazionale ed internazionale, poich\u00e9 \u00e8 stata la prima volta che un partito di sinistra ha vinto le elezioni in Grecia.\nLa vittoria alle elezioni politiche del 2015.\nL'antefatto.\nNel mese di dicembre del 2014, il Parlamento greco \u00e8 stato chiamato ad eleggere il nuovo Presidente della Repubblica cos\u00ec come stabilito dalla Costituzione greca.\nLa maggioranza di governo, composta da ND e PASOK, propose il nome di Stavros Dimas mentre le opposizioni (tra cui SYRIZA) non proposero alcun candidato, limitandosi a votare contro Dimas in tutte e tre le votazioni.\nIl 29 dicembre 2014, non raggiungendosi il \"quorum\" necessario per l'elezione alla terza ed ultima votazione, il parlamento venne sciolto, cos\u00ec come stabilito dalla Costituzione, dovendosi procedere ad elezioni anticipate. Il primo ministro Ant\u014dn\u012bs Samaras ha annunciato nuove elezioni parlamentari per il 25 gennaio 2015.\nI sondaggi precedenti alle elezioni del 2015 hanno visto SYRIZA stabilmente al primo posto per intenzioni di voto.\nRisultati e conseguenze del voto.\nIl 25 gennaio 2015 Syriza (in una lista unitaria con i Verdi Ecologisti) vince le elezioni, imponendosi come primo partito e ottenendo il 36,3% dei voti.\nLa notizia conquista le prime pagine delle principali testate internazionali.\nIl partito ottiene 149 seggi su 300, mancando di due seggi la maggioranza assoluta in Parlamento. Per tale scopo P\u00e1nos Kamm\u00e9nos, leader dei Greci Indipendenti (conservatori euroscettici), ha annunciato un'alleanza con SYRIZA per poter formare il nuovo esecutivo.\nAlexis Tsipras Primo ministro della Grecia.\nIl 26 gennaio 2015 Alex\u012bs Tsipras leader di Syriza giura dinanzi al Presidente della Repubblica della Grecia e assume la carica di Primo ministro della Grecia formando un nuovo Governo.\nAccordi con l'Europa.\nA seguito della sua elezione a primo ministro, Tsipras, tenta di fare accordi riguardo alla rinegoziazione del debito con l'Unione europea e col Fondo Monetario Internazionale. Tuttavia il governo non \u00e8 disposto ad accettare le proposte dei creditori e decide di indurre un referendum in cui verr\u00e0 chiesto se accettare o no le proposte. Col 61,3% vince il NO (OXI in greco). Il giorno antecedente ai risultati (6 luglio) il ministro delle finanze Varufakis per\u00f2 si dimette. Cos\u00ec Tsipras torna a parlare coi creditori e il 13 luglio si raggiunge un accordo, anche se obbliga ad introdurre misure di austerit\u00e0.\nNascono le polemiche interne a Syriza.\nIl parlamento approva il nuovo pacchetto di riforme del governo grazie ai voti di Nuova Democrazia, To Potami e PASOK. Tuttavia tali riforme (maggiori tasse e allungamento dell'et\u00e0 pensionabile) sono molto contestate dalla minoranza di sinistra \"Piattaforma di Sinistra\". Successivamente Tsipras si dimette da capo del governo e induce nuove elezioni previste per settembre. Ad agosto 25 deputati di Syriza fuoriescono dal partito e creano il gruppo di \"Unit\u00e0 Popolare\".\nLa nuova vittoria alle politiche anticipate di settembre 2015.\nDopo le dimissioni di Alex\u012bs Tsipras da Primo Ministro della Grecia a causa della scissione dell'ala sinistra anti-euro contraria alla firma del terzo memorandum voluto dal Governo e alla conseguente perdita della maggioranza in Parlamento, il Paese torna alle elezioni politiche anticipate in settembre per la terza volta in un anno. Secondo tutti i sondaggi ci sarebbe stato un testa a testa tra SYRIZA dell'ex premier Tsipras e ND guidata dal segretario pro-tempore, l'ex Presidente del Parlamento ed ex Ministro della Difesa, Vangel\u012bs Meimarak\u012bs. Tsipras ha chiesto la maggioranza assoluta aprendo alla conferma dell'alleanza con gli indipendentisti greci di destra ANEL in chiave anti-austerit\u00e0 lasciando la porta aperta alle forze socialdemocratiche europeiste come PASOK-DIMAR e Il Fiume mentre nega una grossa coalizione con Nuova Democrazia come auspicato da Memarakis. Tsipras ha ribadito il rispetto del memorandum promettendo pero una rinegoziazione del debito greco e sacrifici spalmati in modo equitativo.\nLe elezioni confermano la fiducia in SYRIZA che con il 35,5% ottiene 145 seggi pari a 1,925,904 voti riuscendo cos\u00ec a formare una coalizione con i 10 deputati di destra di ANEL, con una maggioranza di 155 deputati su 300 totali. Rispetto a gennaio SYRIZA perde solo lo 0,8% pari a 4 seggi (ne guadagna 22 per\u00f2 considerando anche la scissione del partito di Unit\u00e0 Popolare).\nIdeologia.\nIl partito si richiama ai principi del socialismo democratico, della Socialdemocrazia e dell'anticapitalismo.\nLa principale componente di SYRIZA, il Synaspism\u00f3s, sostiene anche i valori tipici dell'ecosocialismo, e dell'eurocomunismo, ma all'interno della coalizione esistono inoltre realt\u00e0 politiche ben differenziate che si richiamano in maniera pi\u00f9 o meno esplicita al maoismo ed al trotskismo.\nPer quanto riguarda le politiche economiche, SYRIZA si \u00e8 sempre dichiarata contro le politiche neoliberiste dell'Unione europea e, in generale, delle istituzioni economiche internazionali. Per contrastare tali politiche il partito propone programmi di \u00abgiustizia sociale\u00bb e di \u00abprotezione dei diritti fondamentali\u00bb.\nIl partito, sin dalla sua fondazione, ha avuto al proprio interno una forte componente femminista e anti-razzista; da aggiungere che SYRIZA si definisce \u00abmovimento antifascista e antinazista\u00bb.\nSYRIZA mette al centro del proprio programma la legalizzazione del matrimonio omosessuale e delle politiche a favore del diritto di asilo per gli immigrati.\nAltri punti programmatici sostenuti dal partito sono:\nNel gennaio 2013 un deputato di SYRIZA, Tasos Kourakis ha presentato al Parlamento greco una proposta di legge che prevede la separazione netta tra Chiesa ortodossa e Stato, mai realizzata nel paese. Progetti come questi testimoniano il forte laicismo del partito, sostenuto da tutte le sue componenti.\nIl rapporto con l'Unione europea.\nSYRIZA \u00e8 stata spesso accusata dai suoi avversari politici e dalla stampa di essere contraria all'euro e alla permanenza della Grecia nell'Unione europea. Eppure il partito non ha mai messo in dubbio la permanenza della Grecia in Europa e nella moneta unica.\nIl leader di SYRIZA ha infatti affermato che \u00abse la sinistra radicale rappresentata da SYRIZA vincer\u00e0 le prossime elezioni, la Grecia rimarr\u00e0 nell'Euro\u00bb.\nSYRIZA avverte l'assoluta necessit\u00e0 di cambiare le politiche economiche dell'UE (a cominciare dalle politiche di austerity), giudicate troppo a favore dei \u00abpoteri forti\u00bb (come banche e grandi imprese). Il partito ritiene che per uscire dall'attuale crisi economica sia d'obbligo mettere al centro delle politiche economiche europee temi come: il lavoro, lo stato sociale, il reddito, la tutela e i diritti dei pi\u00f9 deboli e i \u00abbeni comuni\u00bb.\nSi pu\u00f2 ben dire, riassumendo, che SYRIZA sia un partito con una sua particolare visione europeista e contrario alle politiche di \"austerity\".\nNell'ottobre 2012, a seguito della visita di Angela Merkel ad Atene, il leader di SYRIZA, Alex\u012bs Tsipras dichiar\u00f2: \nNel dicembre 2012 il comitato centrale di SYRIZA ha approvato, con il 75%, una mozione che sostiene il mantenimento della Grecia nell'Unione europea; nonostante questo SYRIZA continua a contestare in maniera decisa le politiche di austerity imposte dall'Europa alla Grecia, in particolare per quanto riguarda le privatizzazioni dei servizi pubblici, i tagli agli stipendi dei dipendenti statali e l'aumento della pressione fiscale.\nIl 9 dicembre 2012 alcuni membri del partito, con una fiaccolata ad Oslo insieme a gruppi no-global, hanno contestato duramente la decisione di assegnare il Premio Nobel per la pace all'Unione europea. Alcuni parlamentari di SYRIZA hanno dichiarato che: \nIl 14 febbraio 2013, il parlamentare europeo di SYRIZA Nikos Hound\u00ecs ha rivolto un'interrogazione alla Commissione europea in merito alle politiche di austerity che il paese sta applicando su ordine della cosiddetta \u00abtroika\u00bb (UE, BCE e FMI). La stessa Commissione ha rilevato che il governo greco \u00abdeve garantire la conformit\u00e0 delle leggi approvate alla Costituzione greca\u00bb; a ci\u00f2 si aggiunge il fatto che il \"Tribunale Superiore\" (la Corte Costituzionale greca) si \u00e8 pronunciato, in passato, contro tali politiche di austerity ritenendole in violazione dei principi costituzionali in materia di tutela dei diritti della persona e del lavoro.\nPartiti partecipanti.\nSYRIZA, , comprende i seguenti partiti:\nRisultati elettorali.\nDal 2004 al 2006 il partito si stava ancora costituendo: dunque si presentava alle elezioni come alleanza di alcune forze politiche. Dal 2007 sino al 2011 tutte queste forze si coalizzeranno tutte sotto il simbolo di SYRIZA, nonostante il partito rimanga ancora, \"de iure\", una coalizione di pi\u00f9 formazioni. Dal 2012 SYRIZA diventer\u00e0 un unico partito."}
{"id": "2425479", "revid": "729019", "url": "https://it.wikipedia.org/wiki?curid=2425479", "title": "Charles Forbes", "text": "Entr\u00f2 nella Royal Navy nel luglio del 1894. Dopo aver servito come Aspirante Guardiamarina nella \"Channel Fleet\" e nel Pacifico, torn\u00f2 in patria per specializzarsi come esperto in artiglierie. Durante la prima parte della prima guerra mondiale serv\u00ec sulla \"Queen Elizabeth\", partecipando alla campagna dei Dardanelli. Nell'ottobre del 1915 torn\u00f2 nel Regno Unito per diventare contrammiraglio dell'ammiraglio John Jellicoe, comandante in Capo della \"Grand Fleet\". Partecip\u00f2 alla battaglia dello Jutland sulla nave ammiraglia \"Iron Duke\"."}
{"id": "2425482", "revid": "287204", "url": "https://it.wikipedia.org/wiki?curid=2425482", "title": "Johann Martin Chladenius", "text": "La prima novit\u00e0 apportata da Chladenius nell'interpretazione dei testi \u00e8 l'analisi psicologica delle motivazioni che hanno determinato gli autori a comporre le loro opere.\nComprensione e logica.\nPoich\u00e9 egli pensa che la comprensione di un testo sia anche un'operazione logica elabora una serie di regole che governano la conoscenza, che possano applicarsi ad ogni particolare individuo:\n\u00abDal momento che ogni tipo di spirito finito deve possedere un suo specifico modo di rappresentarsi il mondo, \u00e8 per noi necessario sapere in che modo gli uomini giungano alla conoscenza delle trasformazioni del mondo.\u00bb\nVi sono poi delle regole generali applicabili all'interpretazione di tutti i testi salvo che alle Sacre Scritture poich\u00e9 queste hanno un profondo senso misterioso che va oltre i poteri della ragione.\nComprendere e interpretare.\nPer quanto riguarda l'interpretazione degli eventi storici Chladenius premette che bisogna distinguere tra il \"comprendere\" (verstehen) ):\n\u00absi comprende un discorso o un testo se si pensa tutto quello che le parole, secondo la ragione e le regole della nostra anima, possono suscitare in noi.\u00bb Il comprendere quindi la personale capacit\u00e0 razionale e psicologica di chi legge di comprendere un testo\ne l\"'interpretare\" (auslegen) che invece,\n\u00abnon \u00e8 altro che dare a qualcuno le nozioni necessarie per comprendere pienamente o imparare a comprendere un discorso o uno scritto.\u00bb L'interpretazione dunque ha bisogno di specifiche regole che chi interpreta deve conoscere.\nIl \"punto di vista\" dello storico.\nNella conoscenza storica opera quello che Chladenius chiama il \u00abpunto di vista\u00bb (Sehepunkt) dello storico che, come avviene per la \"monade\" leibniziana \"specchio vivente dell'universo\", pu\u00f2 definirsi come \u00ablo stato interiore ed esteriore di uno spettatore in quanto capace di produrre un particolare modo d'intuire e considerare le cose che si presentano.\u00bb \nNell'interpretazione di un testo quindi l'autore mette tutto se stesso \"proiettando\" all'esterno tutta intera, ragione e spiritualit\u00e0, la sua personalit\u00e0.\nStoria e storiografia.\nMerito di Chladenius \u00e8 stato anche quello di avere esplicitamente introdotta quella distinzione, ripresa ampiamente da Benedetto Croce, tra la storia intesa come complesso delle \"res gestae\" e la storia intesa come \"historia rerum gestarum\".\nLa prima pi\u00f9 che storia \u00e8 cronaca poich\u00e9 si limita ad una elencazione senza significato degli eventi storici mentre la vera storia \u00e8 la narrazione, l'interpretazione di quegli eventi, vale a dire la storiografia.\nIntendimento immediato e mediato.\nChladenius si rende conto del rischio che l'interpretazione della storia come \"punto di vista\", possa portare a un relativismo nel significato dei fatti storici, che pu\u00f2 per\u00f2 essere evitato distinguendo tra"}
{"id": "2425484", "revid": "767487", "url": "https://it.wikipedia.org/wiki?curid=2425484", "title": "Tantrums and Tiaras", "text": "Tantrums and Tiaras \u00e8 un documentario del 1995 su Elton John, diretto dal suo attuale marito David Furnish.\nTrama.\nL'argomento principale \u00e8 la vita privata di Elton, uno tra gli artisti pi\u00f9 famosi al mondo, spesso al centro dell'attenzione per via delle sue memorabili esibizioni live o per i suoi atteggiamenti fuori dal comune. In questo caso, per\u00f2, si analizza la privacy della star in un documentario che la vede come assoluta protagonista, affiancata dal partner e dagli amici. Emergono quindi chiaramente le paure, le vicissitudini, le gioie, le soddisfazioni provate e vissute da Elton John nel corso della sua carriera.\nDistribuzione.\n\u00c8 un film direct-to-video originariamente pubblicato in VHS. Il 25 novembre 2008 \u00e8 stato pubblicato anche in DVD.\nRiconoscimenti.\nNel 1998 il documentario vinse un Chris Award al Columbus Film and Video Festival."}
{"id": "2425489", "revid": "3115", "url": "https://it.wikipedia.org/wiki?curid=2425489", "title": "Nederlands Scheepvaartmuseum", "text": "Il Nederlands Scheepvaartmuseum (lett. \"Museo della navigazione dei Paesi Bassi\"), chiamato anche Rijksmuseum Nederlands Scheepvaart, \u00e8 il pi\u00f9 grande museo al mondo dedicato alla navigazione e ha sede ad Amsterdam.\nIl museo (chiuso al pubblico dall'8 gennaio 2007 al 2011 per restauro) \u00e8 dedicato alla storia della navigazione nei Paesi Bassi dall'antichit\u00e0 ai giorni nostri ed \u00e8 collocato dal 1973 nell'ex\u00a0\u2013 magazzino dell'ammiragliato, su un isolotto dell'Oosterdok.\nCaratteristiche.\nLa storia della marineria olandese \u00e8 illustrata attraverso modellini di navi (da guerra e mercantili), carte geografiche (tra cui quelle dei celebri cartografi del XVII secolo, Willem Blaeu e del figlio Joan Blaeu), atlanti, mappamondo, carte nautiche, strumenti nautici (come bussole, ecc.), libri, medaglie, decorazioni, polene, dipinti, ecc. Vengono inoltre mostrate le varie tecniche di pesca, come la caccia alla balena, ecc. e si possono anche osservare (all'esterno) costruttori di barche al lavoro.\nIl museo \u00e8 costituito da una parte all'aperto e da una parte all'interno, quest'ultima organizzata in una trentina di sale suddivise in due piani pi\u00f9 il pianterreno, dove gli oggetti sono esposti secondo l'ordine cronologico: il primo piano tratta la storia antica della navigazione olandese, mentre le esposizioni del secondo piano partono dal XIX secolo e arrivano fino ai giorni nostri. (v. anche il paragrafo \" Organizzazione del museo\")\nNotevole soprattutto la collezione riguardante il XVII secolo, il cosiddetto \u201cSecolo d'Oro\u201d (\"Gouden Eeuw\"), in cui i Paesi Bassi avevano il predominio mondiale sui mari e sui commerci in generale.\nIl museo \u00e8 fornito di un'ampia biblioteca (che contiene circa 400 libri antichi), di una sala audiovisivi (al primo piano), di un negozio (al pianterreno), di un bar e di un ristorante.\nTra le principali attrazioni del museo, vi sono la barca reale, l'Atlante mondiale Blaeu e, soprattutto, la copia della nave Amsterdam, attraccata all'esterno del museo.\nOltre alle esposizioni, permanenti, vengono organizzate anche esposizioni temporanee, che si tengono al pianterreno.\nUbicazione.\nIl museo si trova su un isolotto dell'Oosterdok chiamato Kattenburg, nella zona detta Plantage (parte orientale della citt\u00e0), ai confini con la Oude Zijde (\u201cparte vecchia\u201d), di fianco al Museo della Scienza e della Tecnologia NEMO e non lontano dall'Entrepotdok (gli antichi magazzini della zona portuale), dal Werf 't Kromhout Museum, dal giardino zoologico \u201cArtis\u201d e dalla celebre Montelbaanstoren.\nStoria.\nIn origine, il museo era ubicato in un edificio all'angolo tra la Cornelis Schuystraat e De Lairessestraat (sud-ovest della citt\u00e0, vicino al Vondelpark).\nNel 1973 venne quindi trasferito nella location attuale ed inaugurato dall'allora principessa Beatrice il 13 aprile.\nNel gennaio 2007 \u00e8 iniziata un'opera di restauro dell'edificio del museo, la cui conclusione \u00e8 terminata nel 2011.\nL'edificio.\nL'edificio nel quale \u00e8 collocato il museo, si chiama \"'s Lands Zeemagazijn\" ed \u00e8 un ex-magazzino dell'Ammiragliato e, in seguito, arsenale della Marina olandese, progettato nel 1656 dall'architetto Dani\u00ebl Stalpaert: \u00e8 sorretto da 18.000 pali piantati nel letto dell'Osterdook.\nOrganizzazione del museo.\nIl museo \u00e8 strutturato nel modo seguente:\nLa collezione.\nCopia della nave \u201cAmsterdam\u201d.\n\u00c8 probabilmente la maggiore attrazione del museo e vi si trova all'esterno dello stesso: si tratta della copia in scala pressoch\u00e9 reale di un galeone della Compagnia Olandese delle Indie Orientali (\"Vereinigde Oostindische Compagnie\", abbreviato in \"VOC\"), affondato nel Mare del Nord in prossimit\u00e0 delle coste inglesi il 26 gennaio 1769 durante il viaggio inaugurale.\nLa ricostruzione si bas\u00f2 sul relitto riemerso nel 1962 e venne eseguita tra il 1985 e il 1990 da 400 volontari, per i quali rappresent\u00f2 un'esperienza formativa in attesa di un'occupazione.\nDurante l'estate, alcuni attori vestiti in costume d'epoca da marinaio mostrano com'era la vita di bordo nel Settecento.\nLa copia della nave \u201cAmsterdam\u201d \u00e8 l'unica attrazione del museo visitabile anche durante la chiusura dello stesso per restauro dal 2007 al 2010/2011.\nBarca reale.\nTra le attrazioni del museo vi \u00e8 anche la barca reale, costruita nel 1818 per re Guglielmo I ed usata per l'ultima volta nel 1962, in occasione del 25\u00ba anniversario di matrimonio della regina Giuliana.\nLunga 17 metri, la barca veniva condotta da venti rematori.\nAtlante mondiale Blaeu.\nL'Atlante mondiale Blaeu (titolo originale: \"Theatrum orbis terrarum, sive, Atlas novus in quo tabul\u00e6 et descriptiones omnium Regionum\" o \"Le th\u00e9\u00e2tre du monde ou nouvel atlas contenant les chartres et descriptions de tous les Pais de la terre\") \u00e8 una monumentale opera cartografica in nove volumi, prodotto da Joan Blaeu (1596 \u2013 1673), della famiglia di cartografi Blaeu, tra il 1662 e il 1665. Si tratta dell'atlante pi\u00f9 preciso dell'epoca.\nGlobo celeste di Jodocus Hondius.\nDatato 1600, \u00e8 il pi\u00f9 antico esempio di globo celeste di cui si abbia notizia: \u00e8 decorato con illustrazioni di Joducus Hondius (1563 \u2013 1612), un incisore ed editore di Amsterdam.\nPlanisfero di Johannes Ruysch.\nNel museo \u00e8 conservato anche il planisfero dell'esploratore e cartografo Johannes Ruysch (1460 ca. - 1533): datato 1507 - 1508, costituisce la prima mappa mondiale in cui \u00e8 rappresentato il continente americano.\nModellini di navi.\nTra i modellini di navi presenti nel museo, citiamo:\nAtlanti vari.\nOltre all'Atlante mondiale Blaeu, nel museo sono raccolti, tra l'altro, anche quello di Abraham Ortelius del 1572 e quello di Mercatore del 1585 \u2013 1589, oltre ad atlanti tolemaici italiani risalenti al periodo 1478 \u2013 1507.\nDipinti.\nNumerosi sono anche i dipinti sul tema della navigazione, custoditi nel museo, molti dei quali risalenti al cosiddetto \"Secolo d'Oro\".\nSono custoditi dipinti di Willem van de Velde il Giovane, Willem van de Velde il Vecchio, Ludolf Backhuysen, ecc.\nTra i dipinti conservati al museo, vi sono, tra l'altro, i seguenti:\nMedaglie.\nIl museo presenta anche una raccolta di medaglie commemorative.\nTra queste si segnalano:"}
{"id": "2425490", "revid": "767487", "url": "https://it.wikipedia.org/wiki?curid=2425490", "title": "Songs from the West Coast", "text": "Songs from the West Coast \u00e8 il quarantaquattresimo album (il ventottesimo in studio) dell'artista britannico Elton John, pubblicato il 1\u00ba ottobre 2001.\nIl disco.\n\u00c8 dedicato a Matthew Shepard, un ragazzo assassinato nel Wyoming a causa delle sue preferenze sessuali, e al piccolo Oliver Johnstone (figlio di Davey Johnstone), annegato nella piscina della sua casa.\nAl tempo della pubblicazione di questo disco, l'attivit\u00e0 di Elton non era pi\u00f9 ben vista come una volta; infatti, le molte colonne sonore composte durante gli anni Novanta, i duetti improbabili contenuti in \"One Night Only\" (2000) e l'inadatta produzione di Chris Thomas, votata a un utilizzo eccessivo di elettronica (perfettamente notabile in album come \"The One\" e \"The Big Picture\"), avevano da tempo alienato alla rockstar i favori della critica e dei fans pi\u00f9 accaniti, complice anche la distribuzione del singolo \"Candle in the Wind 1997\". Occorreva quindi un album che, ispirandosi ai gloriosi anni Settanta, riconfermasse definitivamente le capacit\u00e0 musicali ed artistiche di Elton, per nulla tramontate ed anzi gi\u00e0 espresse nella convincente \"The Road to Eldorado Soundtrack\" (2000). Per conseguire questo obiettivo, venne richiamato anche in studio lo storico batterista Nigel Olsson (che contribu\u00ec non poco al sound classico degli album eltoniani del periodo d'oro); gli arrangiamenti orchestrali sono inoltre opera di Paul Buckmaster, che aveva fornito il suo apporto ad album come \"Elton John\" (1970), \"Tumbleweed Connection\" (1970) e \"Madman Across the Water\" (1971). Fonte di ispirazione fu anche il disco \"Heartbreaker\" di Ryan Adams. Elton si espresse in questo modo: \"Non volevamo tornare al passato, ma creare una semplicit\u00e0 diversa rispetto agli ultimi dischi. Una semplicit\u00e0 che si basasse sul pianoforte, che \u00e8 presente nei dischi recenti ma non in modo cos\u00ec massiccio. Pianoforte, basso e chitarra registrati in analogico, canzoni dalla struttura semplice: cos\u00ec siamo partiti; poi, visto che il risultato era soddisfacente, abbiamo continuato. Siamo entrati in studio con 20 canzoni, ne abbiamo registrate 18, affinando molto il senso critico. L'anno scorso Bernie Taupin mi ha raggiunto nella mia casa di Nizza e l\u00ec abbiamo convenuto che la cosa migliore sarebbe stata realizzare un album di musica e di semplicit\u00e0, traendo spunto da alcuni show per solo pianoforte, come quello di Lucca, due anni fa. I miei fans chiedevano da anni pi\u00f9 pianoforte e meno sintetizzatori. Li ho accontentati. Il suono rimanda dunque agli anni Settanta, in qualche modo. Ma non vivo nel passato. Non ascolto i miei vecchi dischi, non ascolti i vecchi dischi degli altri. Mi lascio influenzare da nuovi artisti. La mia guida spirituale per il nuovo album \u00e8 stato Ryan Adams con il suo album pubblicato l'anno scorso, \u201cHeartbreaker\u201d. Leggendo le note di copertina, scoprii che era stato registrato a Nashville in due settimane e pensai: \u201cAnch'io facevo cos\u00ec, un tempo. Potrei farlo un'altra volta\u201d. Ho voluto incontrare Ryan, ed \u00e8 la prima persona che devo ringraziare per avermi ricordato il meglio di me. \u00c8 paradossale, ma i nuovi artisti del presente mi ispirano a tornare al mio passato. Amo la tecnologia, ma a volte essa ti distrae e porta fuori strada. Quando abbandoni il pianoforte per il sintetizzatore, devi stare attento a non deragliare, perch\u00e9 poi tornare in carreggiata \u00e8 dura. Io rimarr\u00f2 fedele al vecchio pianoforte\".\nDa un punto di vista artistico, il risultato raggiunto fu notevole: la critica accolse molto calorosamente \"Songs from the West Coast\", considerandolo uno dei migliori album mai registrati da Elton, se non il migliore. La convincente atmosfera pianistica in stile anni Settanta, molto ben prodotta da Patrick Leonard, si sposava alla perfezione con i testi di Bernie Taupin, che, come gi\u00e0 sperimentato in \"The One\", \"Made in England\" e \"The Big Picture\", erano diventati pi\u00f9 intimisti, riflessivi e maggiormente sensibili alle tematiche trattate (basti pensare ad \"American Triangle\"). Elton dichiar\u00f2: \"Mi identifico in quasi tutte le canzoni del nuovo album, \u00e8 vero, a partire dal primo singolo \u201cI Want Love\u201d, che oggi non mi appartiene pi\u00f9, ma che sembra disegnato sulla pelle dell'uomo che ero dieci o undici anni fa, prima di disintossicarmi. Ero disperato, volevo fortemente una relazione seria, ma al tempo stesso la rifiutavo, concentrandomi su storie di poco conto. Ne avevo paura. Come dicevo in una strofa, \u201cero un uomo che si sentiva morto in luoghi dove gli altri uomini si sentivano liberati\u201d, disprezzavo l'amore pulito e normale ma temevo di subire un'altra scottatura se fossi rimasto sul \u201clato selvaggio\u201d della vita. L'unica canzone che non sento completamente mia \u00e8 \u201cMansfield\u201d, che racconta del luogo dove Bernie e sua moglie s'incontrarono dieci anni fa. Ma lei la conoscevo bene, dunque \u00e8 come l'avessi scritta io. Bernie mi ha dato 70 testi, ho musicato quelli che avrei voluto scrivere io stesso. Non mi sarei accontentato, stavolta, di testi obliqui e oscuri; volevo fossero passionali e appassionati, con un filo rosso di determinazione che attraversa tutto il lavoro. C'\u00e8 un senso, nel cammino. Il primo brano \u00e8 \u201cThe Emperor's New Clothes\u201d, dove si racconta di me e di Bernie agli inizi, quando scommettevamo sulle nostre vite e sui cavalli e vivevamo come se la notte non dovesse finire; l'album si chiude con la fine dell'ultimo matrimonio di Bernie\".\n\"Songs from the West Coast\" ebbe inoltre un buon successo presso il grande pubblico, raggiungendo la numero 2 in patria e la numero 15 negli Stati Uniti (in Italia si posizion\u00f2 al terzo posto in classifica). Vennero estratti tre singoli: \"I Want Love\" (nominata al Grammy), \"This Train Don't Stop There Anymore\" e \"Original Sin\".\nFamosa risulta inoltre essere la copertina dell'album, apribile, che ritrae un Elton spaesato in un ristorante della costa occidentale degli Stati Uniti (il titolo del CD significa infatti \"Canzoni (Provenienti) Dalla Costa Occidentale\"), il famoso \"Rae's Restaurant\" di Los Angeles (dove era stato peraltro girato il film \"Una vita al massimo\"; nel 2005, inoltre, anche una scena di \"Lords of Dogtown\" si svolger\u00e0 nel locale). Nella cover, \u00e8 possibile notare David Furnish (compagno e futuro marito della rockstar) e Bob Halley (un membro della compagnia eltoniana).\nNel 2002 \u00e8 stata pubblicata un'edizione speciale di \"Songs from the West Coast\", contenente un CD bonus.\nTracce.\nTutti i brani sono stati composti da Elton John e Bernie Taupin."}
{"id": "2425494", "revid": "111486687", "url": "https://it.wikipedia.org/wiki?curid=2425494", "title": "This Train Don't Stop There Anymore", "text": "This Train Don't Stop There Anymore \u00e8 un brano composto ed interpretato da Elton John; il testo \u00e8 opera di Bernie Taupin.\nIl brano.\nSi tratta del secondo singolo estratto dall'album \"Songs from the West Coast\" (dichiarato ritorno musicale alle origini della carriera di Elton e al periodo degli anni settanta). Il brano ha un incedere lento e acquisisce forma e chiarezza con il passare dei minuti. Introdotto dal solo pianoforte suonato da Elton, vede quasi subito Matt Chamberlain cimentarsi alla batteria e Paul Bushnell fare lo stesso al basso. I cori sono opera di quest'ultimo, di Davey Johnstone e di Nigel Olsson, col contributo dell'ospite d'onore Gary Barlow. Da notare l'assenza di qualsivoglia chitarra nel pezzo; imponente, invece, risulta essere l'arrangiamento di Paul Buckmaster. Il testo di Bernie Taupin (il titolo significa letteralmente \"Questo Treno Non Ferma Pi\u00f9 L\u00ec\", e presenta una licenza poetica del paroliere: infatti, in inglese, con la terza persona singolare si dovrebbe utilizzare \"\"Doesn't\" al posto di \"Don't\") parla di un cantante che confessa ai propri fan di non aver mai creduto nelle proprie canzoni e di non aver mai provato alcun sentimento nei confronti di esse e del significato che assumevano. \n\"This Train Don't Stop There Anymore\" \u00e8 stata pubblicata nel gennaio del 2002: ha conseguito una numero 24 nel Regno Unito e una numero 10 nella classifica statunitense della musica Adult contemporary (negli Stati Uniti, comunque, la canzone \u00e8 stata pubblicata esclusivamente come singolo promo).\nVideo.\nIl videoclip del brano, diretto da David LaChapelle, \u00e8 significativo: Elton non \u00e8 presente, e a rappresentarlo vi \u00e8 Justin Timberlake, che indossa l'abbigliamento tipico dell'autore negli anni settanta. Lo scenario rappresenta il dietro le quinte di un concerto della rockstar appena prima che questo inizi, e mostra i disagi che egli provava nei confronti di questa vita frenetica e turbolenta. Paul Reuben interpreta John Reid, manager di Elton per pi\u00f9 di venticinque anni."}
{"id": "2425497", "revid": "1870933", "url": "https://it.wikipedia.org/wiki?curid=2425497", "title": "Sjarhej Kisljak", "text": "Carriera.\nClub.\nPartito dalle giovanili della , man mano si \u00e8 guadagnato un posto in prima squadra, nella prima divisione bielorussa; in seguito ha giocato anche nella prima divisione russa con il .\nNazionale.\nHa fatto parte della rappresentativa Under-21 del suo paese al Campionato europeo di categoria 2009. Nella gara d'esordio contro i padroni di casa della Svezia ha segnato il gol del temporaneo vantaggio bielorusso \nIl 30 maggio 2010 ha segnato il primo gol con la nazionale maggiore nella partita vinta per 1-0 contro la Corea del Sud e il 3 settembre seguente ha deciso la sfida contro la Francia (1-0 a Parigi)."}
{"id": "2425500", "revid": "287204", "url": "https://it.wikipedia.org/wiki?curid=2425500", "title": "Cymru Alliance", "text": "La Cymru Alliance (attualmente \"Huws Gray Cymru Alliance\", per ragioni di sponsorizzazione) \u00e8 una competizione calcistica gallese. Essa forma il secondo livello del sistema dei campionati nazionali nella regione settentrionale e centrale del Galles.\nLa squadra vincitrice non accede direttamente alla Welsh Premier League, questo avviene solamente se la societ\u00e0 campione rispetta i criteri necessari per partecipare alla massima competizione nazionale. Se la prima classificata non rispetta i parametri previsti, la seconda qualificata pu\u00f2 accedere alla promozione, purch\u00e9 sia dotata delle necessarie strutture."}
{"id": "2425502", "revid": "73843", "url": "https://it.wikipedia.org/wiki?curid=2425502", "title": "Abba Seafood", "text": "Abba Seafood (originariamente soltanto Abba AB) \u00e8 un'azienda svedese specializzata nella lavorazione e conservazione del pesce. La sede sociale \u00e8 situata a G\u00f6teborg mentre la conserveria a Kungshamn.\nLa compagnia ittica \u00e8 stata fondata nel 1838 in Norvegia a Bergen, per trasferirsi poi qualche anno pi\u00f9 tardi a Stoccolma in Svezia dove poi \u00e8 rimasta. Nel 1906 il nome \"AB Br\u00f6derna Ameln, ABBA\" venne ufficialmente registrato. Nel 1981, Abba si fonde con Volvo, il marchio \u00e8 venduto a Procordia e dal 1995, Abba fa parte del gruppo industriale norvegese \"Orkla ASA\". La marca riesce a farsi conoscere fuori dalla Scandinavia esportando i propri prodotti grazie ai negozi d'arredamento IKEA che li vendono nei loro market alimentari."}
{"id": "2425503", "revid": "75706", "url": "https://it.wikipedia.org/wiki?curid=2425503", "title": "Raccordi autostradali declassati", "text": ""}
{"id": "2425504", "revid": "3115", "url": "https://it.wikipedia.org/wiki?curid=2425504", "title": "Abbazia di Santa Maria del Monte", "text": "L'imponente complesso dell'Abbazia di Santa Maria del Monte sorge sul colle Spaziano, a Cesena.\nSorto sui resti di una precedente chiesa costruita nel IX secolo, ampliata e abbellita in un periodo presumibilmente compreso tra il 1001 e il 1026 quando fu fondato il monastero, ha raggiunto l'aspetto attuale al termine dei successivi restauri tra il XV secolo e il XVI secolo.\nL'interno \u00e8 a una navata con quattro cappelle per lato, che conservano opere d'arte di grande prestigio.\nIn alto, sui tre lati, corre il fregio di Gerolamo Longhi che contiene quattordici scene della vita della Vergine.\nPatrimonio insigne dell'abbazia \u00e8 la collezione di \"ex voto\", una raccolta di 690 pezzi di grande valore, costituita da tavolette dipinte a partire dal 1400 che raffigurano i miracoli con i quali la Vergine del Monte esprimeva la sua protezione a Cesena e ai cesenati.\nNel 1986, papa Giovanni Paolo II, durante la visita in Romagna, ha soggiornato e visitato l'abbazia; per ricordare il grandioso evento \u00e8 stato anche dipinto un ex voto.\nStoria.\nSul Colle Spaziano, che un tempo era ricoperto da un fitto bosco, secondo San Pier Damiani (\"Vita Mauri\", 1044-1072), il vescovo Mauro (m. nel 946) andava a ritirarsi in preghiera. Dopo la sua morte, secondo la tradizione, si susseguirono numerosi miracoli sul luogo di sepoltura, la venerazione popolare crebbe e la piccola celletta da lui costruita venne ampliata.\nDopo l'anno 1000 fu edificata una basilica a tre navate e tra il 1001 e il 1026, venne infine fondato il monastero benedettino. Arricchitosi notevolmente nel corso del XIII secolo, il complesso accolse, nel 1318, la \"Statua della Madonna\" (essa proveniva dalla Chiesetta di Montereale); si ebbe subito una manifestazione popolare con la realizzazione di piccole tavolette votive per grazia ricevuta: gli ex voto.\nLa basilica fu prima profanata e poi fortificata da Francesco degli Ordelaffi ( venne circondata da forti palizzate in occasione dell'assalto alla citt\u00e0 di Cesena da parte delle truppe franco italiane nel maggio del 1357- (( Storia a fumetti di Cesena, Rimini, Ravenna e Forl\u00ec. Di Antonio Dal Muto - quarto volume pag 166)) ), nel Cinquecento visse il suo \"secolo d'oro\" sotto i Malatesta ( in realt\u00e0 il \"secolo d'oro\" malatestiano \u00e8 contenuto nel Quattrocento (XV secolo). Il dominio malatestiano a Cesena inizi\u00f2 il giorno 8 gennaio del 1378, quando con uno stratagemnma riuscirono, i riminesi, a cacciare dalla citt\u00e0 le truppe di Jhon Hawkwood, e termin\u00f2 con la morte dell'ultimo Signore di Cesena: Domenico Malatesta Novello, avvenuta il 20 novembre del 1468. (( Storia a fumeti di Cesena, Rimini, Ravenna e Forl\u00ec di Antonio Dal Muto - Quinto volume da pag 4 a pag 124. Il secolo del Cinquecento inizi\u00f2 con il dominio di Valentino Borgia che dur\u00f2 quattro anni: dal 1500 al 1503), cos\u00ec divenne un vero e proprio punto di riferimento della cultura cesenate. Lungo il corso dei secoli accolse numerose personalit\u00e0 e ricevette la visita di numerosi pontefici. Tra il 1536 e il 1548 la chiesa venne ad assumere le forme attuali, secondo un progetto di Domenico Garavini da Brisighella, su disegno originale del Bramante. Centro della vita artistica della citt\u00e0, la \"Basilica del Monte\" vide anche all'opera i migliori artisti attivi nel cesenate: Scipione Sacco, Girolamo Longhi e Francesco Masini, nonch\u00e9 il giovanissimo Giuseppe della Valle di Scalve, che tra il 1560 e il 1562 realizz\u00f2 lo splendido coro in noce. Importante anche gli interventi di Francesco Morandi detto il Terribilia, cui si devono la cupola (decorata dal Masini tra il 1568 e il 1571) e l'originale scalone in pietra, e di Alessandro Corsi che, nel 1588 fu l'autore del monumentale pozzo del \"Chiostro Grande\".\nUna serie di eventi nefasti apr\u00ec la strada alla crisi del complesso benedettino, che si protrasse per tutto il settecento, aggravata dal terribile terremoto del 1768 che distrusse la cupola della basilica, fu ricostruita da Pietro Carlo Borboni e venne decorata da Giuseppe Milani dal 1773 al 1774. Abbandonata all'arrivo dei francesi nel 1797 poi l'abbazia fu posta in vendita (nel 1812) e solo il provvidenziale intervento di Pietro Maria Semprini la salv\u00f2 dalla rovina donandola a papa Pio VII. In giovent\u00f9 fu novizio all'abbazia, quando divenne papa il 1\u00ba maggio del 1814 incoron\u00f2 la \"Madonna e Bambino\" e, nell'atto del testamento, destin\u00f2 l'intero complesso ai monaci; solo nel 1888, superate varie traversie, essi poterono tornare definitivamente al \"Monte\".\nDurante la seconda guerra mondiale il complesso accolse numerosi sfollati e sub\u00ec un devastante bombardamento.\nNella seconda met\u00e0 del XX secolo, l'abbazia, vide la riapertura del Laboratorio per il restauro del libro antico ed \u00e8 meta di turisti e pellegrini, il complesso benedettino non ha perso il suo ruolo di propulsore della cultura: segnalandosi per l'organizzazione di concerti di musica classica nei mesi di luglio e agosto.\nInfine, all'inizio del XXI secolo, grazie alla passione della Societ\u00e0 amici del Monte, sono stati creati un refettorio per le comitive, dotato di 80 posti a sedere e la moderna sala delle conferenze Pio VII con 100 posti.\nArchitettura e patrimonio artistico.\nL'abbazia di Santa Maria del Monte \u00e8 posta sul colle Spaziano (135m), essa offre, prima ancora di conoscerla all'interno, lo spettacolo del panorama che si pu\u00f2 apprezzare dal piazzale antistante, verso le colline e la pianura fino al mare Adriatico.\nLa chiesa abbaziale.\nL'ingresso \u00e8 posto sul lato destro e introduce a un suggestivo interno che colpisce per l'ampiezza degli spazi ma anche per il silenzio. La forma \u00e8 ad un'unica ampia navata, con delle cappelle laterali. In alto corre il fregio di Girolamo Longhi con quattordici scene della \"Vita della Madonna\" (1559), venuto alla luce solamente nel 1914 e miracolosamente preservato dal bombardamento della seconda guerra mondiale del 1944, ma non fu cos\u00ec per l'affresco della contro facciata, il \"Mos\u00e8 si toglie i calzari prima di salire all'Oreb\" del Gavarini (XVI secolo). La chiesa ha la dignit\u00e0 di basilica minore.\nIl presbiterio e coro monastico.\nPercorrendo l'ampia navata verso lo scalone ci si dirige verso la zona presbiterale, si pu\u00f2 notare, sul pavimento, il simbolo dei benedettini di Congregazione cassinese (ai loro lati si trova l'accesso per la cripta, a destra si scorge la \"Deposizione di Cristo\" del Mastelletta, invece a sinistra \"Ges\u00f9 con la sammaritana\" di Marcantonio Franceschini, di fine XVII secolo). Salito lo scalone, eccoci di fronte all'altare maggiore; ove dietro si possono ammirare il mirabile coro monastico in noce, un capolavoro di Giuseppe della Val di Scalve detto lo \"Scalvini\", scolpito tra il 1560 e il 1562; e la \"Madonna Assunta\" statua creata con stucco e legno dipinti nel XIII secolo, il bambino che tiene in braccio \u00e8 un'aggiunta posteriore, mentre le corone sui due capi furono poste da papa Pio VII il 1\u00ba maggio del 1814.\nLa cupola.\nL'intero apparato pittorico di questa parte della basilica \u00e8 opera di Giuseppe Milani, le opere furono affrescate tra il 1773 e il 1774. Vi si nota la prospettiva melozziana, dal basso in alto, e l'influsso della cupola della cappella della Madonna del Fuoco, nel duomo di Forl\u00ec, di Carlo Cignani.\nAll'inizio degli archi della cupola troviamo \"Principali virt\u00f9 cristiane\", sui pennacchi i \"Quattro evangelisti\", nel tamburo otto \"Scene dell'Antico Testamento\", nella cupola troviamo una monumentale \"Assunzione della Vergine\", nel catino dell'abside c'\u00e8 l'\"Incoronazione della Vergine Maria\".\nLe cappelle laterali.\nAll'interno dell'abbazia sono presenti quattro cappelle da un lato e tre dall'altro. Nella prima cappella di destra troviamo una pregevole \"Annunciazione\" di Bartolomeo Coda, dipinto nel 1543, e un \"Capo di san Giovanni\" in tondo; nella seconda cappella \u00e8 presente un \"San Mauro risana gli infermi\" di Francesco Mancini, dipinto nel 1704, e una \"Deposizione\" in tondo di Girolamo Marchesi, del XVI secolo. La terza cappella di destra presenta l'opera pittorica di maggior pregio contenuta nella basilica: si tratta del \"La presentazione di Ges\u00f9 Bambino al tempio e la purificazione della Vergine\" ad opera del maestro bolognese Francesco Raibolini detto il \"Francia\", decorato nel 1515; nella lunetta \u00e8 una \"Deposizione\" di Girolamo Marchesi (XVI secolo).\nNella prima cappella di sinistra troviamo \"San Sebastiano\" di Vincenzo Ansaloni (XVII secolo ?); segue la cappella con \"San Lorenzo\" del XVII secolo; infine, nella terza cappella, \u00e8 visibile la \"Gloria dei santi Benedetto e Scolastica\" del G. B. Barbiani ornato sempre nel XVII secolo. Mentre nella quarta cappella sono presenti varie reliquie e riposa il corpo di San Agapo.\nIl deambulatorio.\nAlcuni dipinti di una Cesena antica introducono al deambulatorio, dove \u00e8 conservata parte della preziosissima collezione di ex voto, una delle pi\u00f9 ricche e antiche d'Europa.\nContinuando, sempre nel deambulatorio, ammiriamo tre cappelle, in esse sono presenti: un crocefisso del XIV secolo, una statua in terracotta di \"San Giuseppe\", primo Novecento, e di \"San Benedetto\" di Leonardo Lucchi del 1987.\nLa cripta.\nLa cripta, cui si accede attraverso cancelli di ferro battuto (opera novecentesca di Fr\u00e0 Pio Nobilione), presenta una croce di pietra del IX secolo e un sarcofago romano, antica sepoltura di San Mauro, che oggi \u00e8 collocata presso la Cattedrale di San Giovanni Battista nel centro storico della citt\u00e0.\nLa sacrestia.\nUn ampio vano introduce alla sacrestia del XIV secolo, al suo interno sono presenti mobili risalenti al XVIII secolo e un ciclo di affreschi di Giovanni Cappelli del 1946; sulle pareti sono presenti altri affreschi: \"San Giovanni evangelista\" di Lorenzo Veneziano (1370 circa), \"Prestazione al tempio\" di Francesco Menzocchi (1534) e \"La sacra Famiglia\" di Gaspare Sacchi (1536).\nIl monastero.\nSulla facciata della basilica si possono notare i segni della prima chiesa, che \u00e8 visibile solo dal \"Chiostro Piccolo\" (XV secolo), costituito da un porticato a colonnine e pozzale in ferro del XVII secolo, sul quale si affacciano, grazie alla conservazioni delle tradizioni monastiche: la biblioteca, il Laboratorio per il restauro del libro antico e l'erboristeria monastica. Dei tre chiostri originari, rimane anche il cosiddetto \"Chiostro Grande\" del XVI secolo, con un pregevole pozzale di Alessandro Corsi; gli studiosi ritengono che l'apparato per l'approvvigionamento dell'acqua sia opera di Leonardo Da Vinci.\nIl refettorio.\nIl refettorio, risalente al XX secolo, fu ricavato dal restauro delle cantine del convento; presenta un soffitto a cassettoni e dipinti con scene del Nuovo Testamento.\nIl Laboratorio per il restauro del libro antico.\nNella biblioteca e il Laboratorio per il restauro del libro antico i monaci portano avanti la tradizione di operosit\u00e0 conforme alla regola benedettina; in particolare il laboratorio svolge un lavoro fondamentale per la conservazione del patrimonio librario.\nL'erboristeria.\nL'erboristeria \u00e8 situata sotto il porticato del Chiostro Piccolo dove si possono acquistare liquori della tradizione benedettina, caramelle balsamiche, diversi tipi di miele, infusi e vini tipici del territorio prodotti dagli stessi monaci.\nLa collezione degli ex voto.\nA Cesena, e nel Cesenate, \u00e8 antichissima la tradizione di dipingere, o far dipingere da mani pi\u00f9 esperte, tavolette votive per grazia ricevuta alla Madonna del Monte; questa tradizione \u00e8 iniziata nel XV secolo e continua ancora oggi, tanto che il numero degli \"ex voto\" \u00e8 destinato ad aumentare.\nSi tratta delle documentazioni grafiche d'intercessioni della Beata Vergine che incontrano la storia (un ex voto, ad esempio, raffigura un crollo del vecchio teatro cittadino avvenuto nel 1820, un altro la scampata fucilazione di un uomo al termine della seconda guerra mondiale) oppure, molto pi\u00f9 spesso, i piccoli drammi di vita familiare, di solito rurale o marinaro (si va dalla malattia di un uomo del Quattrocento, a una disgrazia nei campi e a uno scampato naufragio nel Cinquecento, fino a un incidente tra una \"Vespa\" e un'automobile). Veri e propri sguardi su un passato pi\u00f9 o meno remoto, molte pagine della storia locale e di quella della basilica sono state scritte grazie alle immagini giunte fino ai giorni nostri.\nLa riproduzione su lastre in vetro di gran parte della collezione \u00e8 conservata presso l'Archivio fotografico Zangheri."}
{"id": "2425507", "revid": "1305772", "url": "https://it.wikipedia.org/wiki?curid=2425507", "title": "American Triangle", "text": "American Triangle \u00e8 un brano composto e interpretato dall'artista britannico Elton John.\nIl brano.\nCostituisce il quarto brano dell'album \"Songs from the West Coast\"; \u00e8 dedicato a Matthew Shepard, che nell'ottobre 1998, vicino a Laramie, fu assassinato da due omofobi per il suo orientamento sessuale. La traduzione del titolo vuol dire infatti \"Triangolo Americano\". Il testo, triste e toccante, \u00e8 pieno di metafore; nonostante sia accreditato a Bernie Taupin, Elton ne ha scritto buona parte (sentendosi accomunato al ragazzo). La melodia rispecchia l'andamento delle parole, e potrebbe essere classificata nel piano rock, essendo completamente basata sul pianoforte suonato da John; \u00e8 malinconica e cupa, distaccandosi nettamente dall'allegra briosit\u00e0 della precedente traccia, \"Look Ma No Hands\". Ai cori \u00e8 presente il canadese Rufus Wainwright; il produttore Patrick Leonard suona le tastiere e il B3, mentre Rusty Anderson e Bruce Gaitsch si occupano delle chitarre rispettivamente elettriche e acustica. Al basso \u00e8 presente Paul Bushnell; infine, Matt Chamberlain si cimenta alla batteria."}
{"id": "2425511", "revid": "834", "url": "https://it.wikipedia.org/wiki?curid=2425511", "title": "Logan Marshall Green", "text": ""}
{"id": "2425516", "revid": "116987518", "url": "https://it.wikipedia.org/wiki?curid=2425516", "title": "Shriek (DC Comics)", "text": "Shriek il cui vero nome \u00e8 Walter Shreeve, \u00e8 un personaggio della serie televisiva a cartoni animati \"Batman of the Future\" doppiato in italiano da Marco Balzarotti. Pare essere ispirato allo Spaventapasseri per come manipola e usa la gente con il potere del suono, come Crane faceva con la paura.\nBiografia del personaggio.\nEx ingegnere sonoro ed ora mercenario, assunto da Derek Powers allo scopo di far impazzire e uccidere Bruce Wayne, verr\u00e0 scoperto da Batman il quale lo affronter\u00e0 in una fabbrica della Wayne-Powers, sabotando la sua armatura e provocando il cortocircuito che lo render\u00e0 sordo. In seguito far\u00e0 altre apparizioni ed affronter\u00e0 spesso il nuovo Batman con l'intento di vendicarsi del danno subito. Shriek, essendo privo d'udito deve far ricorso ad un potente apparecchio acustico per poter sentire quasi normalmente; avendo dedicato tutta la sua vita al suono, trovarsi privo della possibilit\u00e0 di ascoltare lo far\u00e0 letteralmente impazzire.\nPoteri e abilit\u00e0.\nI poteri di Shriek, derivano dal potente esoscheletro che indossa, tale armatura gli consente di manipolare le vibrazioni sonore, di direzionarle come onde sismiche o di rimuovere il suono cosicch\u00e9 il suo avversario non si accorga della sua presenza o di altri pericoli o perfino di far impazzire le persone immettendo ordini nelle loro menti spostando la sua voce su frequenze speciali."}
{"id": "2425520", "revid": "465036", "url": "https://it.wikipedia.org/wiki?curid=2425520", "title": "Opera Don Orione", "text": ""}
{"id": "2425521", "revid": "284225", "url": "https://it.wikipedia.org/wiki?curid=2425521", "title": "Ottica newtoniana", "text": ""}
{"id": "2425524", "revid": "19876", "url": "https://it.wikipedia.org/wiki?curid=2425524", "title": "Hyper Text Transfer Protocol", "text": ""}
{"id": "2425526", "revid": "284225", "url": "https://it.wikipedia.org/wiki?curid=2425526", "title": "Meccanica galileiana", "text": ""}
{"id": "2425527", "revid": "287204", "url": "https://it.wikipedia.org/wiki?curid=2425527", "title": "The Light (album)", "text": ""}
{"id": "2425531", "revid": "729019", "url": "https://it.wikipedia.org/wiki?curid=2425531", "title": "Zselicszentp\u00e1l", "text": "Zselicszentp\u00e1l \u00e8 un comune dell'Ungheria di 408 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425536", "revid": "729019", "url": "https://it.wikipedia.org/wiki?curid=2425536", "title": "Zselickislak", "text": "Zselickislak \u00e8 un comune dell'Ungheria di 336 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425539", "revid": "767487", "url": "https://it.wikipedia.org/wiki?curid=2425539", "title": "Zselickisfalud", "text": "Zselickisfalud \u00e8 un comune dell'Ungheria di 279 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425540", "revid": "122616573", "url": "https://it.wikipedia.org/wiki?curid=2425540", "title": "Thomas Digges", "text": "Figlio di Leonard Digges (c. 1520 - c. 1559), Thomas ricevette la propria formazione matematica dal padre e dal celebre matematico inglese John Dee (1527-1608), divenendo in seguito uno dei pi\u00f9 rinomati matematici inglesi. Si dedic\u00f2 alla carriera militare operando come comandante dell'armata inglese nei Paesi Bassi. Thomas Digges fu il primo convinto sostenitore di Copernico (1473-1543) in Inghilterra.\nLe sue audaci concezioni eliocentriche furono esposte in \"A Perfit description of the Celestiall Orbes\", pubblicato a Londra nel 1576. Compose numerose opere che pubblic\u00f2 spesso insieme agli scritti del padre Leonard: \"Alae sive scalae mathematicae\" (Londra, 1573), che contiene osservazioni sulla Stella Nova del 1572; \"An Arithmeticall Militare treatise named Stratioticos\" (Londra, 1579), nel quale insegna l'algebra e l'aritmetica necessarie per il perfetto soldato. Egli inoltre fu membro del Parlamento. \u00c8 il padre del politico Dudley Digges e del poeta Leonard Digges.\nDigges fu il primo a rivedere le concezioni di un universo finito quando nel novembre del 1572, un forte bagliore, causato dalla supernova SN 1572, illumin\u00f2 per diverse settimane il cielo. Secondo l'astronomia tolemaica e aristotelica, solo gli elementi \"sublunari\" \u2013 cio\u00e8 interni all'orbita lunare \u2013 erano passibili di mutamento mentre le stelle dovevano essere immutabili. Chiaramente, l'apparizione di una nuova (quindi: \"nova\") stella dimostrava il contrario. Inoltre, l'osservazione della nova, che risultava immobile rispetto alle altre stelle, dimostrava che si trattava appunto di una stella e non di un fenomeno sub-lunare."}
{"id": "2425542", "revid": "729019", "url": "https://it.wikipedia.org/wiki?curid=2425542", "title": "Zim\u00e1ny", "text": "Zim\u00e1ny \u00e8 un comune dell'Ungheria di 664 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425547", "revid": "287204", "url": "https://it.wikipedia.org/wiki?curid=2425547", "title": "Proximus Diamond Games", "text": "Il Diamond Games \u00e8 stato un torneo di tennis femminile giocatosi ad Anversa, in Belgio. \nFin dal 2002, il torneo si \u00e8 giocato allo Sportpaleis, all'inizio di febbraio."}
{"id": "2425551", "revid": "1839752", "url": "https://it.wikipedia.org/wiki?curid=2425551", "title": "Stadio Borg El Arab", "text": "Lo stadio Borg El Arab (), noto anche come stadio El Geish di Alessandria (in arabo: \u0633\u062a\u0627\u062f \u0627\u0644\u062c\u064a\u0634 \u0628\u0628\u0631\u062c \u0627\u0644\u0639\u0631\u0628), \u00e8 uno stadio calcistico situato a Borg El Arab, in Egitto.\nCostruito dal 2005 e inaugurato nel 2007, \u00e8 situato a 50\u00a0km ad ovest di Alessandria d'Egitto. \u00c8 lo stadio pi\u00f9 grande d'Egitto e il secondo stadio pi\u00f9 grande d'Africa, con una capienza di 86 000 posti.\nStoria.\nI lavori di costruzione dello stadio iniziarono nel 2005. Il progetto \u00e8 degli ingegneri delle Forze armate egiziane. Inizialmente l'impianto rientrava in un ambizioso piano della federcalcio egiziana di dotarsi di 5 stadi di massima categoria per candidarsi ad ospitare il . Sfumata la possibilit\u00e0 di ospitare il mondiale, la federcalcio egiziana decise di usare l'impianto per ospitare alcune gare del campionato mondiale Under-20 del 2009. \nHa ospitato la partita inaugurale del Campionato mondiale di calcio Under-20 2009:\nNegli anni a venire nello stadio si sono disputati incontri di CAF Confederation Cup e partite di qualificazione al mondiale di calcio che hanno visto protagonista l'. "}
{"id": "2425553", "revid": "81195", "url": "https://it.wikipedia.org/wiki?curid=2425553", "title": "Rugby Football League", "text": ""}
{"id": "2425554", "revid": "767487", "url": "https://it.wikipedia.org/wiki?curid=2425554", "title": "Capsula (odontoiatria)", "text": " \nCapsula, o pi\u00f9 appropriatamente corona protesica, \u00e8 il termine con cui viene definito un manufatto protesico dentale, a forma di guscio, che riveste un dente, dopo che questo \u00e8 stato opportunamente limato (o \"preparato\"), per garantirgli una maggiore resistenza ai carichi masticatori.\nIndicazioni e metodologia.\nI denti che vengono incapsulati sono solitamente indeboliti da grandi carie o devitalizzazioni, oppure sono necessari come pilastri di un ponte; la preparazione del dente consiste nel rimuovere, limando con una fresa diamantata da turbina, gli strati pi\u00f9 esterni del dente, per uno spessore pari a quello che avr\u00e0 la capsula protesica.\nMateriali.\nIl materiale di cui \u00e8 fatta una capsula \u00e8 solitamente una lega metallica (acciaio cromo-cobalto-molibdeno, leghe preziose a base di oro o platino, oppure zirconio) per l'armatura interna, che conferisce la funzione di protezione al dente, e ceramica per il rivestimento esterno, che ha lo scopo di dare una estetica accettabile, e fornire una superficie di masticazione con caratteristiche di durezza simili a quelle dello smalto; altre composizioni prevedono la ceramica integrale, la resina integrale (per le capsule provvisorie), oppure resina o composito su armatura metallica."}
{"id": "2425555", "revid": "729019", "url": "https://it.wikipedia.org/wiki?curid=2425555", "title": "Zics", "text": "Zics \u00e8 un comune dell'Ungheria di 410 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425556", "revid": "1245083", "url": "https://it.wikipedia.org/wiki?curid=2425556", "title": "Classe Whale", "text": ""}
{"id": "2425558", "revid": "1684799", "url": "https://it.wikipedia.org/wiki?curid=2425558", "title": "Zala (Ungheria)", "text": "Zala \u00e8 un comune dell'Ungheria di 272 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425566", "revid": "767487", "url": "https://it.wikipedia.org/wiki?curid=2425566", "title": "Z\u00e1k\u00e1nyfalu", "text": "Z\u00e1k\u00e1nyfalu \u00e8 un comune dell'Ungheria di 631 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425567", "revid": "767487", "url": "https://it.wikipedia.org/wiki?curid=2425567", "title": "Z\u00e1k\u00e1ny", "text": "Z\u00e1k\u00e1ny \u00e8 un comune dell'Ungheria di 1278 abitanti (dati 2001) situato nella provincia di Somogy, nell'Ungheria centro-occidentale."}
{"id": "2425568", "revid": "1610933", "url": "https://it.wikipedia.org/wiki?curid=2425568", "title": "Coccodrillo", "text": ""}
{"id": "2425570", "revid": "149485", "url": "https://it.wikipedia.org/wiki?curid=2425570", "title": "Stadio di Alessandria", "text": "Lo stadio di Alessandria (arabo: \u0625\u0633\u062a\u0627\u062f \u0627\u0644\u0625\u0633\u0643\u0646\u062f\u0631\u064a\u0629) \u00e8 uno stadio di calcio di Alessandria d'Egitto.\n\u00c8 stato utilizzato per la Coppa delle nazioni africane 2006. Lo stadio, costruito nel 1929, \u00e8 il pi\u00f9 antico d'Egitto; pu\u00f2 contenere 20,000 persone.\nHa ospitato le partite del Campionato mondiale di calcio Under-20 2009:"}
{"id": "2425571", "revid": "99184579", "url": "https://it.wikipedia.org/wiki?curid=2425571", "title": "Saldatura a plasma", "text": "Nella saldatura a plasma, la torcia utilizzata presenta al centro di essa l'elettrodo di tungsteno, il quale \u00e8 \"infusibile\" durante il processo. Intorno a tale elettrodo giunge un gas plasmogeno che, in presenza del campo elettrico presente esternamente o internamente alla torcia, diventa plasma , cio\u00e8 gas fortemente ionizzato.\nLa caratteristica fondamentale del plasma (che rende tale tecnica di saldatura molto spesso utilizzata dati i bassi costi e le alte prestazioni) \u00e8 che riesce a catturare un'enorme quantit\u00e0 di calore e a trasportarla sul getto da fondere.\nCondizione necessaria affinch\u00e9 ci\u00f2 si verifichi \u00e8 che il plasma arrivi in forma concentrata sul pezzo, cosa resa possibile considerando un'opportuna distanza dal pezzo e una velocit\u00e0 di fuoriuscita del gas abbastanza elevata.\nIn queste applicazioni la temperatura pu\u00f2 arrivare, nei casi pi\u00f9 severi, a ordini di grandezza dei 20.000 \u00b0C, cosa impensabile per altre operazioni di saldatura: \u00e8 proprio questa elevata temperatura responsabile dell'alta precisione e velocit\u00e0 di realizzazione di tali operazioni.\nPer prevenire \"soffiature\" nella parte saldata (cosa che inevitabilmente si verifica per ogni tipo di saldatura, in quanto per la Legge di Henry la solubilit\u00e0 di un gas \u00e8 funzione della temperatura) intorno alla torcia si usa un sistema che permette il rilascio di gas particolari (di solito miscele di gas nobili) che avendo solubilit\u00e0 praticamente nulla anche ad alte temperature, non danno modo ai gas atmosferici di penetrare nel bagno del metallo fuso.\nLa tipologia di metalli saldabili con questa tecnica comprende: acciaio al carbonio e basso legato, acciaio inossidabile, leghe di rame, nichel, cobalto e titanio."}
{"id": "2425574", "revid": "286134", "url": "https://it.wikipedia.org/wiki?curid=2425574", "title": "Stadio Harras El-Hedoud", "text": ""}
{"id": "2425575", "revid": "599013", "url": "https://it.wikipedia.org/wiki?curid=2425575", "title": "Leandro Guerreiro", "text": "Caratteristiche tecniche.\nGioca come centrocampista difensivo, ed ha il suo punto forte nella fase di copertura e di recupero di palloni a centrocampo.\nCarriera.\nClub.\nInizi\u00f2 la carriera professionistica nell'Internacional nel 2000. Nel 2002 venne ceduto al Guarani e nel 2004 si trasfer\u00ec in Italia, dove gioc\u00f2 con poca fortuna per due stagioni: prima nella , e poi l'anno successivo prima al e poi per poche partite e non lasciando il segno.\nTerminata la nefasta esperienza italiana, torna nel suo paese al Ponte Preta, ma solo per pochi mesi, fin quando \u00e8 il Crici\u00fama a metterlo sotto contratto, e con questa squadra vinse il Campeonato Brasileiro S\u00e9rie C da capitano. Si trasfer\u00ec al Botafogo nel 2007 e in un breve lasso di tempo iniziale gioc\u00f2 come titolare; il suo primo gol per il club \"alvinegro\" arriv\u00f2 il 14 giugno 2007 in una vittoria per 4-0 contro il Vasco. Negli ultimi tre mesi del 2007 gioc\u00f2 con l'aiuto di infiltrazioni e rimase in riabilitazione per i primi tre mesi del Campeonato Brasileiro S\u00e9rie A 2008. Nel 2010 \u00e8 protagonista da capitano della vittoria del Campionato Carioca del Botafogo."}
{"id": "2425577", "revid": "179980", "url": "https://it.wikipedia.org/wiki?curid=2425577", "title": "Leandro Luchese Guerreiro", "text": ""}
{"id": "2425579", "revid": "121590361", "url": "https://it.wikipedia.org/wiki?curid=2425579", "title": "Pleurosaurus", "text": "Il pleurosauro (gen. Pleurosaurus) \u00e8 un rettile acquatico estinto, appartenente agli sfenodonti. Visse nel Giurassico superiore (Kimmeridgiano - Titoniano, circa 151 - 145 milioni di anni fa) e i suoi resti fossili sono stati ritrovati in Europa.\nDescrizione.\nQuesto animale, bench\u00e9 imparentato alla lontana con gli odierni tuatara, non possedeva il tipico aspetto robusto delle forme attuali. \"Pleurosaurus\" era invece dotato di un corpo sottile e allungato (in alcuni esemplari erano presenti 57 vertebre, circa il doppio di quelle presenti negli attuali tuatara), con una coda molto lunga (almeno un terzo dell'intero animale). \"Pleurosaurus\" poteva raggiungere 1,5 metri di lunghezza.\nIl cranio era piccolo in relazione al corpo e dotato di un muso allungato e sottile, pressoch\u00e9 appuntito, con mascelle lunghe e strette; i denti, come in gran parte degli sfenodonti, erano saldati alle mascelle, ma erano molto grandi e larghi. \"Pleurosaurus\" era sprovvisto dell'\"uncino\" mascellare tipico degli sfenodonti, e l'aspetto del cranio assomigliava vagamente a quello di un varano. Le vertebre presacrali erano dotate di costole robuste e dall'articolazione semplice, e le costole addominali (gastralia) erano ben sviluppate. \nLe zampe anteriori erano pi\u00f9 corte di quelle posteriori, che possedevano un femore ben sviluppato ma erano unite a un cinto pelvico piuttosto debole. Nella specie Pleurosaurus ginsburgi, le zampe anteriori erano poco pi\u00f9 che vestigiali; non erano presenti artigli sulle dita, e queste ultime erano probabilmente unite a formare una sorta di pagaia. \nClassificazione.\nI primi fossili di \"Pleurosaurus\" vennero descritti da Hermann von Meyer nel 1831, e vennero ritrovati nel famoso giacimento di Solnhofen in Baviera (Germania). La specie tipo \u00e8 Pleurosaurus goldfussi; un'altra specie, \"P. ginsburgi\", pi\u00f9 specializzata e dotata di zampe anteriori ancora pi\u00f9 corte, \u00e8 stata ritrovata a Canjuers, in Francia. Entrambe le specie sono state ritrovate in seguito in entrambi i giacimenti. Esemplari di piccola taglia, inizialmente noti come Acrosaurus frischmanni, rappresentano con ogni probabilit\u00e0 esemplari giovanili.\n\"Pleurosaurus\" \u00e8 il genere eponimo della famiglia Pleurosauridae, comprendente sfenodonti acquatici dal corpo molto allungato e imparentati solo lontanamente con le forme attuali. Una forma pi\u00f9 antica, \"Palaeopleurosaurus\", sembrerebbe essere stata in realt\u00e0 pi\u00f9 vicina all'origine degli attuali sfenodonti.\nPaleoecologia.\n\"Pleurosaurus\" si spostava nell'acqua con movimenti serpentini del corpo e della coda. Come in molti rettili acquatici, le narici si aprivano indietro presso gli occhi. Gli arti erano assai pi\u00f9 corti di quelli degli sfenodonti di terraferma e il loro contributo al nuoto era irrilevante. \"Pleurosaurus\" era un animale molto comune nelle lagune europee di fine Giurassico, e la sua estinzione potrebbe essere messa in relazione con un cambiamento climatico repentino o con la comparsa degli aigialosauri, rettili varanoidi semiacquatici vicini all'origine dei mosasauri."}
{"id": "2425589", "revid": "729019", "url": "https://it.wikipedia.org/wiki?curid=2425589", "title": "Aeroporto Internazionale di Puebla", "text": "L'Aeroporto Internazionale di Puebla intitolato ai Hermanos Serd\u00e1n (codice IATA: PBC ; codice ICAO: MMPB) \u00e8 un aeroporto messicano che si trova vicino al villaggio di Huejotzingo, 23 chilometri a nord-ovest della citt\u00e0 di Puebla, detta anche Puebla de los \u00c1ngeles (in italiano: Puebla degli Angeli).\nServe anche come aeroporto alternativo per Citt\u00e0 del Messico, poich\u00e9 fa parte del sistema degli aeroporti metropolitani che comprende l'aeroporto della capitale del Messico, Toluca, Cuernavaca e Quer\u00e9taro.\nNel 2007 l'aeroporto internazionale di Puebla ha ricevuto 445\u00a0800 passeggeri, mentre per il 2008 ne ha ricevuti 551\u00a0000, secondo i dati pubblicati dall'Operadora Estatal degli aeroporti."}
{"id": "2425590", "revid": "599013", "url": "https://it.wikipedia.org/wiki?curid=2425590", "title": "Gustav Svensson", "text": "Carriera.\nClub.\nA livello giovanile, Svensson si \u00e8 formato tra la sua citt\u00e0 natale (all'Azalea BK, dove suo padre allenava, e all'IFK G\u00f6teborg) e la Francia, dove ha avuto un'esperienza di un anno all'ES Cannet Rocheville nel 2000-2001.\nLe prime partite in Allsvenskan con l'IFK G\u00f6teborg le ha disputate nel 2006, ma gi\u00e0 nel corso dell'anno seguente \u00e8 entrato stabilmente nell'undici di partenza, in una stagione conclusa con la vittoria del titolo nazionale che al club mancava da undici anni. \u00c8 rimasto in biancoblu fino all'estate 2010.\nIl 31 agosto 2010, infatti, \u00e8 stato acquistato dai turchi del Bursaspor, squadra che si apprestava a disputare la fase a gironi della Champions League 2010-2011. Qui ha giocato fino alla stagione 2011-2012, al termine della quale ha lasciato la squadra in accordo con la dirigenza.\nNel luglio 2012 \u00e8 approdato a parametro zero in Ucraina al Tavrija Simferopol'. Al primo anno di permanenza, durante la pausa invernale del campionato, si \u00e8 rotto il legamento crociato del ginocchio sinistro ed \u00e8 stato costretto ad un lungo stop. \u00c8 rientrato in campo qualche mese pi\u00f9 tardi, nell'agosto 2013. Complice l'instabilit\u00e0 geopolitica nel periodo dell'annessione della Crimea alla Russia, Svensson ha rescisso il contratto nel marzo 2014 ritornando al tempo stesso all'IFK G\u00f6teborg, dove aveva iniziato la carriera professionistica.\nNel gennaio 2016 ha firmato un contratto di tre anni con i cinesi del Guangzhou R&amp;F. Un anno pi\u00f9 tardi ha rescisso ed \u00e8 sbarcato ai Seattle Sounders, campioni in carica della MLS americana. In totale a Seattle \u00e8 rimasto per quattro stagioni, periodo durante il quale ha partecipato alla conquista del titolo 2019.\nScaduto il contratto con gli statunitensi a fine 2020, nell'aprile 2021 ha fatto ritorno a Guangzhou nella sua ex squadra, che nel frattempo era stata ribattezzata Guangzhou City. La sua seconda parentesi cinese tuttavia \u00e8 stata piuttosto breve, in quanto ha giocato solo le prime cinque giornate della Super League 2021 in programma prima della pausa estiva.\nIl 22 luglio 2021 ha iniziato ufficialmente la sua terza parentesi all'IFK G\u00f6teborg, con un contratto valido fino al 2023 con un'opzione per un ulteriore anno.\nNazionale.\nHa segnato il suo primo gol con la Svezia Under-21 il 16 giugno 2009, contro la Bielorussia Under-21 agli Europei di casa con un tiro dai 30 metri.\nHa all'attivo anche diverse presenze con la Nazionale maggiore, collezionate a partire dal 2009.\nConvocato per il Mondiale 2018, colleziona tre presenze, di cui una da titolare negli ottavi di finale vinti contro la Svizzera.\nConvocato pure per Euro 2020, al termine della manifestazione si ritira dalla nazionale."}
{"id": "2425591", "revid": "767487", "url": "https://it.wikipedia.org/wiki?curid=2425591", "title": "Pleurosauridae", "text": "I Pleurosauridi (Pleurosauridae) sono una famiglia di rettili diapsidi marini estinti appartenenti all'ordine degli Sfenodonti.\nVari fossili di membri di questa famiglia sono stati scoperti in Germania, in depositi che vanno dal Toarciano (Giurassico inferiore) al Titoniano (Giurassico superiore)."}
{"id": "2425596", "revid": "118019462", "url": "https://it.wikipedia.org/wiki?curid=2425596", "title": "Ferrari 512 F1", "text": ""}
{"id": "2425598", "revid": "484362", "url": "https://it.wikipedia.org/wiki?curid=2425598", "title": "Palaeopleurosaurus posidoniae", "text": "Il paleopleurosauro (Palaeopleurosaurus posidoniae) \u00e8 un rettile acquatico estinto, appartenente agli sfenodonti. Visse nel Giurassico inferiore (Toarciano, circa 183 milioni di anni fa) e i suoi resti fossili sono stati ritrovati in Germania. \nDescrizione.\nLungo circa 40 - 50 centimetri, questo animale possedeva un corpo allungato ed era piuttosto diverso dagli altri sfenodonti \"tipici\" del Giurassico e del Triassico, e anche dall'odierno tuatara (l'ultimo sfenodonte sopravvissuto). Il cranio era tipicamente da sfenodonte, con un muso relativamente corto e dotato di un \"uncino\" nella parte anteriore della premascella. Il corpo allungato era dotato invece di costole e gastralia molto robuste, che hanno sviluppato una condizione di pachiostosi tipica di molti rettili e mammiferi acquatici. Le zampe di \"Palaeopleurosaurus\" erano corte, ma sia queste che il corpo non avevano ancora raggiunto il grado di specializzazione osservato in altri sfenodonti acquatici successivi, come \"Pleurosaurus\" del Giurassico superiore. \nClassificazione.\nDescritto per la prima volta nel 1985 da Robert L. Carroll, \"Palaeopleurosaurus\" \u00e8 noto per fossili ritrovati nel giacimento di Holzmaden in Germania. La forma allungata del corpo, unitamente alle ridotte dimensioni degli arti, sembrerebbe indicare una parentela con forme successive pi\u00f9 specializzate, appartenenti al genere \"Pleurosaurus\"; \"Palaeopleurosaurus\", quindi, \u00e8 considerato una forma intermedia tra gli arcaici sfenodonti triassici e i pleurosauri specializzati di fine Giurassico. \u00c8 anche possibile che \"Palaeopleurosaurus\" fosse uno sfenodonte acquatico che svilupp\u00f2 indipendentemente dalle forme successive le caratteristiche adatte a vivere in un ambiente acquatico. Un'altra forma di sfenodonte acquatico \u00e8 \"Ankylosphenodon\".\nPaleobiologia.\nLa forma del corpo allungata e le zampe relativamente ridotte indicano che \"Palaeopleurosaurus\" era un animale che, almeno in parte, era adattato alla vita nei mari. I gastralia particolarmente densi sono ulteriori prove per questo stile di vita. Tuttavia, la mancanza di accrescimento di densit\u00e0 ossea nelle costole e nel femore suggerisce che la linea evolutiva di \"Palaeopleurosaurus\" si adatt\u00f2 gradualmente a uno stile di vita acquatico. L'istologia inoltre mostra che il numero di anelli di crescita nelle ossa lunghe di \"Palaeopleurosaurus\" era minore rispetto a quello degli attuali tuatara, e ci\u00f2 potrebbe indicare una vita pi\u00f9 corta per la forma giurassica (Klein e Scheyer, 2017)."}
{"id": "2425600", "revid": "834", "url": "https://it.wikipedia.org/wiki?curid=2425600", "title": "Live/1975-1985", "text": ""}
{"id": "2425603", "revid": "216538", "url": "https://it.wikipedia.org/wiki?curid=2425603", "title": "Odd Job", "text": ""}
{"id": "2425608", "revid": "122368452", "url": "https://it.wikipedia.org/wiki?curid=2425608", "title": "Referendum costituzionale in Irlanda del 2008", "text": "Il referendum costituzionale in Irlanda del 2008 si tenne il 12 giugno ed ebbe ad oggetto la ratifica del Trattato di Lisbona.\nPrevalsero i contrari col 53,4%; si sarebbe trattato del ventottesimo emendamento della Costituzione irlandese.\nL'emendamento sarebbe stato successivamente approvato col referendum costituzionale del 2009.\nModifiche del testo.\nAbrogazione dell'articolo 29.4.9: Lo Stato non adotter\u00e0 una decisione presa dal Consiglio europeo per stabilire una difesa comune ai sensi dell'articolo 1.2 del Trattato citato nel comma 7 di questo articolo e ci\u00f2 che comporterebbe per lo Stato.\nAbrogazione dell'articolo 29.4.11: Lo Stato pu\u00f2 ratificare l'accordo per quanto riguarda i brevetti della Comunit\u00e0 elaborati fra gli stati membri delle Comunit\u00e0 e firmato a Lussemburgo il 15 dicembre 1989.\nArticolo 29.4.10: Lo Stato pu\u00f2 ratificare il Trattato di Lisbona che emenda il Trattato sull'Unione Europea ed il Trattato che istituisce la Comunit\u00e0 Europea, firmato a Lisbona il 13 dicembre 2007 e pu\u00f2 essere membro dell'Unione Europea applicandolo.\nArticolo 29.4.11: Nessuna misura di questa Costituzione invalida le leggi promulgate, per ottemperare agli obblighi provenienti dall'adesione all'Unione Europea citato nel comma 10 di questa sezione, o impedisce agli atti dell'Unione Europea o delle sue istituzioni o dagli enti competenti nell'ambito dei trattati citati di avere forza di legge dello Stato.\nArticolo 29.4.12: Lo Stato pu\u00f2 osservare le deroghe previste dagli articoli 1.22, 2.64, 2.65, 2.66, 2.67, 2.68 e 2.278 del Trattato citato al comma 10 di questi capitolo ed agli articoli 1.18 e 1.20 del protocollo 1 annesso al Trattato, ma qualsiasi applicazione di tali deroghe sar\u00e0 conforme alla preventiva approvazione parlamentare.\nArticolo 29.4.13: Lo Stato pu\u00f2 esercitare la deroga per fissare che il protocollo relativo alla posizione del Regno Unito e dell'Irlanda rispetto agli Accordi di Schengen, alla sicurezza ed alla giustizia annesse al Trattato sull'Unione Europea(TUE) ed al Trattato sul Funzionamento dell'Unione Europea (TFUE), precedentemente conosciuto come il Trattato che istituisce la Comunit\u00e0 Europea (TCE), in tutto o in parte, cesser\u00e0 di applicarsi allo Stato, ma qualsiasi applicazione delle deroghe sar\u00e0 conforme all'approvazione parlamentare.\nArticolo 29.4.14: Lo Stato approva le decisioni, i regolamenti o altri atti riportsti qui sotto:\n1. L'articolo 1.34 (b) (iv),\n2. L'articolo 1.56 (finch\u00e9 si riferisce all'articolo 48.7 del Trattato citato in comma 4 di questa sezione),\n3. L'articolo 2.66 (finch\u00e9 si riferisce al secondo comma dell'articolo 65.3 del Trattato sul funzionamento di Unione Europea),\n4. L'articolo 2.67 (finch\u00e9 si riferisce al sottoparagrafo (d) dell'articolo 69A.2, del terzo comma dell'articolo 69B.1 e dei paragrafi 1 e 4 dell'articolo 69E del Trattato sul funzionamento di Unione Europea),\n5. L'articolo 2.144 (a),\n6. L'articolo 2.261 (finch\u00e9 si riferisce al secondo comma dell'articolo 270a.2 del Trattato sul funzionamento di Unione Europea),\n7. L'articolo 2.278 (finch\u00e9 si riferisce all'articolo 280H del Trattato sul funzionamento di Unione Europea), del Trattato citato in comma 10 di questa sezione e pu\u00f2 anche acconsentire alla decisione nell'ambito della seconda frase del secondo comma dell'articolo 137.2 del Trattato sul funzionamento di Unione Europea (come emendato dall'Article 2.116 (a) del Trattato si sono riferiti a nella sottosezione detta 10), ma l'accordo a qualsiasi decisione, regolazione o atto sar\u00e0 conforme alla previa approvazione parlamentare.\nArticolo 29.4.15: Lo Stato non adotter\u00e0 la decisione presa dal Consiglio europeo che istituisce la difesa comune ai sennsi:\n1. dell'articolo 1.2 del Trattato si \u00e8 riferito a in comma 7 di questa sezione,\n2. L'articolo 1.49 del Trattato in riferimento al comma 10 di questa sezione, in cui la difesa comune avrebbe compreso lo Stato.\nContesto.\nIl Ventottesimo emendamento fu proposto Fianna F\u00e1il e dai Democratici Progressisti allora al governo e fu appoggiato anche dall'Alleanza Irlandese per l'Europa, dal Fine Gael e da una parte del Partito Verde mentre vi si opposero l'altra parte dei \"Greens\", dallo Sinn F\u00e9in, dal Partito dei Lavoratori, dal Partito Socialista e dall'Alleanza per la Pace e la Nutralit\u00e0.\nSeguito.\nIl Ventottesimo emendamento \u00e8 stato poi approvato con un secondo referendum: il referendum costituzionale del 2009 ha infatti consentito l'approvazione da parte del Parlamento del Trattato di Lisbona."}
{"id": "2425610", "revid": "1543377", "url": "https://it.wikipedia.org/wiki?curid=2425610", "title": "Mozilla Firefox 3", "text": "Mozilla Firefox 3 \u00e8 la terza versione del browser Mozilla Firefox. \u00c8 stato pubblicato il 17 giugno 2008 ed \u00e8 stato mantenuto da Mozilla con aggiornamenti di sicurezza fino a marzo 2010.\nStoria.\nLo sviluppo di Firefox 3 - nome in codice Gran Paradiso - \u00e8 iniziato il 13 agosto 2005, qualche mese prima di quello di Firefox 2.\nGuinness dei primati.\nIl 17 giugno 2008, in contemporanea con il rilascio della versione 3.0, \u00e8 stato lanciato il Download Day. In questa data si \u00e8 cercato di stabilire il record (per il Guinness dei primati) per il maggior numero di download di un programma effettuati in un solo giorno.\nGli obiettivi dichiarati dal team Mozilla nei giorni che hanno preceduto questa data sono stati il superamento del numero di download effettuati il giorno del rilascio di Firefox 2 (1,6 milioni) e il raggiungimento della soglia minima di 5 milioni di download unici.\nIl Download Day \u00e8 iniziato ufficialmente alle 11:16 PDT (equivalenti alle 20.16 in Italia) del 17 giugno e si \u00e8 concluso alle 18:16 UTC (le 20:16 in Italia) del 18 giugno.Al termine delle 24 ore il browser era stato scaricato 8.002.530 volte. Il 3 luglio il comitato dei Guinness World Record ha riconosciuto il raggiungimento del record.\nCaratteristiche.\nGrafica.\nFirefox 3 possiede un nuovo tema grafico che cambia aspetto a seconda del sistema operativo dove il browser \u00e8 installato.\nVersioni.\nVersioni preliminari.\nLe versioni di test pubblicate sono:\nVersioni finali.\nIl rilascio della versione finale era inizialmente previsto per novembre 2007, ma \u00e8 stato posticipato al 17 giugno 2008 visti i ritardi accumulati.La versione finale conta, al 2 luglio 2008, download.\nDall'uscita della versione finale, sono state pubblicate le seguenti versioni stabili:\nDopo la versione 3.0.19 Mozilla ha annunciato che non verranno rilasciati ulteriori aggiornamenti per Firefox 3.0."}
{"id": "2425611", "revid": "767487", "url": "https://it.wikipedia.org/wiki?curid=2425611", "title": "Mozilla Firefox 2", "text": "Mozilla Firefox 2 \u00e8 la seconda versione del browser Mozilla Firefox. \u00c8 stato pubblicato il 23 ottobre 2006 ed \u00e8 stato mantenuto da Mozilla con aggiornamenti di sicurezza fino a dicembre 2008. Ultima versione installabile su Windows NT 4.0, 98 e ME.\nVersioni.\nVersioni preliminari.\nLo sviluppo di Firefox 2 (nome in codice \"Bon Echo\", poi rinominato \"Mozilla Firefox\" a partire dalla versione Beta 1) inizia nel marzo 2006, con il rilascio della prima versione Alpha 1 (\"2.0a1\"). La roadmap di questa nuova release (basato sul motore grafico Gecko 1.8.1) ha subito vari cambiamenti in corso d'opera. Le versioni di test sono state rese pubbliche con la seguente cronologia:\nVersioni finali.\nLa versione finale \u00e8 stata pubblicata il 23 ottobre 2006, una settimana dopo il lancio di Windows Internet Explorer 7, il nuovo browser della Microsoft (principale concorrente), avvenuto il 18 ottobre e conta, sul sito ufficiale, pi\u00f9 di 579 milioni di download. In seguito sono stati distribuiti diversi aggiornamenti tutti contenenti principalmente correzioni in fatto di sicurezza e stabilit\u00e0.\nDopo la versione 2.0.0.20 Mozilla ha annunciato che non verranno rilasciati ulteriori aggiornamenti per Firefox 2.0."}
{"id": "2425621", "revid": "486946", "url": "https://it.wikipedia.org/wiki?curid=2425621", "title": "Strade di Firenze", "text": ""}
{"id": "2425634", "revid": "24745036", "url": "https://it.wikipedia.org/wiki?curid=2425634", "title": "Doppia verit\u00e0", "text": ""}
{"id": "2425638", "revid": "287204", "url": "https://it.wikipedia.org/wiki?curid=2425638", "title": "Charles Lloyd", "text": "Esistono pi\u00f9 persone di nome Charles Lloyd:"}
{"id": "2425639", "revid": "1543377", "url": "https://it.wikipedia.org/wiki?curid=2425639", "title": "Proximus Diamond Games 2008", "text": "Il Proximus Diamond Games 2008 \u00e8 stato un torneo di tennis giocato sul cemento. \u00c8 stata la 7\u00aa edizione del Proximus Diamond Games, che fa parte della categoria Tier II nell'ambito del WTA Tour 2008. Si \u00e8 giocato dall'11 al 17 febbraio 2008.\nCampioni.\nSingolare.\n Justine Henin ha battuto in finale Karin Knapp, 6\u20133, 6\u20133\nDoppio.\n Cara Black / Liezel Huber hanno battuto in finale Kv\u011bta Peschke / Ai Sugiyama 6\u20131, 6\u20133"}
{"id": "2425647", "revid": "339392", "url": "https://it.wikipedia.org/wiki?curid=2425647", "title": "Lake Poets", "text": ""}
{"id": "2425649", "revid": "2061979", "url": "https://it.wikipedia.org/wiki?curid=2425649", "title": "Midtown Manhattan", "text": "Midtown Manhattan, nota brevemente come Midtown, \u00e8 una zona del distretto e isola di Manhattan, a New York. Rappresenta la parte di Manhattan situata a nord di Lower Manhattan (\"Downtown Manhattan\") e a sud di Upper Manhattan.\nI confini della Midtown non sono esattamente definiti, ma generalmente \u00e8 considerata come l'area di Manhattan compresa tra il Greenwich Village a sud e Central Park a nord, cio\u00e8 tra la 34\u00aa e la 59\u00aa strada.\nComprende molti dei pi\u00f9 famosi grattacieli di New York, tra cui l'Empire State Building, il Chrysler Building, la Bank of America Tower, il Palazzo delle Nazioni Unite, e grandi zone commerciali come il Rockefeller Center, Times Square e il Trump Tower.\n\u00c8 attraversata da famose strade quali la Fifth Avenue, la Avenue of the Americas (la \"Sixth Avenue\"), Broadway, Park Avenue e Madison Avenue.\nVi si trovano il Museum of Modern Art, la Carnegie Hall, il Madison Square Garden, la sede del \"New York Times\", la New York Public Library (la pi\u00f9 grande biblioteca pubblica degli Stati Uniti), la cattedrale di San Patrizio e tre delle quattro maggiori reti televisive statunitensi.\nLa Midtown \u00e8 sede di molte grandi aziende degli Stati Uniti, tra cui si possono citare: Barnes &amp; Noble, Calvin Klein, CBS Corporation, Citigroup, Colgate-Palmolive, Est\u00e9e Lauder, JPMorgan Chase, Marvel Entertainment, McGraw-Hill, \"The New York Times\", Morgan Stanley, Simon &amp; Schuster, Six Flags, Time Warner, Viacom e la Trump Organization."}
{"id": "2425651", "revid": "88740", "url": "https://it.wikipedia.org/wiki?curid=2425651", "title": "Gordon Sinclair", "text": "Biografia.\nNacque a Eastbourne il 15 agosto 1916, figlio di un ufficiale del Reggimento di cavalleria \"Dragoni d'Inniskilling\" rimasto ferito nel 1915, in piena Grande Guerra. Segu\u00ec gli studi presso il locale college e nel 1935 entr\u00f2 successivamente nell'esercito, assegnato all'artiglieria, transitando in forza alla Royal Air Force nel marzo del 1937. Dopo aver conseguito il brevetto di pilota militare fu assegnato al No.19 RAF Squadron, il primo reparto da caccia ad essere equipaggiato con i nuovi Supermarine Spitfire. Durante il suo primo volo sul velivolo, il 16 agosto del 1938, in fase di atterraggio all'aeroporto di Duxford, perse, per un guasto la gamba destra del carrello d'atterraggio, cappottandosi ma riusc\u00ec ad uscire illeso dall'aereo incidentato.\nLa seconda guerra mondiale.\nDopo il periodo della phoney war fu di servizio di scorta ai convogli che salpavano dalla costa est dell'Inghilterra, e nel 1940 il No.19 Squadron fu inviato presso Hornchurch per proteggere le operazioni di evacuazione del contingente britannico in Francia a Dunkerque (Operazione Dynamo). \nIl 26 marzo 1940 affront\u00f2 alcuni Messerschmitt Bf 109 durante la prima missione sopra Dunkerque, riuscendo ad abbatterne uno, e ne abbatte un altro in quello stesso giorno nel corso della seconda sortita, ma tale vittoria non pote essere confermata. Il giorno dopo consegu\u00ec due vittorie abbattendo altrettanti bombardieri, ma anche queste vittorie non gli furono accreditate. Il 1 giugno consegu\u00ec tre vittorie a spese di un Bf 109 e due bombardieri, mentre un altro Bf 109 gli fu assegnato in condivisione con altri piloti. Diventato un Asso verso la fine dell'evacuazione, alla fine di giugno fu decorato con la Distinguished Flying Cross.\nDurante il corso della Battaglia d'Inghilterra gli fu affidato il comando della Flight A del No.310 Squadron, la prima unit\u00e0 composta da piloti cecoslovacchi equipaggiata con gli Hawker Hurricane. Il 9 settembre 1940, mentre attaccava un bombardiere Dornier Do 17, a sud di Londra, si scontr\u00f2 in volo con un altro Hurricane e fu costretto a lanciarsi con il paracadute, ferendosi ad una gamba.\nAll'inizio del 1941 gli fu conferita la Croce di guerra Cecoslovacca, e nel maggio di quello stesso anno assunse il comando del nuovo No.313 Squadron formato anch'esso da piloti cecoslovacchi. Basato in un aeroporto della Cornovaglia il nuovo reparto inizi\u00f2 ad operare in pattugliamenti offensivi, e in missioni di scorta ai bombardieri, nel nord-est della Francia. Verso la fine dell'anno fu trasferito alla direzione delle operazioni dei reparti da caccia presso l'Air Ministry.\nNel settembre 1943 assunse il comando del No.56 Squadron equipaggiato con i potenti caccia Hawker Typhoon F.Mk.1, presto convertiti al ruolo di appoggio tattico.\nNell'aprile del 1944 fu promosso Wing Commander entrando nel comando del No.84 Wing (Stormo), per poi tornare al Ministero dell'aviazione come specialista delle operazioni dei caccia.\nDopoguerra.\nDopo la fine del conflitto lavor\u00f2 per due anni come segretario personale del Segretario di stato per l'aviazione, il Visconte di Stansgate, e poi per altri due anni ad Aden. Dopo aver frequentato il corso presso il RAF Staff College, ricopr\u00ec altri incarichi presso il Ministero dell'aviazione, e poi per due anni fu consulente per l'aviazione presso il governo libanese.\nTornato in Patria nel 1955, serv\u00ec presso il Centro di controllo caccia del settore dello Yorkshire, ritirandosi dal servizio nel 1957. Lasciata la carriera militare lavor\u00f2 per due anni presso la Morgan Croucible, e quindi si impegn\u00f2 nell'industria siderurgica, divenendo nei primi anni sessanta vice direttore della British Steel Export Association, lasciando l'incarico nel 1972 quando il settore fu nazionalizzato. And\u00f2 quindi a lavorare in Francia fino al suo definitivo pensionamento, e fu anche direttore della Royal Society for the Prevention of Accidents.\nInsignito dell'ordine di Re Giorgio di Podograd dal governo ceco per il suo impegno nella seconda guerra mondiale a fianco dei piloti cechi, si spense il 26 giugno 2005."}
{"id": "2425658", "revid": "22356", "url": "https://it.wikipedia.org/wiki?curid=2425658", "title": "Stagonolepis", "text": "Lo stagonolepide (gen. Stagonolepis) \u00e8 un rettile estinto, appartenente agli aetosauri. Visse nel Triassico superiore (Carnico, circa 235 - 228 milioni di anni fa) e i suoi resti fossili sono stati ritrovati in Europa e (forse) in Nordamerica.\nDescrizione.\nL'enorme corpo di \"Stagonolepis\" era tipico degli aetosauri erbivori: le notevoli dimensioni permettevano di contenere il lungo intestino necessario alla digestione del cibo vegetale. \"Stagonolepis\" era protetto da una pesante armatura ossea contro gli attacchi dei carnivori. Il capo era piccolo, rispetto al corpo (25 cm contro una lunghezza totale di circa 3 m). Non esistevano denti nella parte anteriore delle corte mascelle; nella parte posteriore, denti simili a pioli potevano triturare in modo efficiente le sostanze vegetali, quali equiseti, felci e le cicadee, appena evolutesi. Il muso era appiattito, quasi come il grugno di un suino.\nClassificazione.\nI primi fossili di questo animale vennero descritti nel 1844 dal famoso paleontologo Louis Agassiz. La specie tipo, Stagonolepis robertsoni, \u00e8 nota per numerosi fossili ritrovati nella localit\u00e0 di Lossiemouth Sandstone in Scozia. Un'altra specie (S. olenkae) \u00e8 stata descritta nel 2010 e proviene dai depositi nei pressi di Krasiej\u00f3w in Polonia (Sulej, 2010). \nIl genere \"Aetosauroides \"del Sudamerica \u00e8 stato considerato un sinonimo di \"Stagonolepis \"da alcuni paleontologi; di questo genere sono state descritte due specie, \"A. scagliai \"e \"A. subsulcatus\". Nel 2002, Heckert e Lucas proposero che gli esemplari pi\u00f9 piccoli di entrambe le specie appartenessero a \"Stagonolepis robertsoni\", mentre quelli pi\u00f9 grandi appartenessero alla specie \"Stagonolepis wellesi\". Quest'ultima specie fu originariamente descritta in un genere a s\u00e9 stante, \"Calyptosuchus\", proveniente dal gruppo Dockum degli Stati Uniti, ma Long e Murry nel 1989 la considerarono una specie di \"Stagonolepis\". Tuttavia, la maggior parte degli studi successivi hanno concluso che sia \"Aetosauroides\" che \"Calyptosuchus \"sono generi validi e monotipici; il primo visse solo in Sudamerica, il secondo in Nordamerica. \"Stagonolepis \"sembrerebbe essere vissuto solo nel Carnico in Europa (Parker, 2007; Parker et al., 2008; Desojo ed Ezcurra, 2011; Desojo et al., 2012).\nPaleobiologia.\n\"Stagonolepis\" era certamente un animale erbivoro, come suggerito dalla presenza di denti simili a pioli nella parte posteriore della bocca. Era inoltre presente un'insolita struttura simile al grugno di un maiale; tale forma era certamente adatta per frugare e scavare nel sottobosco."}
{"id": "2425662", "revid": "406204", "url": "https://it.wikipedia.org/wiki?curid=2425662", "title": "Bethena", "text": "Bethena \u00e8 il titolo di un valzer ragtime per pianoforte di Scott Joplin. Dal carattere marcatamente malinconico, il pezzo fu composto da Joplin nel 1905 a seguito della morte della sua seconda moglie, Freddie Alexander.\n\"Anche se rappresenta un'altra pagina malinconica, dal punto di vista strettamente musicale, 'Bethena' \u00e8 un po' audace, un valzer in cui Scott Joplin fugge da certe atmosfere serene per scandagliare il tortuoso sentiero sincopato\"\nStruttura.\nData la sua strutturazione a valzer, \"Bethena\" \u00e8 in ritmo ternario (cosa insolita per le composizioni ragtime), cio\u00e8 3/4.\nLo schema tematico \u00e8 il seguente: introduzione - tema A - 1\u00ba ponte - tema B (2 v.) - 2\u00ba ponte - tema A - 3\u00ba ponte - tema C (2 v.) - 4\u00ba ponte - tema D (2 v.) - tema E (2 v.) - 5\u00ba ponte - tema A - finale\nIl tema A, che \u00e8 quello dominante, \u00e8 in Sol maggiore; il tema B \u00e8 in Si bemolle maggiore; il tema C in Fa maggiore; il tema D in Si minore; il tema E in Re maggiore.\nIl ritmo delle battute si ripete uguale per la maggior parte del brano: croma, semiminima, croma, semiminima. Si pu\u00f2 quindi ben notare che nei primi due quarti dei tre delle battute \u00e8 presente una sincope, elemento ritmico fondamentale per la musica ragtime."}
{"id": "2425670", "revid": "122465646", "url": "https://it.wikipedia.org/wiki?curid=2425670", "title": "Due senza", "text": "Il due senza (abbreviato 2-) \u00e8 un'imbarcazione del canottaggio di punta, cio\u00e8 un'imbarcazione nella quale ogni vogatore impugna solamente un remo. \u00c8 una delle specialit\u00e0 pi\u00f9 difficili del canottaggio e richiede grande possesso della tecnica di voga nonch\u00e9 una buona applicazione delle qualit\u00e0 fisiologiche nella palata.\nDescrizione.\nIl \"senza\" sta a significare \"senza timoniere\": la direzione \u00e8 controllata dunque dal capovoga o dal compagno che voga alla seconda postazione muovendo la scarpetta destra della pedana, collegata con un sistema di cavi al timone che si trova a poppa. \nUn'imbarcazione di questo tipo di norma pesa 30 kg e misura 10.5 metri. Trattandosi di una barca di punta ovviamente i due remi, uno per ogni vogatore, sono pi\u00f9 grandi di quelli della palata di coppia e cos\u00ec anche gli scalmi.\nGli atleti Senior possono partecipare ai Giochi Olimpici con questa barca che per\u00f2 non \u00e8 ammessa per i Pesi Leggeri.\nCanottieri.\nLe gare del due senza vedono ogni anno affrontarsi nelle tappe internazionali tra i migliori atleti di punta a livello mondiale. Il 5 volte campione olimpico Steven Redgrave \u00e8 stato uno dei migliori interpreti di questa specialit\u00e0 vincendo la medaglia d'oro alle Olimpiadi di Seoul, di Barcellona e di Atlanta (queste ultime due con il compagno di armo Matthew Pinsent) oltre che 5 ori mondiali. I campioni olimpici e mondiali in carica sono i neozelandesi Hamish Bond ed Eric Murray mentre gli italiani Luca de Maria e Armando dell'Aquila sono gli attuali campioni mondiali nella categoria Pesi Leggeri."}
{"id": "2425672", "revid": "580197", "url": "https://it.wikipedia.org/wiki?curid=2425672", "title": "DFB-Pokal 1986-1987", "text": "La DFB-Pokal 1986-1987 fu la 44\u00aa edizione della competizione. In finale l' sconfisse lo Stuttgarter Kickers 3-1."}
{"id": "2425674", "revid": "339392", "url": "https://it.wikipedia.org/wiki?curid=2425674", "title": "Sistemi lineari tempo invarianti", "text": ""}
{"id": "2425675", "revid": "339392", "url": "https://it.wikipedia.org/wiki?curid=2425675", "title": "Sistemi lineari tempoinvarianti", "text": ""}
{"id": "2425676", "revid": "599013", "url": "https://it.wikipedia.org/wiki?curid=2425676", "title": "Domenico Gorla", "text": "Esordi.\nNel 1984 il diciannovenne Domenico Gorla \u00e8 uno studente del Liceo Classico C. Beccaria di Milano, e, per la preparazione all'esame di maturit\u00e0, decide di abbandonare momentaneamente l'impegno sportivo dell'atletica, sport praticato fino al momento saltuariamente e senza grandi ambizioni, nella specialit\u00e0 del salto in lungo (migliore misura 6,10). Per\u00f2, grazie alle gare studentesche (dove vince i 100m in 11\"0), Gorla si riavvicina alla pista venendo indirizzato in particolare alla velocit\u00e0, sotto la guida del tecnico Angelo Ferrario, componente della staffetta 4x400m alle Olimpiadi di Berlino del 1936. Il 27 giugno fa segnare un 10\"9 al C.S. Saini di Milano, il 7 luglio sigla un 10\"7 a Bergamo e infine, il 16 luglio 1984, durante una riunione in notturna all'Arena di Milano, sciabola un 10\"3 (10\"21 effettivo, poi arrotondato, con 1,50\u00a0m/s di vento a favore) che lascia tutti i presenti a bocca aperta: in quel momento era la quarta prestazione italiana dell'anno, avevano corso pi\u00f9 forte solo Tilli, Ullo e Mennea.\nQuesta prestazione gli vale la convocazione per la nazionale juniores: dunque, a 19 anni, vola prima alla volta di Amsterdam, dove il 4 agosto esordisce con la maglia azzurra vincendo i 100m in 10\"65. Due settimane dopo si ritrova invece in viaggio verso Calamata, Grecia, dove, in un triangolare con Spagna e Grecia, il 19 agosto vince sia i 100m (10\"81) e i 200m (21\"85), dando dunque ottime conferme delle proprie potenzialit\u00e0.\nCarriera da professionista.\nNel 1985, appena un anno dopo il suo \"exploit\", migliora ulteriormente siglando nuovi personali: sui 100 metri piani corre in 10\"44, a Grosseto (lo ripeter\u00e0 nel 1989 a Trento, allo Stadio Briamasco), mentre sui 200 metri piani fa segnare 21\"00 a Roma durante i Campionati italiani assoluti, dove si classifica al secondo posto dietro a Carlo Simionato (vincitore in 20\"68).\nSempre nel 1985 conquista una medaglia di bronzo a Mosca nel 1985 durante la Coppa Europa con la 4\u00d7100\u00a0m, corsa in terza frazione con in prima Antonio Ullo, in seconda Stefano Tilli e in quarta Carlo Simionato. Questo risultato gli consente di partecipare, rappresentando l'Europa, alla Coppa del Mondo del 1985 a Canberra, in Australia.\nSempre a Canberra, in occasione di una gara sui 120 metri in rettilineo, copre la distanza in 12\"98, che risulta tuttora la migliore prestazione italiana assoluta.\nAi Mondiali del 1987, insieme ai suoi compagni Ezio Madonia, Paolo Catalano e Pierfrancesco Pavoni, si classific\u00f2 settimo nella staffetta 4\u00d7100 metri, correndo la finale al posto di Stefano Tilli che si era infortunato.\n\u00c8 stato quattro volte campione italiano con la 4\u00d7100\u00a0m nel 1985, 1988, 1990, 1991 e con la staffetta 4\u00d7200\u00a0m nel 1985. Vanta pi\u00f9 di dieci presenze nella nazionale assoluta, nella quale esord\u00ec nel 1985 a Monaco.\nAltre competizioni internazionali.\n1985"}
{"id": "2425678", "revid": "767487", "url": "https://it.wikipedia.org/wiki?curid=2425678", "title": "Terminator Salvation (videogioco)", "text": "Terminator Salvation \u00e8 uno videogioco d'azione, sparatutto in terza persona, commercializzato il 19 maggio 2009, in concomitanza con l'uscita dell'omonimo film. \u00c8 stato sviluppato da Halcyon Company e da GRIN, mentre \u00e8 stato pubblicato da Equity Games. Il gioco \u00e8 stato commercializzato per Xbox 360, PlayStation 3, PC, Mobile e per iPhone. Il gioco richiede approssimativamente quattro ore per essere completato e non c'\u00e8 alcun extra se non la possibilit\u00e0 di rigiocarlo in un altro livello di difficolt\u00e0. Tutte le azioni principali sono spiegate e rappresentate attraverso i pensieri del capo della squadra e dalle chiamate radio che fanno periodicamente.\nAmbientato nel 2016 a Los Angeles, \u00e8 situato fra gli eventi narrati in \"Terminator 3 - Le macchine ribelli\" e \"Terminator Salvation\". Il gioco segue le gesta del protagonista John Connor (Gideon Emery) e della sua squadra, costituita da Blair Williams (Moon Bloodgood), Barnes (Common) e Angie Salter (Rose McGowan). Comunque, Christian Bale rifiut\u00f2 di dare la sua voce e le sue sembianze al protagonista di gioco. Rose McGowan \u00e8 nel gioco, prestando la sua voce all'esclusivo personaggio di gioco Angie Salter. Common e Moon Bloodgood danno la propria voce ai personaggi che sono sia nel gioco e nel film (rispettivamente, Barnes e Blaire).\nModalit\u00e0 di gioco.\nQuesto \u00e8 un gioco dove il giocatore ha bisogno costantemente di \"muoversi, sparare, cercare riparo e utilizzare la squadra per avanzare.\" Il giocatore deve combattere contro Skynet e le sue macchine assassine, alcune provenienti dal film e altre esclusivamente create per il gioco.\nIl gioco contiene una campagna che pu\u00f2 essere giocata da soli o con un'altra persona via split-screen. La versione cooperativa del gioco permette al giocatore principale di vestire i panni di John Connor, mentre quello secondario della compagna di squadra Blair Williams.\nIl gioco utilizza un sistema di copertura e sistema di movimento differente da quello visto in \"Gears Of War\" e \"Brother in Arms: Hell's Highway\", dove viene data al giocatore la possibilit\u00e0 di evitare attraverso diverse forme di copertura il fuoco nemico, e di venire fuori solamente per attaccare. Stare coperti \u00e8 vantaggioso, perch\u00e9 il giocatore rigenera la sua vita solamente quando non ricevono danno per un certo ammontare di tempo (come visto in \"Call of Duty\" e \"Halo\"). Inizialmente il giocatore \u00e8 equipaggiato solamente con un fucile d'assalto M4, mentre le altre armi come lanciarazzi, lanciagranate, fucile a pompa e mitragliatore pesante come varie tipi di bombe, potranno essere ottenute con l'avanzare del gioco. L'intelligenza artificiale dei nemici \u00e8 relativamente forte, essendo in grado di scoprire la locazione del giocatore in modo realistico (che non \u00e8 onniscienza ma semplice uso dei loro sistemi di ricognizione audio).\nTrama.\nIl gioco comincia con la guerra tra umani e macchine. John Connor ripensa ai giorni passati a prepararsi alla futura battaglia, ma sta cominciando a perdere speranza dal grande numero di uomini persi. Mentre sta ritornando in un punto di evacuazione con Blair Williams e altri soldati, questi combattono per scappare dalle macchine, ma scoprono che non ci sono elicotteri che li stanno aspettando. Invece di scappare con un camion, il gruppo attacca un aerial Hunter Killer. Dopo che John Connor dirige l'attacco per distruggere l'aerial, un T-600 (conosciuto anche col nome di Walker) appare e uccide membri del team e d\u00e0 la caccia ai combattenti della resistenza rimasti. Infine Blair e John distruggono la macchina.\nLa squadra viaggia sottoterra, poi sopra di nuovo, mentre combattono le macchine. Il soldato Marks rimane ucciso da un'imboscata delle macchine, ma il trio che sopravvive riesce a raggiungere il punto di evacuazione, incontrando altri soldati. Gli aerostati attaccano e Connor, Williams, Rogers e gli altri vanno allo scoperto per proteggerli. Rogers rimane ucciso nel vivo della battaglia. Una squadra della resistenza capitanata dal soldato David Weston (Sean Cory Cooper) chiede aiuto, ma la trasmissione si perde. Il team allora prova a creare un posto sicuro per l'atterraggio dell'elicottero. L'elicottero atterra, salva i sopravvissuti, ma Connor e Williams stanno indietro per salvare il team di Weston. Fortunatamente, il duo sopravvive a un attacco di un Harvester, che distrugge l'elicottero. Scappando dall'Harvester, si rifugiano nelle fogne. Un gruppo di salvataggio, Epsilon, ha un chopper abbattuto, cos\u00ec il duo controlla la zona in cerca di sopravvissuti. Riescono infine a recuperare quattro soldati, Angie (Rose McGowan), uno sconosciuto, Deckard (Joe Camareno) e Dobkin (Nolan North). Nel frattempo arrivano le macchine e devono combattere, e un soldato muore. Decidono allora di cercare riparo in un vecchio avamposto militare della Resistenza, si riorganizzano, si rifocillano e si separano. Il duo deve arrivare a Skynet mentre l'altra squadra va in cerca di aiuto. Deckard rimane ucciso da un T-600, e i soldati rimanenti sono costretti a ritirarsi. Decidono per\u00f2 di distruggere due T-600. Devono ritirarsi, ma senza via d'uscita, cos\u00ec sono costretti a distruggere l'ultimo T-600 rimasto. Dobkin rimane mortalmente ferito nella battaglia, cos\u00ec abbandona il gruppo e gli altri tre procedono.\nIl trio procede verso Skynet mentre si difendono reciprocamente. Decidono di andare verso una torre cos\u00ec possono vedere le pattuglie di Skynet per fare un piano al fine di salvare Weston. Incontrano per\u00f2 un nuovo nemico: Un Replicante T-600 con pelle di gomma, che fortunatamente il trio distrugge. Connor avverte gli altri di una possibile minaccia, un nuovo cyborg con pelle umana viva e ricreata artificialmente: il T-800. Raggiungono la torre, e mentre salgono incappano in un aerial, ma Connor, Williams e Angie riescono ad annientarlo. Ci sono troppe macchine nelle strade, cos\u00ec i tre decidono di arrivare a Union Station usando la metropolitana abbandonata, seguendo le tracce lasciate da Skynet.\nMentre attraversano le buie vie della metropolitana, il team arriva in un campo di superstiti. All'inizio sembra che, i reduci, non si fidino tanto dei tre (a causa dei nuovi T-600 con la pelle di gomma), ma fanno in modo di guadagnare la loro fiducia. I sopravvissuti raccontano che non sono in battaglia con Skynet da lungo tempo. Il capo, chiamato Warren (Ed O'Ross), li conduce a Barnes (Common), che li cura dalle ferite. Le macchine irrompono e Connor, Williams e Barnes combattono contro le macchine mentre Warren e Angie evacuano l'area. Barnes rivela che veramente le macchine arrivano circa ogni 2 mesi. Il gruppo distrugge tutte le macchine con delle granate, e riescono a fuggire col treno. Connor e Williams difendono il treno con un lanciamissili. La smettono di soccorrere altra gente dalle macchine e hanno successo. Infatti scappano, ma il treno deraglia, cos\u00ec vanno a piedi fino a un deposito di cibo, incontrandosi con altri soldati. Warren guida uno scuolabus, mentre Connor e Willian lo difendono. Dopo che hanno messo al sicuro il bus, si separano. Warren li ringrazia dicendo che se vogliono, potranno venire a trovarli quando vorranno. Warren nutre per\u00f2 ancora forti dubbi sul loro piano, spiegando che non potranno pi\u00f9 comunicare finch\u00e9 le antenne di Skynet stanno ancora in piedi. Barnes si aggiunge alla battaglia, dicendo che \u00e8 stanco di correre.\nMentre combattono numerose macchine per infiltrarsi nell'avamposto Skynet, l'allarme viene accidentalmente provocato da Connor quando ruba importanti documenti, di grave importanza per il successo della missione. Mentre Barnes prepara gli esplosivi, Connor, Angie e Blair tengono occupati i T-600, che cominciano ad arrivare in massa e sempre meglio armati. Quando gli esplosivi sono stati innescati con successo, scappano per mezzo di un ascensore. Comunque, col pannello per l'attivazione collocato fuori, Angie si sacrifica cos\u00ec che Connor e gli altri possano tornare in superficie. John \u00e8 turbato dalla sua colpevolezza, ma Blair gli spiega che ha aiutato Angie a lottare e a vincere, e lei gli ha fatto credere che l'umanit\u00e0 possa davvero vincere.\nConnor sta preparando ci\u00f2 che dovrebbe essere un veicolo, e chiama la sua base, dicendo che gli serve forza aerea per salvare il team di Weston. Linda (colei che risponde) dice che c'\u00e8 un problema, ed \u00e8 dovuto alla presenza di un Harvester. Non sar\u00e0 un problema, dice Connor, perch\u00e9 quest'ultimo lo riprogramma per arrivare a Skynet. Sebbene tutto funzioni perfettamente, non si ha controllo delle torrette. Nonostante tutto, riesce a salvare il team di Warren, dopodich\u00e9 si scusa.\nAdesso devono prima localizzare e distruggere le torrette antiaeree di Skynet. Poi distruggere quattro aree pullulanti di macchine, e infine penetrare. Purtroppo il blindato si danneggia troppo. Connor suggerisce allora che potrebbero disattivarle andando a piedi. Connor, Barnes e Williams arruolano altri tre soldati nei paraggi, per disattivare le torrette e trovare gli uomini di Weston. Warren e gli altri avvertono Connor di distruggere le macchine il prima possibile.\nIl gruppo procede arrivando alla base di Skynet e distruggono tutte le macchine, cos\u00ec trovano Weston e i suoi uomini. Gli uomini di Warren li scorteranno fino ai veicoli, mentre Connor, Williams, Weston e Barnes attraversano i tunnel di servizio per disattivare le torrette.\nI quattro tentano di arrivare alla sala di controllo. Connor spegne le torrette per pochi minuti, abbastanza tempo per salvarli e scappare da Skynet. La squadra prova a scappare dalla base prima di distruggerla. Una volta distrutta, coi quattro salvi, tornano al campo della resistenza. Connor racconta, dicendo che ha acquistato fede da ci\u00f2 che \u00e8 nel futuro, invece di ci\u00f2 che \u00e8 nel passato. La sua creazione \u00e8 stata pensata per essere potente.\nSviluppo.\nIl gioco era stato inizialmente annunciato il 15 novembre 2007, quando la Halcyon Company aveva anche annunciato la formazione della Halcyon Games, la branca dello studio che si occupa di videogiochi. Il gioco \u00e8 stato gi\u00e0 in sviluppo per vari mesi alla GRIN e alla Halcyon Games, molto prima che il film avesse luogo. Peter Levin, un esecutivo della Disney, sar\u00e0 a capo della Alcyon Games come incaricato CEO. La CEO ha rivelato che la Halcyon ha deciso di sviluppare il gioco internamente piuttosto che con contratti con altri studio per creare il gioco.\nSebbene la modalit\u00e0 multiplayer \u00e8 stata originalmente pensata \u00e8 stata chiaramente annullata per permettere al gioco di essere pubblicato su elenco. Cos Lazouras, sviluppatore della Halcyon, ha dichiarato: \"\u00c8 mia opinione fare meno ma meglio, che pi\u00f9 ma mediocre. Abbiamo creato una locale Co-op che \u00e8 incredibilmente cool.\"\nVoci degli attori.\nIl cast completo che \u00e8 scritto nel sito ufficiale:\nRecensione.\n\"Terminator Salvation\" ha ricevuto recensioni negative dalla critica. Game Rankings d\u00e0 alla versione Xbox 360 un 55.67%, alla versione PS3 un 51%, e alla versione PC un 50%. Il recensore di GameSpot Chris Watters l'ha valutato con un 5 su 10 citando la ripetitivit\u00e0 dei combattimenti, visuale mediocre, scarsa longevit\u00e0, e per finire Christian Bale non ha prestato la sua voce al John Connor del gioco. Hilary Goldstein of IGN gli ha dato un 6.3 su 10 per la passabile visuale, buona A.I. dei nemici e completa assenza di valore di replay. L'ha criticato anche perch\u00e9 la voce di Bale non era presente. Nella recensione del video, IGN non ha apprezzato l'assenza della voce di Bale, ma ha apprezzato il sistema di copertura."}
{"id": "2425680", "revid": "729019", "url": "https://it.wikipedia.org/wiki?curid=2425680", "title": "Missouri-Kansas-Texas Railroad", "text": "La Missouri-Kansas-Texas Railroad (marchio di segnaletica MKT) era una compagnia ferroviaria di classe I negli Stati Uniti, con la sua ultima sede a Dallas. Fondata nel 1865 con il nome di Union Pacific Railway, Southern Branch, arriv\u00f2 a servire un'ampia rete ferroviaria in Texas, Oklahoma, Kansas e Missouri. Nel 1988, si fuse con la Missouri Pacific Railroad; oggi fa parte della Union Pacific Railroad.\nNei suoi primi giorni, la MKT veniva comunemente chiamata \"the K-T\", che era il suo simbolo di borsa; questo presto si \u00e8 evoluto in \"the Katy\".\nLa Katy fu la prima ferrovia ad entrare nel Texas da nord. Alla fine il sistema centrale della Katy collegava Parsons, Fort Scott, Junction City, Olathe e Kansas City, Kansas; Kansas City, Joplin, Columbia, Jefferson City e St. Louis, Missouri; Tulsa e Oklahoma City, Oklahoma; Dallas, Fort Worth, Waco, Temple, Austin, San Antonio, Houston e Galveston, Texas. Un ulteriore linea principale tra Fort Worth e Salina, Kansas, fu costruita negli anni 1980 dopo il crollo della Chicago, Rock Island and Pacific Railroad; questa linea operava come Oklahoma, Kansas and Texas Railroad (OKKT).\nAlla fine del 1970, la MKT gestiva miglia di strada e miglia di binari."}
{"id": "2425682", "revid": "120173491", "url": "https://it.wikipedia.org/wiki?curid=2425682", "title": "Football Club de Nantes 1982-1983", "text": "Questa voce raccoglie le informazioni riguardanti il Football Club de Nantes nelle competizioni ufficiali della stagione 1982-1983.\nStagione.\nAlla settima giornata del campionato il Nantes emerse dalla bagarre che caratterizz\u00f2 l'apertura del torneo e diede avvio a una fuga che lo porter\u00e0 ad acquisire un vantaggio sempre pi\u00f9 crescente sulle rivali, giungendo al giro di boa a +4 sul e concludendo con dieci punti di vantaggio sui girondini: la conquista del sesto titolo nazionale avvenne con due turni di anticipo.\nI \"Canarini\" giunsero inoltre vicini alla conquista della Coppa di Francia, chiudendo in vantaggio il primo tempo della finale con il , che successivamente rimont\u00f2 e port\u00f2 a casa il titolo nazionale. Il Nantes era giunto alla finale eliminando, fra le squadre di massima divisione, il Bordeaux agli ottavi e il in semifinale.\nMaglie e sponsor.\nLo sponsor tecnico per la stagione 1982-1983 \u00e8 Adidas, mentre gli sponsor ufficiale sono Europe 1 per il campionato e Calberson per la Coppa di Francia.\nOrganigramma societario.\nArea direttiva\nArea tecnica"}
{"id": "2425685", "revid": "339392", "url": "https://it.wikipedia.org/wiki?curid=2425685", "title": "RAI Educational", "text": ""}
{"id": "2425686", "revid": "671029", "url": "https://it.wikipedia.org/wiki?curid=2425686", "title": "Steirischer Fu\u00dfball-Verband", "text": "La Steirischer Fu\u00dfball-Verband \u00e8 la federazione calcistica dello stato federato austriaco della Stiria. Fondata nel 1911, \u00e8 una delle 9 federazioni regionali che compongono la \u00d6FB.\nOrganizza ogni anno un proprio campionato e una coppa riservati alle squadre affiliate, insieme ai tornei femminili e giovanili. Conta 363 squadre affiliate.\nStoria.\nLa federazione fu fondata nel 1911 come Deutsch-Alpenl\u00e4ndischer Fu\u00dfball-Verband, e originariamente comprendeva anche il territorio della Carinzia, che creer\u00e0 una propria federazione solo nel 1920. I membri fondatori, che si riunirono all'hotel \"Goldene Birne\" a Graz, furono: Grazer AK, Grazer Sportvereinigung, Cilli AC (di Celje, oggi in Slovenia), Marburger SV (di Maribor, pure in Slovenia), Knittelfelder SV, FC Schwarze Elf Judenburg e Lustenau 07 . Il primo campionato fu organizzato nel 1920-1921.\nPresidenti.\nLista dei presidenti della DAFV-StFV fino al 1951.\nStruttura dei campionati.\nMaschili.\nLandesliga.\nIl massimo campionato regionale, composto da un girone unico di 16 squadre. La vincitrice \u00e8 promossa in Regionalliga.\nOberliga.\nComposta da tre gironi da 14 squadre ciascuno.\nUnterliga.\nComposta da sei gironi da 14 squadre ciascuno.\nGebietsliga.\nSi suddivide in sette gironi composti, per la corrente stagione, cinque da 14 squadre, uno da 13 e uno da 12 squadre.\n1. Klasse.\nIl livello pi\u00f9 basso \u00e8 strutturate in base a criteri di vicinoriet\u00e0 geografica, per cui si hanno undici gironi con numero di squadre variabile tra 14 e 10.\nFemminili.\nLandesliga.\nGirone unico di 11 squadre. La vincitrice disputa gli spareggi per la promozione in Frauen 2. Liga.\nOberliga.\nGirone unico di 9 squadre.\nAlbo d'oro.\nCoppa.\nLa competizione \u00e8 attualmente nota come \"WOCHE Steirer-Cup powered by Stiegl\" per motivi di sponsor."}
{"id": "2425689", "revid": "287204", "url": "https://it.wikipedia.org/wiki?curid=2425689", "title": "Minelli Modena", "text": "La Minelli Modena fu una societ\u00e0 pallavolistica maschile e femminile italiana. Questa voce si concentra in particolare sulla storia della sezione maschile.\nStoria della societ\u00e0.\nEspressione di un circolo d'ispirazione vicino all Democrazia Cristiana sorto nel dopoguerra per iniziativa di Enzo Leonelli ed intitolato allo studente partigiano Luciano Minelli, ucciso nel 1944 presso Mirandola da nazifascisti, fu una delle prime grandi squadre modenesi a imporsi nel campionato italiano, ottenendo risultati di prestigio sia nel settore maschile che in quello femminile. Entrambe le squadre giocarono i primi campionati all'aperto, sul campo di via Morane e cessarono poi l'attivit\u00e0 nel 1975.\nSezione maschile.\nCon la squadra maschile, la Minelli prese parte al campionato nazionale gi\u00e0 dalla prima edizione (1946), venendo relegata poi in Serie B nel 1948 e raggiungendo la fase finale della A, da neopromossa, nel 1949. Al 1952 risalgono i primi derby con la Ferrari (poi Avia Pervia). Tra i giocatori pi\u00f9 celebri di questo periodo possono essere annoverati Elio Morandi e Olivo Barbieri (rispettivamente, 10 e 55 presenze in Nazionale).\nNel 1953 la Minelli, guidata ancora da Leonelli (primo allenatore ad adottare lo schema con doppio palleggiatore), vinse il primo scudetto maschile per la citt\u00e0 di Modena, precedendo di un solo punto nella classifica finale la Multedo 1930 di Genova; si ripet\u00e9 nel 1954 e nel 1955, anni in cui il dominio della citt\u00e0 emiliana nella pallavolo fu netto, grazie alla crescita dell'Avia Pevia e della Crocetta-Villa d'Oro.\nLa Minelli fu comunque la prima squadra modenese a uscire dal novero delle pretendenti per lo scudetto; chiuse il campionato del 1957 all'ultimo posto, non retrocedendo per allargamento dei quadri; continu\u00f2 poi l'attivit\u00e0 grazie al supporto del CSI e, successivamente, della Citt\u00e0 dei Ragazzi, ottenendo buoni piazzamenti tra il 1962-63 e nel 1965-66. Con l'avvento del \"semiprofessionismo\" retrocedette poi clamorosamente nel 1966-67.\nNel 1967 la Minelli ripart\u00ec con Livio Selmi allenatore e Dario Mengozzi Presidente\nRitorn\u00f2 in A nella stagione 1970-71; nel 1973-74, giocando a Carpi, retrocesse dall'A1. Dopo un ultimo campionato di Serie B vinto, con il ritorno in serie A cess\u00f2 l'attivit\u00e0 nel 1975."}
{"id": "2425691", "revid": "1855146", "url": "https://it.wikipedia.org/wiki?curid=2425691", "title": "Silvestro Jacobelli", "text": "Vita.\nNato nel 1724, si form\u00f2 presso il Santuario della Madonna delle Grazie in Cerreto Sannita e nel tragitto per tornare a casa si fermava spesso per la strada a dare forma all'argilla.\nSuccessivamente studi\u00f2 scultura a Napoli. \nLe sue opere sono principalmente delle sculture lignee di Madonne che hanno in comune una stessa impostazione del volto, realizzato avendo come esempio quello delle contadine cerretesi.\nCreate alcune opere a Cerreto venne poi inviato da re Ferdinando IV in Messico. Da allora non se ne hanno pi\u00f9 notizie."}
{"id": "2425693", "revid": "547034", "url": "https://it.wikipedia.org/wiki?curid=2425693", "title": "Gran Premio del Giappone 1993", "text": "Il Gran Premio del Giappone 1993 \u00e8 stato un Gran Premio di Formula 1 disputato il 24 ottobre 1993 sul Circuito di Suzuka. La gara \u00e8 stata vinta da Ayrton Senna su McLaren.\nQualifiche.\nProst conquista la tredicesima pole position stagionale; alle sue spalle non troviamo per\u00f2 il compagno di squadra Hill, ma lo storico rivale Senna, con un distacco di poco pi\u00f9 di un decimo: nel 1993, solo all'esordio in Sudafrica il tempo di Senna era pi\u00f9 vicino alla pole position. Terzo H\u00e4kkinen, a meno di mezzo decimo da Senna. Seguono Schumacher, Berger e Hill, autore nel turno decisivo di un'uscita di pista; completano i primi dieci Warwick, il sorprendente debuttante Irvine, Suzuki e Patrese. Solo quattordicesimo Alesi, autore di un violento incidente.\nGara.\nAl via Senna prende la testa della corsa, davanti a Prost, H\u00e4kkinen, Berger, Irvine, Schumacher e Hill; questi ultimi hanno nel giro di qualche tornata la meglio sull'irlandese della Jordan; si mettono in coda a Berger e nel frattempo Hill al 10\u00ba giro passa Schumacher e va in caccia del ferrarista; al 12\u00ba giro l'austriaco chiude la traiettoria all'inglese, costringendolo a un'improvvisa frenata; Schumacher cos\u00ec tampona la Williams, e si ritira con una sospensione piegata. Prost passa in testa ai pit stop, ma presto comincia a piovere e la pista si inumidisce; Senna, pi\u00f9 a suo agio del rivale, riprende il comando passando Prost alla curva \"cucchiaio\", poco prima che entrambi si fermino ai box per montare le rain.\nAnche Hill si ferma, tra l'altro vittima anche di una foratura, ma i meccanici Williams compiono l'errore di rimandarlo in pista con altre slick. Hill \u00e8 costretto a rifermarsi, ma poi comincia a rimontare, arrivando alla quarta posizione davanti a Irvine, che per stare incollato all'inglese riesce a sdoppiarsi da Senna che lo aveva appena passato; nel dopo-gara vi sar\u00e0 un diverbio fra il brasiliano e il nordirlandese. Hill mantiene tuttavia il quarto posto. La pioggia cessa poi e i piloti rimontano gomme da asciutto, ma Berger rimane attardato, visto che i meccanici Ferrari compiono l'errore di rimandarlo in pista con le rain. Il brasiliano, con una McLaren per la prima volta in stagione capace di sfidare le Williams in quanto a prestazioni assolute, gestisce la corsa restando in testa fino al termine, precedendo sul traguardo Prost, H\u00e4kkinen (suo primo podio in carriera), Hill, Barrichello e Irvine, a punti al debutto grazie ad un sorpasso al 49\u00ba giro al veterano Warwick che nella circostanza finisce fuori e si ritira."}
{"id": "2425697", "revid": "812894", "url": "https://it.wikipedia.org/wiki?curid=2425697", "title": "I diari della famiglia Dracula", "text": "I diari della famiglia Dracula sono una trilogia di romanzi della scrittrice statunitense Jeanne Kalogridis, scritti tra il 1994 e il 1996. I romanzi parlano della storia della discendenza di Dracula, intesa sia come stirpe familiare della dinastia Tsepesh che come stirpe maledetta legata al nome Dracul.\nRomanzi.\nCome per molte serie letterarie, essi sono stati stampati anche in un unico volume, intitolato \"I diari della famiglia Dracula\".\nIl primo romanzo vede la storia dal punto di vista prevalente di Arkady, del quale Vlad \u00e8 pro-zio. Il susseguirsi di varie vicende porta a precisi sviluppi narrativi come la trasformazione in vampiro di vari personaggi, la forte presenza di rivelazioni legate in certi casi a cospirazioni e, successivamente, all'inizio di una lotta che sar\u00e0 combattuta per varie generazioni successive tra i protagonisti e gli antagonisti.\nNel corpus narrativo, l'autrice ha scelto di inserire noti personaggi del folklore balcanico legati al mito del vampirismo (come la contessa Elizabeth di Bathory) e ha inoltre assegnato a personaggi creati da Bram Stoker ruoli fondamentali e del tutto personalizzati. Ad esempio il personaggio di Arkady si rivela essere il padre di Stefan, personaggio che a sua volta, grazie ad alcuni eventi narrativi, si rivela essere il noto Abraham Van Helsing.\nLe vicende prendono forma scritte sotto forma di diari dei vari personaggi. Tra questi quello dello stesso Conte Dracula, dove egli racconta la propria morte.\nLa trama riprende il noto romanzo \"Dracula\" di Bram Stoker e ha - tra gli altri scopi narrativi - quello di fare chiarezza su alcuni aspetti apparentemente lasciati incompiuti da Stoker, come le informazioni inerenti l'identit\u00e0 dei famosi personaggi femminili noti come \"spose di Dracula\" e il percorso di eventi che le ha portate a interagire con Vlad.\nCaratteristica fondamentale della trilogia \u00e8 il fatto che in questa particolare vicenda, differentemente dal \"Dracula\" di Bram Stoker, non \u00e8 presente un singolo personaggio identificabile come antagonista (per quanto tale figura venga prevalentemente assegnata a Vlad), ma la narrazione conduce attraverso un percorso che porta a percepire il noto vampiro come una figura secondaria, a seguito dell'entrata in scena di personaggi palesemente e dichiaratamente pi\u00f9 antichi e/o potenti di lui.\nEdizione italiana.\nL'edizione italiana \u00e8 stata pubblicata dalla casa editrice Newton &amp; Compton nel giugno 2001. La traduzione italiana \u00e8 ad opera di Gianni Pilo."}
{"id": "2425698", "revid": "275619", "url": "https://it.wikipedia.org/wiki?curid=2425698", "title": "Zenon (Devilman)", "text": ""}
{"id": "2425701", "revid": "466539", "url": "https://it.wikipedia.org/wiki?curid=2425701", "title": "Satellite Award per il miglior film in lingua straniera", "text": "Il Satellite Award per il miglior film in lingua straniera \u00e8 un riconoscimento annuale dei Satellite Awards, consegnato dall'International Press Academy.\nVincitori e candidati.\nI vincitori sono indicati in grassetto.\nAnni 1990.\n1997\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\n2011\n2012\n2013\n2015\n2016\n2017\n2018\n2019\nAnni 2020.\n2020\n2021"}
{"id": "2425702", "revid": "71433", "url": "https://it.wikipedia.org/wiki?curid=2425702", "title": "Satellite Award per il miglior film straniero", "text": ""}
{"id": "2425703", "revid": "124785183", "url": "https://it.wikipedia.org/wiki?curid=2425703", "title": "Chiesa di Santa Maria Maggiore (Vasto)", "text": "La chiesa parrocchiale di Santa Maria Maggiore \u00e8 la madre delle chiese del centro storico di Vasto, il provincia di Chieti, anche se il duomo \u00e8 la chiesa di San Giuseppe. Nel 1902 \u00e8 stata dichiarata monumento nazionale.\nStoria.\nLettere di papa Gregorio Magno citano una diocesi a Vasto, dipendente da Chieti, avente sede nella chiesa di Sant'Eleuterio, che corrisponderebbe all'attuale chiesa. La notizia \u00e8 riportata anche dagli storici vastesi Nicola Alfonso Viti e Luigi Marchesani.\nIl primo documento che possa attestare l'esistenza della \"ecclesia Sacte Marie in Guastoaymonis\" risale al 1195 e consiste nel diploma rilasciato dall'imperatore e re di Sicilia Enrico VI a Odorisio, abate benedettino di San Giovanni in Venere, confermandogli \u00ab\"omnia castella et obedientias\"\u00bb posseduti. Dal documento si pu\u00f2 inoltre comprendere chiaramente la gerarchia delle due principali istituzioni ecclesiastiche di Vasto in quel periodo, ovvero la chiesa di Santa Maria e la chiesa di San Pietro, autrici di pi\u00f9 scontri nel corso del tempo. Nel documento suddetto infatti la prima viene definita \"ecclesia in servitio\" del monastero venerese, la seconda viene detta \"obedientia\" in demanio dell'abbazia stessa, ovvero dipendenza monacale, rientrando tra le sue propriet\u00e0.\nLa chiesa era collegiata di Vasto, principale parrocchia del rione Guasto Gisone, ed era in lotta con la collegiata di San Pietro nel rione Guasto d'Aimone; tuttavia la conferma di collegiata fu data solo nel 1734, e il titolo rimosso nel 1809, quando la chiesa di S. Agostino fu elevata a collegiata di San Giuseppe, successivamente cattedrale di Vasto.\nNel 1645 un incendio danneggi\u00f2 la chiesa, dopo che era stata gi\u00e0 danneggiata dall'attacco turco del 1 agosto 1566. La chiesa verr\u00e0 ristrutturata completamente nel 1783-85, essendo prima a sola navata, fu tramutata in tre navate, con abbellimenti successivi nel XIX secolo, come la decorazione della cappella della Sacra Spina, donata dalla famiglia D'Avalos alla collegiata, dopo che Francesco Ferdinando d'Avalos la ebbe in dono da Filippo II di Spagna. La Sacra Spina sopravvisse all'incendio del 1645.\nLa chiesa ospita anche le tombe di alcuni illustri cittadini di Vasto, come Nicola Alfonso Viti, Bernardino Carnefresca noto come \"Lupacchino dal Vasto\" madrigalista, Venceslao Mayo politico, Alfonso d'Avalos e Diego I d'Avalos marchese del Vasto.\nPresso la cripta anch'essa restaurata in stile neoclassico, si trovano le spoglie di San Cesario, donate da don Cesare Michelangelo d'Avalos.\nDescrizione.\nEsterno e facciata.\nL'esterno della chiesa ha impianto a croce latina, con copertura in muratura settecentesca. Il corpo enorme della chiesa non ha abside, ma solo una finestra, sormontata da una cupola larga ma molto schiacciata, con forme geometriche. La facciata \u00e8 visibile dalla via che si percorre da Piazza Duomo, ed \u00e8 assai minuscola, affiancata dall'enorme campanile. Ha le forme di un tempio settecentesco tardobarocco, con l'architrave non \"a capanna\", ma dalle forme tondeggianti di un semicerchio.\nIl portale \u00e8 decorato ai lati da bugnato. Sul fianco della chiesa che \u00e8 percorribile dal corso, si evincono figure antropomorfe in bassorilievo incise in epoca medievale. Sono in pietra bianca, ed in particolare una raffigura un contadino. Altre figure mostrano delle croci.\nIl campanile.\nIl campanile \u00e8 un'imponente torre, la pi\u00f9 alta della citt\u00e0, visibile anche a chilometri di distanza. La torre ha pianta quadrangolare, e poggia su una base di stampo medievale, decorata con archi a sesto acuto murati. Dopo una cornice marcapiano, il lato del campanile che volge verso il corso \u00e8 decorato da due archi a tutto sesto con vetrate verdeggianti. Cos\u00ec sono anche il lato opposto, e quello del fianco, meno il lato che \u00e8 attaccato al corpo della chiesa. Il resto della torre \u00e8 di matrice barocca, ma assai semplice, e si conclude con la cella campanaria. Possiede il campanone, una mezzana, una mezza-terza e due squilline. La sommit\u00e0 del tetto \u00e8 quadrata, priva di elementi decorativi.\nInterno.\nL'interno \u00e8 a tre navate con cripta. Le decorazioni sono state trasformate secondo il canone barocco, e cos\u00ec anche le colonne che separano le navate sono intonacate di bianco, con forme fluide e delicate. Le volte del soffitto sono affrescate. L'entrata dal portale \u00e8 decorata da colonne che sorreggono il piano sopra cui canta il coro. Il transetto \u00e8 segnato da un cerchio di muro intagliato con figure floreali e antropomorfe, di matrice medievale. La cripta medievale \u00e8 preceduta da una doppia fila di scale, che partono da ambo gli estremi dell'ingresso, e salgono in maniera circolare verso il piano superiore, dove c'\u00e8 l'altare.\nNella chiesa sono conservate le reliquie del corpo di nelle vesti di guerriero, e un'ampolla col sangue di don Cesare Michelangelo d'Avalos. La chiesa conserva anche la preziosa reliquia della Sacra Spina della corona di Ges\u00f9. La navata maggiore delle tre ha colonne corinzie, a fianco delle quali ci sono delle nicchie che contengono le statue dei XII Apostoli e quattro profeti. Nella navata destra ci sono le cappelle di Sant'Anna, della Sacra Spina, di Sant'Antonio abate (costruita da Tullio Caprioli nel 1567). Nella navata sinistra ci sono le cappelle di Santa Maria, di San Cesario, di Santa Caterina d'Alessandria, del Monte dei Morti, del Santissimo Sacramento e di San Nicola.&lt;br&gt;Le principali opere d'arte sono le tele dell'Ecce Homo della scuola di Tiziano, lo \"Sposalizio mistico di Santa Caterina\" attribuito a Paolo Veronese, la \"Pentecoste\" e la \"Presentazione del Camauro a Celestino V\" di Francesco Solimena del 1727."}
{"id": "2425709", "revid": "33689", "url": "https://it.wikipedia.org/wiki?curid=2425709", "title": "DARI", "text": ""}
{"id": "2425712", "revid": "102565249", "url": "https://it.wikipedia.org/wiki?curid=2425712", "title": "C'\u00e8 poesia due", "text": "C'\u00e8 poesia due \u00e8 un album di Loretta Goggi, datato 1987. La track list comprende, ricalcando nella struttura l'album precedente, cinque brani inediti interpretati come solista e cinque cantati insieme ai cantautori-autori dei rispettivi brani.\nLa storia del disco.\nL'album esce nel 1987 e rappresenta l'ideale prolungamento dell'esperienza dell'album precedente. Composto da dieci tracce, tra le pi\u00f9 importanti si ricordano \"La notte\" e \"La rosa dell'inverno\", entrambe scritte da Mango.\nLa Goggi duetta con altri artisti: Giorgio Conte in \"Fuori ci sono i lupi\", Michele Zarrillo in \"E intanto vivo\", Mango ne \"La rosa dell'inverno\", Gianni Bella in \"Una luce\" e Sergio Caputo in \"L'astronave che arriva\".\nTutte le canzoni vennero presentate all'interno di \"Canzonissime\", programma televisivo condotto dalla Goggi su Rai 1, la cui sigla era \"La notte\", inserito nell'album."}
{"id": "2425719", "revid": "298055", "url": "https://it.wikipedia.org/wiki?curid=2425719", "title": "Kim Kr\u00fcger", "text": ""}
{"id": "2425722", "revid": "1782831", "url": "https://it.wikipedia.org/wiki?curid=2425722", "title": "Demoni da schianto", "text": "Demoni da schianto \u00e8 un volume di fumetti dedicato alle avventure di Buffy Summers, la Cacciatrice di vampiri protagonista dell'omonimo telefilm.\nQuesto volume racchiude i numeri 13-15 della serie regolare e costituisce il secondo capitolo della saga denominata \"Cattivo sangue\" in cui Buffy deve affrontare gli intrighi sortiti contro di lei dalla bella e letale vampira Selke.\nTrama.\nCordelia \u00e8 andata.\nCome promesso al termine del fumetto n\u00b011 \"Un ragazzo di nome Sue\" (pubblicato nel volume \"Cattivo sangue\"), Selke si reca dal vampiro Rouleau e lo elimina facilmente riducendo in schiavit\u00f9 anche i restanti componenti della sua band grazie al siero preparato dal dottor Flitter, siero che la rende immune da qualsiasi colpo fisico. L'efficacia del siero si basa sul sangue di un vampiro appena generato che Selke si fa iniettare regolarmente dagli assistenti del dottore. Quando il sangue disponibile sta per finire, Selke decide di andare al The Bronze per adescare giovani vittime e lo fa ballando in maniera audace davanti a Buffy (che non la riconosce) ed i suoi amici. Viene adescato Lyle, un ragazzo \"secchione\" amico di Willow con cui avrebbe dovuto partecipare alle finali del Quiz-bowl, un torneo interscolastico trasmesso in televisione. La mancanza di Lyle crea un posto libero nella squadra, posto che interessa particolarmente a Cordelia desiderosa di cambiare drasticamente la sua immagine svampita in favore di una pi\u00f9 intellettuale: con l'aiuto di Xander, Cordelia ruba dalla biblioteca di Giles un amuleto bavarese capace di far memorizzare complessi incantesimi e con questo si mette a studiare quanti pi\u00f9 volumi di cultura generale possibili. Il giorno della gara per\u00f2 Cordelia ha immagazzinato talmente tante nozioni da perdere il controllo di se stessa e costringere gli amici ad immobilizzarla e calmarla mentre Willow, da sola, riesce a far vincere il torneo alla sua scuola. Nel frattempo Selke spiega al dottor Flitter il suo piano per diventare padrona assoluta della citt\u00e0 e diventare cos\u00ec abbastanza forte da eliminare Buffy.\nBlues dell'amor malato.\nTodd Dahal, anche lui comparso nel fumetto n\u00b011 \"Un ragazzo di nome Sue\", viene attaccato da un gruppo di vampiri e salvato dall'intervento di Buffy e Angel. Il ragazzo rimane nuovamente ossessionato dalla Cacciatrice corteggiandola continuamente fino a dichiararle il suo amore, ricevendo ogni volta un rifiuto. Lo scontro con i vampiri si \u00e8 rivelato pi\u00f9 ostico del previsto: Buffy e Angel non sono riusciti ad eliminarli, uscendone addirittura malconci. Si tratta dei primi esponenti della nuova razza di vampiri che Selke sta creando usando il sangue dei vampiri appena generati. Il piano per eliminare la Cacciatrice ideato dal dottor Flitter prevede anche l'utilizzo di una reliquia (un osso di cacciatrice venerato da una setta di vampiri chiamata Kien-Jus) ed una foto di Buffy: in questo modo Flitter pu\u00f2 creare un clone della ragazza che Selke intende usare per il suo piano di conquista di Sunnydale. Tuttavia l'esperimento fallisce e i super-vampiri tornano all'attacco di Buffy. La Cacciatrice, aiutata da Angel, riesce questa volta ad eliminarli ma non pu\u00f2 impedire che Todd, tornato nuovamente alla carica e rifiutatosi di andarsene, venga preso e ucciso dai vampiri.\nTutto questo avviene sotto lo sguardo attento di Spike e Drusilla, tornati a Sunnydale e nuovamente intenzionati a conquistarla.\nPerdere la rotta.\nLa nuova generazione di vampiri \u00e8 pi\u00f9 forte e resistente e per questo viene cacciata anche dalle bande di vampiri vecchio tipo che vogliono nutrirsi del loro sangue. Questa faida viene scoperta da Angel che esce con Giles ad indagare. Buffy non si unisce a loro perch\u00e9 vorrebbe andare ad un concerto, tuttavia la madre la mette al corrente del suo ritardo e la Cacciatrice non esita a servirsi della macchina di Joyce. Durante il tragitto per\u00f2, Buffy investe una ragazza e danneggia la macchina. Presa dai rimorsi, non pu\u00f2 sapere che si tratta di uno dei nuovi vampiri che stava fuggendo dall'attacco dei vecchi. Sar\u00e0 la stessa vampira a cercare Buffy per vendicarsi e a perire nel confronto con la Cacciatrice. Nel frattempo, il dottor Flitter continua i suoi esperimenti per creare una nuova Cacciatrice oscura: un secondo tentativo genera un individuo dai lineamenti del viso per\u00f2 mostruosi (e viene gettato nelle fogne). Finalmente, al terzo tentativo, esce una copia perfetta di Buffy. Selke \u00e8 ora pronta a prendersi la sua vendetta."}
{"id": "2425725", "revid": "1272592", "url": "https://it.wikipedia.org/wiki?curid=2425725", "title": "Compianto sul Cristo morto (Medole)", "text": "Il gruppo del Compianto sul Cristo morto, in terracotta dipinta, conservato nella chiesa dell'Assunzione della Vergine a Medole, \u00e8 databile agli anni 1480-90 circa ed \u00e8 attribuito ad uno scultore prossimo ad Andrea Mantegna.\nIl \"Compianto\".\nIl gruppo proviene dal convento degli Agostiniani, al confine tra il territorio di Medole e quello di Castel Goffredo, ed \u00e8 composto da otto statue raffiguranti i personaggi canonicamente previsti dalla iconografia dei gruppi scultorei del \"Compianto\" sviluppatasi nel XV secolo. \nNell'attuale disposizione delle statue (che non si sa riproduca fedelmente quella originale, dati i vari spostamenti che l'opera ha subito) troviamo la figura esangue del Cristo morto adagiato in terra; inginocchiate a due lati del corpo, in posizione un poco pi\u00f9 avanzata verso chi guarda, sono poste le figure di Giuseppe d'Arimatea e di Nicodemo (che indossa un coloratissimo turbante); dietro il corpo di Cristo vediamo la figura della Madonna che sviene, sopraffatta dal dolore ed \u00e8 soccorsa dalle altre due Marie (Maria Cleofa e Maria Salome); leggermente pi\u00f9 indietro troviamo uno straziato San Giovanni con le mani congiunte e una Maddalena che urla il suo strazio. \nDi notevole pathos \u00e8 il particolare della pia donna che soccorre la Vergine il cui mancamento \u00e8 sottolineato dal soggolo slacciato che le pende sul petto. \nIl recente restauro a cura della Soprintendenza ai Beni Storici e Artistici per Brescia, Cremona e Mantova ha ridato al gruppo la sua vivace policromia, sapientemente realizzata.\nIn merito all'autore del gruppo si era avanzata l'ipotesi di un'attribuzione a Guido Mazzoni, soprattutto in relazione alle figure inginocchiate di Nicodemo e Giuseppe d'Arimatea; studi recenti hanno assegnato il gruppo ad un plasticatore della stretta cerchia di Andrea Mantegna.\nL'impianto teatrale del gruppo, la postura dei personaggi, il linguaggio straziato che ne sottolinea il dramma, presentano\u00a0\u2013 soprattutto nei rimandi formali alla figura di San Giovanni ed a quella della Madonna pateticamente soccorsa - strette analogie con un'incisione del Mantegna (1465-70 circa) raffigurante la \"Deposizione di Cristo\". \nL'influenza del maestro padovano \u00e8 \"ben ravvisabile anche nell'accordo cromatico della policromia che riprende dal Mantegna gli abbinamenti soliti di rosso e verde acido e di bianco e ocra\".\nSi devono anche osservare le affinit\u00e0 con il \"Compianto\" della Chiesa di San Bernardino a Verona (che \u00e8 stato esposto nella mostra \"La scultura al tempo di Andrea Mantegna\" Mantova, 2006), derivante dal comune riferimento alla incisione della \"Deposizione di Cristo\" ed all'assimilazione della lezione mantegnesca."}
{"id": "2425732", "revid": "767487", "url": "https://it.wikipedia.org/wiki?curid=2425732", "title": "Direct Action", "text": "Direct Action \u00e8 un film del 2004 diretto da Sidney J. Furie.\nTrama.\nIl sergente Frank Ghannon dirige da 15 anni la DAU (Direct Action Unit), finita sotto inchiesta da parte degli agenti federali che contestano furti, estorsioni, false testimonianze e omicidi. Il sergente, l'unico del suo reparto ritenuto innocente, \u00e8 chiamato a testimoniare in tribunale riguardo all'operato dei suoi colleghi. A causa di ci\u00f2 subisce numerosi attacchi da parte degli agenti del capitano Stone, che precedentemente ha saputo di ci\u00f2 e per impedirgli di andare a deporre, gli offre una promozione a tenente o una gratifica corrispondente a milioni di dollari, ma non accetta. Inizia cos\u00ec uno dei giorni pi\u00f9 lunghi della sua vita, in cui deve addestrare una recluta Billie Ross, che, riuscendo a capire i problemi del sergente, lo aiuter\u00e0 a risolverli."}
{"id": "2425737", "revid": "115530460", "url": "https://it.wikipedia.org/wiki?curid=2425737", "title": "MAMP", "text": "MAMP \u00e8 un acronimo che si riferisce a una raccolta di software liberi per il funzionamento di un server web per siti dinamici, sul sistema operativo macOS.\nL'acronimo sta per le iniziali dei seguenti programmi:\nL'acronimo MAMP, oltre che a essere un termine generico, \u00e8 anche il nome di un software specifico.\nCaratteristiche.\nOriginariamente solo Apache era integrato in Mac OS X. Inoltre, Mac OS X 10.5 (e successivi) include un motore PHP preconfigurato con MySQL. In generale, MAMP \u00e8 utilizzato come piattaforma di sviluppo e generalmente non \u00e8 utilizzata per ambienti di produzione.\nVersioni.\nTra i vari software di tipo \"MAMP\", uno dei pi\u00f9 famosi si chiama proprio MAMP. \u00c8 disponibile in due versioni: una versione di software libero, di nome MAMP, rilasciato sotto GNU General Public License e una versione con supporto a pagamento, denominata MAMP PRO."}
{"id": "2425740", "revid": "24443", "url": "https://it.wikipedia.org/wiki?curid=2425740", "title": "Stivo", "text": ""}
{"id": "2425745", "revid": "1543377", "url": "https://it.wikipedia.org/wiki?curid=2425745", "title": "The Black Crook", "text": "The Black Crook \u00e8 considerato il primo lavoro, del teatro musicale, che risponde alle caratteristiche odierne di un \"book musical\". Il libretto \u00e8 di Charles M. Barras (1826-1873), un commediografo statunitense. Le musiche di Thomas Baker sono, per la maggior parte, adattate, anche se alcune nuove canzoni vennero composte per il lavoro, ed in particolare \"March of the Amazons\" di Giuseppe Operti, e \"You Naughty, Naughty Men\", con musiche di George Bickwell e liriche di Theodore Kennick.\nVenne dato per la prima volta il 12 settembre 1866 nel teatro da 3.200 posti Niblo's Garden a Broadway, e venne rappresentato per un numero record di recite pari a 474. Venne poi portato in tourn\u00e9e per gli Stati Uniti per decine di anni, tornando a pi\u00f9 riprese a Broadway nel 1870-71, 1871-72 e molte altre volte dopo. Venne prodotto per la prima volta dall'impresario William Wheatley, che ne fu anche il regista. La locandina annunciava con grande rilievo la presenza di un corpo di ballo \"of Seventy Ladies\"; lo dirigeva David Costa ed aveva come soliste due ballerine provenienti dalla scuola del Teatro alla Scala di Milano, Maria Bonfanti e Rita Sangalli, entrambe destinate ad una carriera di successo. Il cast originale era formato da Annie Kemp Bowler, Charles Morton, J.W. Blaisdell, E.B. Holmes, Millie Cavendish e George Boniface.\nQuesta produzione diede agli Stati Uniti la fama di aver creato il musical. \"The Black Crook\" viene considerato il prototipo del moderno musical, in cui canzoni e danze sono inscindibilmente legate al testo ed il lavoro \u00e8 interpretato da attori.\nLa versione britannica di \"The Black Crook\", che ebbe inizio all'Alhambra Theatre di Londra il 23 dicembre 1872, fu un'opera buffa basata sullo stesso materiale francese, con nuove musiche di Frederic Clay e Georges Jacobi. \nL'autore, Harry Paulton, interpret\u00f2 il personaggio di Dandelion, assieme all'attrice Kate Santley, che aveva recitato nella ripresa del 1871-72 a Broadway e sotto la direzione del compositore Georges Jacobi.\nIl 3 dicembre 1881 viene ripreso nella seconda versione diretta da Jacobi nell'Alhambra Theatre.\n\"The Black Crook\" venne riproposto nel 1882 a Birmingham, in Alabama, come apertura della stagione all'\"O'Brien's Opera House\".\nAntefatto.\n\"The Black Crook\" nacque quando un gruppo di attori ed \"Parisian ballet\" unirono le loro forze a New York. Henry C. Jarrett e Harry Palmer avevano ingaggiato il balletto per esibirsi alla \"New York Academy of Music\", ma questa rimase senza lavoro a seguito dell'incendio che distrusse l'accademia. Essi si rivolsero a Wheatley al \"Niblo's Garden\" per vedere se poteva dar loro del lavoro, combinando la loro troupe di balletti con quella operistica di \" Barras's\".\nNell'opera, anche nell'opera comica con dialoghi con \"Il flauto magico\", i cantanti lasciano le danze al corpo di ballo. Nel, music hall e nel vaudeville, non vi \u00e8 una storia unificante ma soltanto un certo numero di numeri isolati, ognuno dei quali assolutamente avulso dagli altri. Cos\u00ec \"The Black Crook\", con canzoni e danze per tutti i protagonisti, fu una evoluzione del genere. La produzione fu uno spettacolo elefantiaco della durata di cinque ore e mezza, ma nonostante la sua lunghezza, tenne il cartellone per un numero record di 474 recite e bruci\u00f2 il record di incassi portandolo ad un milione di dollari. Lo stesso anno, \"The Black Domino/Between You, Me and the Post\" fu il primo spettacolo ad autodefinirsi \"commedia musicale\".\nNei tardi anni 1860, dopo il boom seguito alla fine della guerra di secessione americana, vi fu un notevole aumento degli abitanti di New York, in particolare appartenenti alla classe media, e quindi un maggior numero di persone si affacci\u00f2 alla frequentazione dei teatri. I teatri divennero pi\u00f9 popolari ed il \"Niblo's Garden\", che precedentemente produceva spettacoli di opera, inizi\u00f2 a produrre commedie leggere. \"The Black Crook\" fu seguito da \"The White Fawn\" (1868), \"Le Barbe Blue\" (1868) e \"Evangeline\" (1873).\nLa produzione comprendeva effetti molto spettacolari e realistici, comprese le scene mobili che consentivano, in pochi minuti, di trasformare una grotta in una sala del trono di una reggia. Un coro do 100 ballerine scarsamente vestite, in calzamaglia color carne, che interpretavano coreografie in stile semi-classico, fu una grande innovazione. Lo spettacolo aveva una buona attrazione sulla gente della classe media ma poca sugli esigenti rappresentanti della stampa. Nonostante ci\u00f2, la prima ballerina dello spettacolo, Marie Bonfanti, divenne una stella di prima grandezza a New York.\nUno spettacolo, apparentemente simile di sei anni prima, \"The Seven Sisters\" (1860), che tenne il cartellone per 253 repliche, \u00e8 oggi completamente dimenticato, nonostante includesse effetti speciali e cambio delle scene. Lo storico del teatro John Kenrick disse che \"il grande successo di \"The Black Crook\" era la risultanza dei cambiamenti apportati dalla guerra civile: come prima cosa, donne rispettabili, avendo dovuto lavorare durante la guerra non si sentirono pi\u00f9 strettamente legate alle loro case e poterono frequentare il teatro, anche se molte lo facevano in modo molto velato. Questo aument\u00f2 sostanzialmente il pubblico potenziale che poteva assistere agli spettacoli popolari. Secondariamente, il sistema delle ferrovie era sensibilmente migliorato durante la guerra, rendendo fattibile alle grandi produzioni lo spostamento in altre citt\u00e0.\nTrama.\nIl musical \u00e8 ambientato nel 1600 nei monti Harz in Germania. Esso incorpora elementi dal \"Faust\" di Goethe, e dal \"Il franco cacciatore\" di Weber, e da altri lavori ben noti.\nIl malvagio e ricco conte Wolfenstein cerca di sposare la bella ragazza del villaggio, Amina. Con l'aiuto di Barbara, intrigante madre adottiva di Amina, il conte organizza il fidanzamento di Amina con Rodolphe, un artista impoverito, per farlo precipitare nelle mani di Hertzog, un vegliardo, cultore di magia nera. Hertzog ha fatto un patto col Diavolo (Zamiel, \"The Arch Fiend\"): lui vivr\u00e0 per sempre se fornir\u00e0 a Zamiel un'anima pura il primo giorno di ogni anno. Mentre Rodolphe \u00e8 condotto a questo orribile destino, scappa e scopre un tesoro seppellito salvando ad un tempo una colomba. La colomba risulta magicamente essere Stalacta, Regina Delicata del Reame Dorato che fingeva di essere un uccello. La Regina grata a Rudolph, lo ricambia portandolo al regno delle fate e ricongiungendolo poi all'amata Amina. Il conte \u00e8 sconfitto, i demoni trascinano il cattivo Hertzog all'inferno, e Rodolphe ed Amina vivono felici e contenti."}
{"id": "2425749", "revid": "3115", "url": "https://it.wikipedia.org/wiki?curid=2425749", "title": "Christoph von Dohn\u00e1nyi", "text": "Biografia.\nHa studiato a Monaco di Baviera giurisprudenza e musica (anche sotto la guida del nonno Ern\u0151 Dohn\u00e1nyi). \nA ventisette anni \u00e8 diventato il pi\u00f9 giovane direttore musicale generale di un teatro d'opera tedesco (a Lubecca).\nAl Festival di Salisburgo nel 1962 dirige un concerto con musiche di Mozart, nel 1966 Die Bassariden di Hans Werner Henze con i Wiener Philharmoniker, nel 1969 un concerto con musiche di Mozart con Alfred Brendel, nel 1973 un concerto con musiche di Mozart con Heinz Holliger, nel 1978 Der Rosenkavalier con Gundula Janowitz, Kurt Moll, Lucia Popp e Luciano Pavarotti ed un concerto con Anja Silja, nel 1979 un concerto con il pianista argentino Bruno Leonardo Gelber, nel 1980 un concerto con musiche di Mozart, nel 1981 Baal di Friedrich Cerha con Martha M\u00f6dl ed un concerto con il pianista Michel B\u00e9roff, nel 1990 un concerto con la Cleveland Orchestra ed uno con Mitsuko Uchida, nel 1992 Salom\u00e8 (opera) con Catherine Malfitano e Bryn Terfel, un concerto con la Cleveland Orchestra con Bo Skovhus, la Silja e Jos\u00e9 van Dam, nel 1993 Cos\u00ec fan tutte con Jennifer Larmore, Cecilia Bartoli, Bruce Ford e Ferruccio Furlanetto, nel 1994 due concerti con la Cleveland Orchestra, nel 1995 A k\u00e9kszak\u00e1ll\u00fa herceg v\u00e1ra (Il castello del Duca Barbabl\u00f9) di B\u00e9la Bart\u00f3k con Jessye Norman, nel 1996 con la Cleveland Orchestra un concerto con Pierre-Laurent Aimard ed uno con Brendel, nel 1997 Die Zauberfl\u00f6te con Robert Lloyd, Piotr Becza\u0142a, Hermann Prey, Natalie Dessay e Sylvia McNair e nel 2001 Ariadne auf Naxos con Susan Graham e Diana Damrau.\nDal 1964 al 1969 \u00e8 Direttore Principale della WDR Symphony Orchestra Cologne (Colonia), dal 1967 al 1977 della Frankfurt Opera (Francoforte sul Meno).\nAl Teatro La Fenice di Venezia nel 1966 dirige un concerto dell'Orchestra della Westdeutscher Rundfunk di Colonia (Germania) e nel 1971 un concerto con l'Orchestra del Teatro La Fenice.\nAll'Opera di Scozia nel 1970 dirige L'angelo di fuoco di Sergei Prokofiev al King's Theatre di Edimburgo con la Silja ed Agnes Baltsa per la Frankfurt Opera e nel 1983 Il flauto magico per l'Opera di Amburgo nel Playhouse Theatre di Edimburgo.\nAl Teatro alla Scala di Milano nel 1971 dirige tre concerti, nel 1977 Moses und Aron con Paolo Montarsolo, nel 1981 tre concerti con Richard Stoltzman, nel 2000 un concerto con la Philharmonia Orchestra e Gidon Kremer e nel 2012 tre concerti con la Filarmonica della Scala.\nAl Metropolitan Opera House di New York debutta nel 1972 dirigendo Falstaff (Verdi) con Renata Tebaldi, Regina Resnik e Luigi Alva e nel 1973 Der Rosenkavalier con Leonie Rysanek e Walter Berry.\nAl Wiener Staatsoper debutta nel 1972 con Salome con la Silja e poi Lulu (opera), nel 1973 Moses und Aron, nel 1974 Parsifal (opera) con Gottlob Frick e Die Zauberfl\u00f6te, nel 1975 Die Meistersinger von N\u00fcrnberg con Karl Ridderbusch, James King (tenore), nel 1976 Kabale und Liebe di Gottfried von Einem con Bernd Weikl, la Silja ed Erich Kunz, nel 1981 Baal di Cerha, nel 1984 Die Frau ohne Schatten, nel 1992 Das Rheingold con Siegfried Jerusalem e Die Walk\u00fcre con Pl\u00e1cido Domingo, Waltraud Meier e Hildegard Behrens, nel 1993 Il crepuscolo degli dei e Sigfrido (opera) e nel 2001 Ariadne auf Naxos raggiungendo le 96 recite viennesi.\nAl Royal Opera House, Covent Garden di Londra nel 1974 dirige Salome con Gwyneth Jones, nel 1976 Le nozze di Figaro con Wladimiro Ganzarolli, Teresa Stratas e Weikl, nel 1984 Wozzeck con Jos\u00e9 van Dam, la Silja e King, nel 1987 Die Frau ohne Schatten con Helga Dernesch, nel 1990 Die Meistersinger von N\u00fcrnberg con Felicity Lott e Prey e Fidelio con Lloyd, nel 1992 Der Fliegende Holl\u00e4nder e nel 2004 Arabella (opera) con Barbara Bonney, Karita Mattila, Thomas Hampson e la Damrau.\nDal 1978 \u00e8 membro della Libera Accademia delle Arti di Amburgo. Nel corso della sua carriera \u00e8 stato alla direzione della Oper Frankfurt (1972-1977) e della Hamburgische Staatsoper (1977-1984). Ha guidato come direttore musicale la Cleveland Orchestra (1984-2002), come direttore principale la Philharmonia Orchestra di Londra (1997-2008), Direttore Musicale dell'Orchestre de Paris (1998-2000) e la NDR Symphony Orchestra (Norddeutscher Rundfunk 2004-2011).\nAll'Op\u00e9ra National de Paris nel 1980 dirige Die Frau ohne Schatten con la Behrens e la Jones, nel 1982 Lohengrin (opera) con Lloyd ed Anna Tomowa-Sintow, nel 1985 Wozzeck con la Silja e nel 2005 Elettra (Strauss) con Jerry Hadley.\nNel 2012 dirige A K\u00e9ksz\u00e1kall\u00fa herceg v\u00e1ra) (\"Il castello del principe Barbabl\u00f9\") nella Salle Pleyel.\nHa collaborazioni intense e regolari con le orchestre: Berliner Philharmoniker, Orch\u00e9stre de l'Op\u00e9ra de Paris, Wiener Philharmoniker, Orchester der Oper Z\u00fcrich, Cleveland Orchestra e la Filarmonica della Scala.\nTra le sue incisioni discografiche sono comprese composizioni di Mozart, Jan\u00e1\u010dek, Mahler, Bruckner, Webern, Bach, Ravel, Mussorgskij, Schumann, Sch\u00f6nberg, Berg, Bart\u00f3k, Mendelssohn-Bartholdy, Brahms, Ives, Lutoslawski, Ruggles, Busoni, Tchaikovsky, Schubert, Glass, Schnittke.\nHa sposato l'attrice tedesca Renate Zillessen dalla quale ha avuto due figli (Katja e Justus von Dohn\u00e1nyi) poi Anja Silja dalla quale ha avuto tre figli ed infine Barbara Koller.\nNuove produzioni operistiche recenti.\n\u00c8 prevista una nuova produzione di \"Salom\u00e8\" all'Opernhaus Z\u00fcrich.\nVideodiscografia essenziale.\nDvd\nSacd\nCd"}
{"id": "2425751", "revid": "125889869", "url": "https://it.wikipedia.org/wiki?curid=2425751", "title": "Giusy Ferreri", "text": "Dopo diverse esperienze musicali con svariate band e come solista, ha raggiunto la notoriet\u00e0 nel 2008 partecipando e classificandosi seconda alla prima edizione italiana del talent show \"X Factor\".\nNella sua carriera ha ottenuto vari riconoscimenti, tra i quali un Premio Videoclip Italiano, un Premio Lunezia, un Sanremo Hit Award, due Venice Music Awards, cinque Wind Music Awards e il premio internazionale European Border Breakers Awards. \nHa partecipato a quattro edizioni del Festival di Sanremo, nel 2011, 2014, 2017 e 2022 rispettivamente con \"Il mare immenso\", \"Ti porto a cena con me\", \"Fa talmente male\" e \"Miele\", oltre che a cinque Summer Festival, rispettivamente nel 2014 con \"Inciso sulla pelle\", nel 2015 con \"Roma-Bangkok\", nel 2016 con \"Volevo te\" e \"Ma il cielo \u00e8 sempre pi\u00f9 blu\", nel 2017 con \"Partiti adesso\" e nel 2018, vincendo insieme a Takagi &amp; Ketra con \"Amore e capoeira\".\nAttualmente detiene ben tre record: \u00e8 la cantante lanciata da un talent show italiano ad avere venduto pi\u00f9 copie nel mondo con circa album e singoli, \u00e8 l\u2019artista che \u00e8 rimasta pi\u00f9 a lungo alla numero 1 della classifica dei singoli italiana (47 settimane, con i brani \"Non ti scordar mai di me\", \"Novembre\", \"Roma-Bangkok\", \"Amore e capoeira\" e \"Jambo\") record precedentemente detenuto dalla cantante Madonna con 38 settimane ed inoltre \u00e8 l'unica artista italiana, insieme a Baby K, ad avere ottenuto un disco di diamante per un singolo digitale, grazie a \"Roma-Bangkok\".\nBiografia.\nGiusy Ferreri, nata a Palermo il 18 aprile 1979 (anche se allo stato civile, per via di un errore, risulta essere nata un giorno prima), si trasferisce con i genitori Alessandro e Teresa e il fratello Michele ad Abbiategrasso, in provincia di Milano, dove trascorre la sua infanzia e la sua adolescenza, frequentando il Liceo Salvatore Quasimodo di Magenta. Si avvicina alla musica fin da piccola partecipando a concorsi canori. Dal quattordicesimo anno di et\u00e0 si dedica allo studio del canto, della chitarra e del pianoforte, oltre a esibirsi con diverse cover band di stili e generi differenti e a scrivere le prime canzoni nel 1997.\nCarriera.\n1998-2007: gli esordi.\nNel 1998 comincia la sua carriera solista, venendo accompagnata per i successivi quattro anni da due differenti gruppi con cui si esibisce in piccoli club: i \"Prodigy of Peace\" e gli \"AllState51\". Con i primi la cantante firma il brano autoprodotto \"Woe Is Me\" (contenuto nell'album \"P.O.P.\") mentre con i secondi \"Won't U be\" (contenuto nella raccolta \"Chillout Masterpiece\"). \nNel 2002 firma il suo primo contratto discografico con Warner Music Italy, portato avanti sino al 2006, con cui realizza \"Il party\", brano dance pop e incalzante, scartato alle selezioni di Sanremo Nuove Proposte 2005. Nonostante la delusione patita e senza alcun produttore che la sostenesse, decide di continuare a dedicarsi alla musica e porta avanti il contratto editoriale con Sony Music. Per mantenersi lavora inoltre come cassiera da Esselunga.\n2008-2010: \"X-Factor\", la notoriet\u00e0 e il grande successo.\nNel 2008 partecipa alla prima edizione italiana di \"X Factor\", dove viene notata dal giudice della categoria \"Over 25\" Simona Ventura e da Cristiano Malgioglio, e si classifica seconda. L'inedito \"Non ti scordar mai di me\", composto nelle musiche da Tiziano Ferro e Roberto Casalino e scritto da quest'ultimo, raggiunge il primo posto nella Top Singoli e il relativo videoclip, diretto da Cosimo Alem\u00e0, si aggiudica la vittoria nella categoria \"Emergenti\" al Premio Videoclip Italiano 2008. L'extended play dal titolo omonimo, certificato disco d'oro solo grazie alle vendite delle prenotazioni, esordisce direttamente alla 1\u00aa posizione nella Classifica FIMI Album e viene certificato triplo disco di platino.\nIl primo album di inediti, \"Gaetana\", prodotto interamente da Ferro, anticipato dal singolo \"Novembre\" (che bissa il primato ottenuto da \"Non ti scordar mai di me\"), esordisce al secondo posto nella Classifica FIMI Album e arriva a vendere 490\u00a0000 copie, oltre a ottenere la certificazione platino dall'IFPI Greece. Il 12 marzo 2009 parte il \"Gaetana Tour\" al New Age Club di Roncade, in provincia di Treviso, che ottiene un discreto successo. Il 23 ottobre 2009 entra in rotazione radiofonica \"Ma il cielo \u00e8 sempre pi\u00f9 blu\", che anticipa l'uscita del secondo album in studio (il primo di cover) intitolato \"Fotografie\". Quasi in contemporanea all'uscita del suo secondo album, esce anche \"Supermarket\", il cui titolo fa riferimento al suo precedente impiego come cassiera. Nonostante i tentativi della cantante di impedirne la pubblicazione e la diffusione, il Tribunale respinge la sua richiesta.\nIl 14 gennaio 2010 la cantante viene premiata agli European Border Breakers Awards per l'album \"Gaetana\". \u00c8 la prima (e sinora unica) cantante femminile italiana ad avere ottenuto questo riconoscimento internazionale. Nei primi due anni di attivit\u00e0, Giusy Ferreri duetta con cantanti come Claudio Baglioni e Ornella Vanoni oltre che con Tiziano Ferro, Marracash e i Neri per Caso.\n2011-2014: partecipazioni al Festival di Sanremo, \"Il mio universo\" e \"L'attesa\".\nA febbraio 2011 Giusy Ferreri partecipa alla 61\u00aa edizione del Festival di Sanremo con il brano \"Il mare immenso\" e si classifica decima. L'album \"Il mio universo\" non ottiene il successo dei precedenti, malgrado il tour, incominciato dall'Auditorium Parco della Musica il 7 maggio 2011, sia arrivato a toccare le principali citt\u00e0 italiane. A fine anno, la cantante rivela, sulla propria pagina ufficiale Facebook, di essere stata lontana dalle scene a causa di un intervento alle corde vocali per rimuovere un polipo e attacca il proprio staff reo di non avere saputo salvaguardare le sue esigenze.\nDopo questo sfogo Giusy Ferreri rimane lontana dalle scene musicali per lavorare alla creazione dell'album \"L'attesa\" insieme con la cantautrice statunitense Linda Perry, Yoad Nevo ed Ermal Meta. Il 18 dicembre 2013 Fabio Fazio annuncia, attraverso un collegamento in diretta al TG1, la presenza della cantautrice al festival di Sanremo 2014, con \"Ti porto a cena con me\" e \"L'amore possiede il bene\", dove consegue un nono posto. A fine anno Giusy Ferreri presenzia, in qualit\u00e0 di membro della commissione tecnica, ad Area Sanremo per la selezione di nuove proposte in occasione della 65\u00aa edizione del Festival di Sanremo.\n2015-2017: \"Roma-Bangkok\" e \"Girotondo\".\nIl 2015 riserva alla cantante il ritorno al successo con \"Roma-Bangkok\" in cui duetta con la rapper Baby K. La canzone, certificata disco di diamante, ha raggiunto la prima posizione della Top Singoli ed \u00e8 diventato il singolo italiano pi\u00f9 venduto sul territorio dal 2010. \"Volevo te\" e la raccolta \"Hits\" portano nuovamente la cantautrice in auge.\nNei primi mesi del 2016 la cantante \u00e8 occupata, insieme con Baby K, nella promozione estera di \"Roma-Bangkok\" per poi dedicarsi, da maggio a fine novembre, con l\"'Hits Tour\", conclusosi a Tirana. \u00c8 poi ospite sia della finale dell'edizione greca che della decima edizione italiana di \"X Factor\". \nNel 2017 partecipa al sessantasettesimo Festival di Sanremo con \"Fa talmente male\", eliminato durante la semifinale. Il brano ha anticipato l'uscita del quinto album \"Girotondo\" da cui sono stati estratti anche \"Partiti adesso\" e \"L'amore mi perseguita\".\n2018-2019: \"Amore e capoeira\", decimo anno di carriera, \"Jambo\" e nuovi progetti.\nNel 2018, suo decimo anno di carriera, la cantante \u00e8 insegnante nel talent show \"Amici di Maria De Filippi\", entrando nel cast gi\u00e0 nel corso dell'anno precedente, e ospite al 68\u00ba Festival di Sanremo, duettando insieme a Roby Facchinetti e Riccardo Fogli nel brano \"Il segreto del tempo\".\nDa maggio a settembre l'artista \u00e8 stata impegnata nel \"Girotondo Live Tour\", durante il quale ha presentato dal vivo il singolo \"Amore e capoeira\", realizzato con Takagi &amp; Ketra e Sean Kingston, e lanciato sul mercato il 1\u00ba giugno 2018. Grazie al brano, certificato in Italia con cinque dischi di platino, la Ferreri si conferma l'artista con pi\u00f9 settimane alla numero uno nella storia della classifica FIMI, superando Madonna e Vasco Rossi, consolidando la sua veste di hitmaker iniziata con l'esordio della sua carriera. La cantante durante l'estate del 2018 vince sia il Wind Summer Festival, sia il Premio FIMI che il Premio SIAE ai RTL 102.5 Power Hits. L'anno seguente il brano guadagner\u00e0 anche un SEAT Music Award Multiplatino.\nIl 18 gennaio 2019 ha pubblicato il singolo \"Le cose che canto\" nel cui video \u00e8 presente anche la figlia, e, a seguire, lancia la seconda collaborazione con Takagi e Ketra, nel singolo numero uno e triplo disco di platino \"Jambo\", pubblicato il 24 maggio e vincitore di un altro premio SIAE.\n2019-presente: \"Momenti perfetti, Ma il cielo \u00e8 sempre pi\u00f9 blu, La Isla\".\nDopo il \"Giusy Ferreri Tour Live 2019\" pubblica il 18 ottobre 2019 il brano \"Momenti perfetti\" e annuncia il \"Giusy Ferreri Tour Live 2020\" che si sarebbe dovuto svolgere nei club italiani nel mese di marzo 2020. La serie di concerti viene rimandata a causa dell'emergenza Coronavirus. Nel frattempo ha preso parte al supergruppo Italian Allstars 4 Life che ha riunito oltre cinquanta artisti italiani per l'incisione del brano \"Ma il cielo \u00e8 sempre blu\", cover corale del brano di Rino Gaetano. I ricavati del singolo, pubblicato l'8 maggio 2020, sono stati devoluti alla Croce Rossa Italiana per sostenere \"Il Tempo della Gentilezza\", progetto a supporto delle persone pi\u00f9 fragili colpite dalla pandemia di COVID-19. \nIl 24 giugno, tramite il suo profilo Instagram annuncia l'uscita del suo nuovo singolo estivo \"La Isla\", in collaborazione con Elettra Lamborghini in uscita il 29 giugno 2020. il 14 luglio dello stesso anno esce su Youtube il video ufficiale della canzone. Un anno dopo ha annunciato di essere al lavoro sul sesto album in studio, previsto per la primavera 2022.\nIl 4 dicembre 2021 viene ufficializzata al TG1 la sua partecipazione al Festival di Sanremo 2022, seguita il 15 dicembre successivo dall'annuncio del brano \"Miele\". Il brano si classifica al 23\u00b0 posto. \nIl 17 dicembre 2021 viene pubblicato il singolo \"Gli Oasis di una volta\", tra i cui autori figura anche Gaetano Curreri. Annuncia successivamente il titolo dell'album, \"Cortometraggi\", del quale viene svelata la tracklist, e che viene pubblicato il 18 febbraio 2022.\nStile musicale e influenze.\nIl suo primo album, \"Gaetana\", che Cristiana Vianello di \"Musica e dischi\" ha definito come un lavoro \u00abin cui nulla serve per fare numero ma tutto concorre a formare un capitolo essenziale di una storia\u00bb, \u00e8 caratterizzato da uno stile pop rock con influenze R&amp;B e soul. Unica \"voce\" fuori dal coro \u00e8 rappresentata dal brano \"Il party\" (scritto nel 2005) in cui \u00e8 il genere dance a prevalere.\nDopo le riletture tratte dal canzoniere altrui contenute nell'album \"Fotografie\", in cui, secondo la recensione di \"Musica e Dischi\", Giusy Ferreri \u00e8 riuscita a fare la differenza grazie alla sua particolare voce, nel successivo album dal titolo \"Il mio universo\" troviamo una Giusy Ferreri diversa: non solo cantante e con la consueta bella voce, ma anche capace di sfoderare una maturit\u00e0 e personalit\u00e0 interpretativa. \"Panorama\" ha definito l'album \"dark-pop-rock\", ma ancora vicino al semplice pop, in cui l'artista si \u00e8 cimentata, per la prima volta in un suo album, come autrice di quattro brani contenuti nello stesso. \"Il mio universo\" rappresenta \u00abun lavoro di ripartenza\u00bb.\nNel suo quarto album, \"L'attesa\", definito dalla cantante come \u00abun secondo inizio\u00bb, la cantautrice si \u00e8 avvicinata anche a sonorit\u00e0 post-punk e darkwave dando sfogo all'introspezione che traspare in numerosi brani come \"La bevanda ha un retrogusto amaro\", caratterizzato da toni psichedelici. Il successivo album dal titolo \"Girotondo\" ha visto la cantante trarre ispirazione per tutte le tracce contenute prettamente dal genere pop che viene poi contaminato da altre sonorit\u00e0 come il reggaeton e la new wave.\nVoce.\nSin da subito la voce di Giusy Ferreri viene paragonata a quella di Amy Winehouse, tanto da essere definita dai mass media italiani e stranieri la '\"Amy Winehouse italiana\". La stessa Giusy Ferreri ha dichiarato in un'intervista del 2008 che \u00abmi sono prestata, arrendevole, alle esigenze del programma. Eravamo in piena esplosione delle nuove voci inglesi. Amy Winehouse e Duffy, e ci sono andati un po' forti con gli arrangiamenti che assecondavano l'onda.\u00bb\nIl quotidiano italiano \"La Stampa\" la definisce nel 2015 come \u00abuna voce unica quanto inconfondibile che di questi tempi \u00e8 un plus assoluto.\u00bb\nVita privata.\nGiusy Ferreri \u00e8 nata, come da lei dichiarato a \"OK salute e benessere\", con una patologia da anomala conduzione cardiaca: la sindrome di Wolff-Parkinson-White. Tale sindrome le viene diagnosticata all'et\u00e0 di otto anni a seguito di un attacco di tachicardia parossistica. All'et\u00e0 di ventun anni, dopo due interventi, la cantante \u00e8 guarita.\nDal 2008 Giusy Ferreri \u00e8 fidanzata con il geometra Andrea Bonomo. La coppia ha una figlia di nome Beatrice, nata il 10 settembre 2017."}
{"id": "2425753", "revid": "399", "url": "https://it.wikipedia.org/wiki?curid=2425753", "title": "Basic Connection", "text": "I Basic Connection sono stati un gruppo musicale italiano di genere eurodance, attivo nella seconda met\u00e0 degli anni novanta formato dalle cantanti Dana (Daniela Gorgoni) e Joanne (Joanne Houchin), dal producer Mauro (Mauro Tondini), dalla modella Alice (Alice Guarnieri) - immagine femminile nelle esibizioni, e dal performer Cris Star (Cristiano Piva), ideatore e realizzatore delle coreografie di \u201cHablame Luna\u201d, \u201cYou are my Love\u201d, \u201cAngel (don\u2019t cry)\u201d e \u201cFeel like I feel\u201d - immagine maschile nelle esibizioni. Il gruppo \u00e8 stato creato e gestito dalla Abramo Allione Edizioni Musicali.\nCarriera.\nLe loro canzoni pi\u00f9 famose sono state: \"Angel (Don't Cry)\", (soprattutto per il remix prodotto dal dj Sash!) e \"You Are My Love\" (entrambe cantate da Joanne) con vari remix composti dal dj Todd Terry ma soprattutto da \u201cHablame Luna\u201d (cantata da Dana), brano che d\u00e0 il titolo anche all'unico album della band, pubblicato nel 1998. \nLa canzone \"Hablame Luna\", \u00e8 stata scritta rievocando alcuni suoni di basso ispirati alla sigla del famoso telefilm che andava di moda negli anni 90 \"Twin Peaks\", tesi confermata da un arragiatore dello staff. Il gruppo negli show presentava sempre anche il brano \u201c\"Feel Like I Feel\u201d,\" mai uscito come singolo ma presente nell'album e molto amato dal pubblico perch\u00e9 diverso dagli altri singoli.\nNel 2022 il dj Mario Fargetta e il producer Lenny Mendy remixano \u201cHablame Luna\u201d, mettendo nuovamente in luce quanto il pubblico sia profondamente legato a questa canzone, pietra miliare della musica dance.\nIl gruppo ha riscosso enorme successo in Italia, grazie alla tourn\u00e9e di cui vanno ricordate le esibizioni per Radio 105 a \u201cMilano di Note\u201d in Piazza Duomo e per Radio Deejay a \u201cItalian Dance Award\u201d presso la discoteca \u201cGenux\u201d di Lonato del Garda (BS) oltre alle partecipazioni televisive con coreografie originali per Italia Unz (Italia Uno). \u00c8 stata per\u00f2 la lunga tourn\u00e9e europea, di cui vanno ricordate le esibizioni per RTL Television a \u201cMusikfest am Ring\u201d di Colonia e a \u201cBeat aus der Fabrik\u201d di Francoforte (Germania), oltre allo special in diretta dalla spiaggia di Lisbona (Portogallo) su VivaTV che hanno confermato il successo pienamente internazionale di questo gruppo musicale e coreografico italiano.\nL'album \u201c\"Hablame luna\u201d\" \u00e8 stato distribuito con etichette discografiche differenti a seconda dei paesi: in Germania \"Marlboro Music/IDE\"; in Italia \"No Colors\"; in Svezia \"Discoboll\"; in Inghilterra \"Bull and Butcher\".\nAttualmente il gruppo nella formazione originaria non \u00e8 pi\u00f9 attivo, ma Cris Star (dopo aver lavorato indipendentemente in numerose trasmissioni televisive RAI e Mediaset tra cui il Festivalbar) ha recentemente scritto e cantato un nuovo brano dance dal titolo \u201c2021 Loneliness\u201d, a cui \u00e8 seguito un secondo singolo intitolato \u201cTouch You There\u201d, entrambi con produzione musicale di Ale Alo DJ (Alessandro Alosi) &amp; Lukino Simjay (Luca Zacchei) su etichetta Biz Records. Di \u201c2021 Loneliness\u201d sono stati inoltre prodotti anche un remix in stile dreamhouse dal producer Domy DJ e uno techno-house dal dj Matteo De Angelis. Nell\u2019Ottobre del 2021 \u00e8 uscito il terzo singolo di Cris Star, \u201cTake me with you\u201d (scritta, cantata e prodotta dallo stesso), che conferma la presenza significativa dell\u2019artista nel panorama musicale dance italiano ed internazionale."}
{"id": "2425756", "revid": "1836", "url": "https://it.wikipedia.org/wiki?curid=2425756", "title": "Andrea Purgatori", "text": "Biografia.\nGiornalista professionista dal 1974, ha conseguito il \"Master of Science in Journalism\" della Columbia University a New York nel 1980.\nInviato del \"Corriere della Sera\" dal 1976 al 2000, \u00e8 noto per le inchieste e i reportage su casi scottanti del terrorismo internazionale e italiano negli \"anni di piombo\" e sullo stragismo, come il caso Moro e la strage di Ustica. Ha raccontato numerosi delitti di mafia dal 1982, fino alla cattura di Tot\u00f2 Riina. Ha realizzato reportage su molti conflitti, come la guerra in Libano del 1982, la guerra tra Iran e Iraq degli anni ottanta, la guerra del Golfo del 1991, l'Intifada e le rivolte in Tunisia e Algeria. Ha scritto anche per l'Unit\u00e0, Vanity Fair, The Huffington Post e Le Monde diplomatique. Attualmente collabora con il Corriere della Sera e Style Magazine. \n\u00c8 stato autore e conduttore di \"Uno di notte\" (Rai 1, 1999). Ha realizzato servizi televisivi per \"Dossier\", \"Spazio Sette\", \"Focus\" (Rai 2 1978/1988); in video ha condotto anche \"Confini\" (Rai 3, 1996). Ha scritto molte fiction per la TV.\nPer la saggistica ha scritto \"A un passo dalla guerra\" (1995), \"Il bello della rabbia\" (1997) e \"I segreti di Abu Omar\" (2008). Nel 2019 ha pubblicato il suo primo romanzo: \u201cQuattro piccole ostriche\u201d (HarperCollins).\nPer il cinema ha scritto tra l'altro \"Il muro di gomma\" (1991) dedicato alla sua inchiesta sulla strage di Ustica, \"Il giudice ragazzino\" (1994), \"L'industriale\" (2011). Ha ottenuto tra gli altri il Nastro d'argento 1992 per il miglior soggetto con \"Il muro di gomma\", il Premio Hemingway di giornalismo nel 1993, il Premio Crocodile - Altiero Spinelli per il giornalismo nel 1992, il Globo d'oro 1994 per la miglior sceneggiatura con \"Il giudice ragazzino\" e nel 2009, con Marco Risi e Jim Carrington, si \u00e8 aggiudicato il premio Sergio Amidei per la miglior sceneggiatura internazionale con il film \"Fortap\u00e0sc\".\nNel 1987, oltre a partecipare al soggetto e alla sceneggiatura del film \"Spettri\", vi appare come \"attore\". Amico di Corrado Guzzanti e suo coautore, nel 2002 ha partecipato al programma televisivo \"Il caso Scafroglia\" (Rai Tre), interpretando la voce fuori campo che dialoga con il conduttore, mentre nel 2006 ha preso parte al film \"Fascisti su Marte\" nel ruolo del camerata Fecchia e, sempre con Guzzanti, ha realizzato \"Aniene\" (Sky Uno). \u00c8 stato coautore del programma televisivo di Antonio Albanese \"Non c'\u00e8 problema\" (Rai Tre, 2002).\n\u00c8 apparso come attore in un episodio della serie televisiva \"Boris\", nei film di Carlo Verdone \"Posti in piedi in paradiso\" (2012) e \"L'abbiamo fatta grossa\" (2016) e nei film di Alessandro Aronadio \"Due vite per caso\" (2010) e \"Orecchie\" (2016).\nNel 2006 ha scritto insieme con Francesco Nicolini i sei monologhi di Marco Paolini per Teatro Civile (Rai Tre).\nNel 2010 collabor\u00f2 alla scrittura del film \"Vallanzasca - Gli angeli del male\" di Michele Placido, ma poi insieme con Angelo Pasquini ritir\u00f2 la firma dalla sceneggiatura contrariato dal risultato qualitativo.\nDal 12 maggio 2014 al 15 giugno 2020 \u00e8 stato presidente di Greenpeace Italia. \n\u00c8 membro dell'Accademia del Cinema Italiano e dell'Accademia europea del cinema, presidente delle Giornate degli Autori e dal 4 marzo 2015 membro del Consiglio di Gestione della Societ\u00e0 Italiana degli Autori ed Editori (SIAE).\nDalla stagione televisiva 2017-2018 conduce su LA7 la nuova edizione di \"Atlantide\", per il quale riceve il Premio Flaiano 2019 come miglior programma culturale."}
{"id": "2425758", "revid": "24746801", "url": "https://it.wikipedia.org/wiki?curid=2425758", "title": "Rapimento Moro", "text": ""}
{"id": "2425759", "revid": "486946", "url": "https://it.wikipedia.org/wiki?curid=2425759", "title": "Episodi di Lovely Sara", "text": "La serie animata Lovely Sara \u00e8 stata prodotta nel 1985 dalla Nippon Animation in 46 episodi e fa parte del progetto World Masterpiece Theater (Sekai Meisaku Gekijo). La storia \u00e8 tratta dal romanzo \"La piccola principessa\", della scrittrice statunitense Frances Hodgson Burnett."}
{"id": "2425760", "revid": "287204", "url": "https://it.wikipedia.org/wiki?curid=2425760", "title": "Indomita Modena", "text": "L'Indomita Modena fu una societ\u00e0 pallavolistica femminile di Modena che venne inglobata nel 1953 della societ\u00e0 \"Luciano Minelli\".\nStoria della societ\u00e0.\nCon la Minelli maschile (fondata nel 1946 per iniziativa del dottor Enzo Leonelli) gi\u00e0 stabilmente in Serie A, nel 1953 il circolo sportivo di via Morane inglob\u00f2 l\"'Indomita\" (fondata nel 1950, aveva gi\u00e0 militato alcune volte in massima serie) del professor Razzoli, rimasto solo ad allenare la squadra dopo l'uscita del professor Fibbia, che in quell'anno aveva vinto lo scudetto con la neonata Audax. Le due formazioni iniziarono un dualismo che perdur\u00f2 per un lustro. La Minelli vinse gli scudetti 1954 e 1955. Entrarono a far parte della Nazionale giocatrici come Consoli (31 presenze), Beltrami (8) e Zanasi (3).\nNegli anni sessanta, che iniziarono con la scomparsa dell'Audax e la confluenza di staff e giocatrici nella Muratori di Vignola, la Minelli condusse alcuni buoni campionati, terminando in quattro occasioni al secondo posto e perdendo lo scudetto 1965-66 allo spareggio contro la Max Mara Reggio Emilia. Nel 1967-68 risent\u00ec della crisi del circolo, e retrocesse in B malgrado il patrocinio della Panini. In quegli anni emergevano altre realt\u00e0 modenesi come la Fini e la Cabassi; la Minelli trov\u00f2 ancora spazio in massima serie nel campionato 1972-73, chiuso all'ultimo pusto con soli due set all'attivo. Fu il canto del cigno per la squadra, che chiuse l'attivit\u00e0, cos\u00ec come la sezione maschile, nel 1975."}
{"id": "2425761", "revid": "48040", "url": "https://it.wikipedia.org/wiki?curid=2425761", "title": "Indomita Minelli Modena", "text": ""}
{"id": "2425762", "revid": "108746624", "url": "https://it.wikipedia.org/wiki?curid=2425762", "title": "Punti di vista", "text": "Punti di vista \u00e8 un album di Loretta Goggi del 1989.\nLa storia del disco.\nTra i brani dell'album si ricordano \"Il mio uomo\" di Ron, \"Desideri\" di Paolo Vallesi e Giuseppe Dati, \"Questo show\" di Enrico Ruggeri e Luigi Schiavone, \"Ottocento\" della collaudata coppia Mario Lavezzi-Oscar Avogadro, \"Fino all'ultimo respiro\" di Gianni Bella (su testo sempre di Avogadro) e \"Passi\" di Raf (coautore del pezzo).\nI brani dell'album vengono presentati nel corso della trasmissione Rai \"Via Teulada 66\".\nIl disco \u00e8 stato ristampato in digitale nel 2010 nella collana Original Album Series edita dalla Rhino Records per la Warner Fonit."}
{"id": "2425776", "revid": "287204", "url": "https://it.wikipedia.org/wiki?curid=2425776", "title": "Kanhangad", "text": " \nKanhangad (o Kannangad) \u00e8 una suddivisione dell'India, classificata come \"municipality\", di 65.499 abitanti, situata nel distretto di Kasaragod, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 19' 0 N e 75\u00b0 4' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Kanhangad assommava a 65.499 persone, delle quali 31.599 maschi e 33.900 femmine. I bambini di et\u00e0 inferiore o uguale ai sei anni assommavano a 7.710, dei quali 3.928 maschi e 3.782 femmine. Infine, coloro che erano in grado di saper almeno leggere e scrivere erano 51.159, dei quali 26.091 maschi e 25.068 femmine."}
{"id": "2425778", "revid": "385128", "url": "https://it.wikipedia.org/wiki?curid=2425778", "title": "Comunit\u00e0 Montana dell'Olivo", "text": ""}
{"id": "2425783", "revid": "2131089", "url": "https://it.wikipedia.org/wiki?curid=2425783", "title": "Welsh Premier League", "text": "La Welsh Premier League (gall. \"Cynghrair Cymru\" o \"Uwch Gynghrair Cymru\") fu istituita nel 1992-93 su una base di 20 squadre con il nome di League of Wales (Lega del Galles); si compone di 12 squadre e ogni anno \u00e8 previsto un massimo di due retrocessioni nelle serie inferiori compatibilmente al possesso dei requisiti previsti per la partecipazione alla massima serie da parte delle due squadre provenienti dalla Cymru Alliance e dalla Welsh Football League Division One.\nLa squadra campione del Galles si qualifica per il primo turno preliminare di Champions League, mentre la seconda e la terza classificata accedono al primo turno preliminare di UEFA Europa League.\nSquadre.\nSono 40 le squadre ad aver partecipato alle 30 stagioni della Welsh Premier League dal 1992-1993 al 2021-2022 (in grassetto)."}
{"id": "2425785", "revid": "287204", "url": "https://it.wikipedia.org/wiki?curid=2425785", "title": "Kayamkulam", "text": "Kayamkulam (o Kayankulam, Kayangulam) \u00e8 una suddivisione dell'India, classificata come \"municipality\", di 65.299 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 9\u00b0 10' 60 N e 76\u00b0 30' 0 E e ha un'altitudine di 7 .\nSociet\u00e0.\nEvoluzione demografica.\nAl censimento del 2001 la popolazione di Kayamkulam assommava a 65.299 persone, delle quali 31.701 maschi e 33.598 femmine. I bambini di et\u00e0 inferiore o uguale ai sei anni assommavano a 7.135, dei quali 3.425 maschi e 3.710 femmine. Infine, coloro che erano in grado di saper almeno leggere e scrivere erano 53.334, dei quali 26.784 maschi e 26.550 femmine."}
{"id": "2425789", "revid": "287204", "url": "https://it.wikipedia.org/wiki?curid=2425789", "title": "Kodungallur", "text": " \nKodungallur (o Methala, Cranganur, Cranganore) \u00e8 una suddivisione dell'India, classificata come \"municipality\", di 33.543 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 13' 0 N e 76\u00b0 13' 0 E e ha un'altitudine di 8 .\nSociet\u00e0.\nEvoluzione demografica.\nAl censimento del 2001 la popolazione di Kodungallur assommava a 33.543 persone, delle quali 15.881 maschi e 17.662 femmine. I bambini di et\u00e0 inferiore o uguale ai sei anni assommavano a 3.430, dei quali 1.705 maschi e 1.725 femmine. Infine, coloro che erano in grado di saper almeno leggere e scrivere erano 27.996, dei quali 13.653 maschi e 14.343 femmine."}
{"id": "2425792", "revid": "11959", "url": "https://it.wikipedia.org/wiki?curid=2425792", "title": "Thomas van Erpe", "text": ""}
{"id": "2425795", "revid": "287204", "url": "https://it.wikipedia.org/wiki?curid=2425795", "title": "Kothamangalam", "text": " \nKothamangalam \u00e8 una suddivisione dell'India, classificata come \"municipality\", di 37.169 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 4' 0 N e 76\u00b0 37' 60 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Kothamangalam assommava a 37.169 persone, delle quali 18.407 maschi e 18.762 femmine. I bambini di et\u00e0 inferiore o uguale ai sei anni assommavano a 3.710, dei quali 1.932 maschi e 1.778 femmine. Infine, coloro che erano in grado di saper almeno leggere e scrivere erano 31.367, dei quali 15.791 maschi e 15.576 femmine."}
{"id": "2425798", "revid": "287204", "url": "https://it.wikipedia.org/wiki?curid=2425798", "title": "Kunnamkulam", "text": " \nKunnamkulam (o Kunamkulam) \u00e8 una suddivisione dell'India, classificata come \"municipality\", di 51.585 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 10\u00b0 39' 0 N e 76\u00b0 4' 60 E e ha un'altitudine di 56 .\nSociet\u00e0.\nEvoluzione demografica.\nAl censimento del 2001 la popolazione di Kunnamkulam assommava a 51.585 persone, delle quali 24.396 maschi e 27.189 femmine. I bambini di et\u00e0 inferiore o uguale ai sei anni assommavano a 5.281, dei quali 2.612 maschi e 2.669 femmine. Infine, coloro che erano in grado di saper almeno leggere e scrivere erano 43.648, dei quali 21.036 maschi e 22.612 femmine."}
{"id": "2425800", "revid": "1501558", "url": "https://it.wikipedia.org/wiki?curid=2425800", "title": "Campionato europeo di calcio Under-21 2011", "text": "Il campionato europeo di calcio Under-21 2011 \u00e8 stata la 18\u00aa edizione del Campionato europeo di calcio Under-21. La Spagna ha vinto il titolo per la terza volta, battendo in finale la Svizzera. Le due finaliste e la Bielorussia, vincitrice del play-off tra le semifinaliste, si sono qualificate per il torneo di calcio delle Olimpiadi di Londra 2012.\nIl 10 dicembre 2008 il Comitato Esecutivo dell'UEFA ha assegnato alla Danimarca l'organizzazione dell'evento.\nGiochi olimpici 2012.\nLe finali saranno utilizzate come qualificazioni europee alle Olimpiadi 2012 di Londra.\nLe quattro federazioni britanniche erano state inserite singolarmente nelle qualificazioni, ma senza potersi qualificare per le Olimpiadi, in quanto gi\u00e0 iscritte come squadra unica del Regno Unito. Infatti, in quanto Paese ospitante, il Regno Unito era automaticamente qualificato alle Olimpiadi.\nDato che l'Inghilterra non riusc\u00ec a passare la fase a gironi, fu necessario giocare un \"play-off\" tra le semifinaliste perdenti: ci\u00f2 in quanto l'UEFA aveva solo altri tre posti a disposizione. \nVicenda analoga, ma per motivi diametralmente opposti (quando erano quattro i posti assegnati all'UEFA), accadde nel 2007 quando Italia e Portogallo, terze nei gironi, si scontrarono per ottenere l'ultimo posto a disposizione per i Giochi di Pechino."}
{"id": "2425806", "revid": "287204", "url": "https://it.wikipedia.org/wiki?curid=2425806", "title": "Kadamakkudy", "text": " \nKadamakkudy \u00e8 una suddivisione dell'India, classificata come \"census town\", di 15.823 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 03' 26 N e 76\u00b0 16' 04 E.\nSociet\u00e0.\nEvoluzione demografica.\nAl censimento del 2001 la popolazione di Kadamakkudy assommava a 15.823 persone, delle quali 7.826 maschi e 7.997 femmine. I bambini di et\u00e0 inferiore o uguale ai sei anni assommavano a 1.764, dei quali 923 maschi e 841 femmine. Infine, coloro che erano in grado di saper almeno leggere e scrivere erano 13.279, dei quali 6.697 maschi e 6.582 femmine."}
{"id": "2425807", "revid": "287204", "url": "https://it.wikipedia.org/wiki?curid=2425807", "title": "Kadachira", "text": " \nKadachira \u00e8 una suddivisione dell'India, classificata come \"census town\", di 17.438 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 50' 33 N e 75\u00b0 25' 34 E.\nSociet\u00e0.\nEvoluzione demografica.\nAl censimento del 2001 la popolazione di Kadachira assommava a 17.438 persone, delle quali 8.131 maschi e 9.307 femmine. I bambini di et\u00e0 inferiore o uguale ai sei anni assommavano a 1.946, dei quali 1.033 maschi e 913 femmine. Infine, coloro che erano in grado di saper almeno leggere e scrivere erano 14.809, dei quali 6.970 maschi e 7.839 femmine."}
{"id": "2425808", "revid": "287204", "url": "https://it.wikipedia.org/wiki?curid=2425808", "title": "Kadirur", "text": "Kadirur \u00e8 una suddivisione dell'India, classificata come \"census town\", di 28.989 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 46' 59 N e 75\u00b0 31' 47 E.\nSociet\u00e0.\nEvoluzione demografica.\nAl censimento del 2001 la popolazione di Kadirur assommava a 28.989 persone, delle quali 13.436 maschi e 15.553 femmine. I bambini di et\u00e0 inferiore o uguale ai sei anni assommavano a 2.863, dei quali 1.475 maschi e 1.388 femmine. Infine, coloro che erano in grado di saper almeno leggere e scrivere erano 25.266, dei quali 11.775 maschi e 13.491 femmine."}
{"id": "2425814", "revid": "287204", "url": "https://it.wikipedia.org/wiki?curid=2425814", "title": "Kadungalloor", "text": " \nKadungalloor \u00e8 una suddivisione dell'India, classificata come \"census town\", di 35.451 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 07' 26 N e 76\u00b0 18' 36 E.\nSociet\u00e0.\nEvoluzione demografica.\nAl censimento del 2001 la popolazione di Kadungalloor assommava a 35.451 persone, delle quali 17.625 maschi e 17.826 femmine. I bambini di et\u00e0 inferiore o uguale ai sei anni assommavano a 4.020, dei quali 2.087 maschi e 1.933 femmine. Infine, coloro che erano in grado di saper almeno leggere e scrivere erano 28.855, dei quali 14.824 maschi e 14.031 femmine."}
{"id": "2425815", "revid": "599013", "url": "https://it.wikipedia.org/wiki?curid=2425815", "title": "Vito Falconieri", "text": "Carriera.\nNel 2008-2009 il Catania decide di mandarlo in prestito alla , squadra di Prima Divisione che non gli d\u00e0 mai l'opportunit\u00e0 di giocare, quindi nel mercato di gennaio ritorna al Catania, che decide di trattenerlo nella propria squadra.\nNel corso del campionato 2008-2009 ottiene 3 presenze in serie A, la cui seconda nobilitata da una rete da 36 metri contro il al 91' che fissa il risultato sul 3-1 per la propria squadra.\nIl 27 giugno 2009 viene acquistato in compropriet\u00e0 dall' (nell'operazione che porta il difensore Giuseppe Bellusci al Catania) con cui esordisce il 15 agosto nel secondo turno di Coppa Italia contro il Cittadella.\nSuccessivamente viene ceduto in prestito al Taranto dove chiude la sua esperienza rendendosi protagonista durante l'ultima giornata di campionato, dopo aver segnato il gol salvezza per la sua squadra contro l'Andria, di un discutibile gesto invitando l'intera tifoseria a zittirsi e scatenando un'ondata di proteste nei suoi confronti che costringeranno l'allenatore Francesco Passiatore e la societ\u00e0 a metterlo fuori rosa. Salter\u00e0 cos\u00ec la successiva e ultima partita del campionato che il Taranto avrebbe affrontato la domenica successiva contro il Cosenza.\nNella stagione 2010-2011 vestir\u00e0 la casacca rossobl\u00f9 dell'Aquila, che lo ha ottenuto in prestito da Ascoli e Catania (che ne detengono in compropriet\u00e0 il cartellino).\nNell'estate 2011 l'Ascoli ottiene l'intero cartellino; inizialmente la societ\u00e0 cerca di venderlo poi dall'8\u00aa giornata viene reintegrato in rosa. \nIl 13 novembre 2011 segna il suo primo goal in serie B nella vittoriosa trasferta dell'Ascoli a Brescia.\nAd agosto 2012 va in prestito al Crotone nella trattativa che lo vede protagonista nello scambio con Massimo Loviso che va all'. Nel luglio 2013 viene ceduto a titolo definitivo al , che a sua volta lo manda in prestito al Gubbio.\nNel settembre 2015, dopo essere rimasto svincolato in seguito al fallimento del , si accorda con l'AltoVicentino, squadra veneta di Serie D.\nIl 23 luglio 2016 firma per il , sempre in Serie D.\nIl 16 dicembre dello stesso anno, Falconieri passa a titolo definitivo ai pugliesi del San Severo, passando quindi dal girone E al girone H della Serie D.\nCalcioscommesse.\nIn seguito allo scandalo del calcioscommesse, relativo al filone Dirty Soccer 3, il 27 marzo 2017, viene condannato a quattro anni di squalifica e \u20ac70.000 di ammenda, \nStatistiche.\nPresenze e reti nei club.\n\"Statistiche aggiornate al 24 luglio 2016.\""}
{"id": "2425819", "revid": "24747716", "url": "https://it.wikipedia.org/wiki?curid=2425819", "title": "Bianchi Bandinelli Paparoni", "text": ""}
{"id": "2425820", "revid": "834", "url": "https://it.wikipedia.org/wiki?curid=2425820", "title": "Detroit Gems", "text": ""}
{"id": "2425821", "revid": "284225", "url": "https://it.wikipedia.org/wiki?curid=2425821", "title": "Dielettrici", "text": ""}
{"id": "2425822", "revid": "1318658", "url": "https://it.wikipedia.org/wiki?curid=2425822", "title": "Lancia nei rally", "text": "La storia di Lancia nei rally ha inizio nei primi anni 1950, per terminare poi nella prima met\u00e0 degli anni 1990.\nIn questo lasso di tempo quarantennale, la casa italiana si \u00e8 affermata come una delle pi\u00f9 vincenti nella categoria, stabilendo il record tuttora in essere di 11 titoli costruttori \u2014 1 campionato internazionale e 10 mondiali (di cui 6 consecutivi dal 1987 al 1992, altro primato) \u2014, e conquistando al contempo anche 5 titoli piloti \u2014 1 Coppa FIA e 4 campionati del mondo. Pur essendosi ritirata ufficialmente nel 1991, e senza pi\u00f9 vetture iscritte nel mondiale rally dal 1993, la casa torinese mantiene il secondo posto nella graduatoria dei podi conquistati (193), nonch\u00e9 il terzo in quella delle vittorie (74).\nNel corso dei decenni, Lancia ha schierato competitive auto da rally come la Fulvia Coup\u00e9, la Stratos e la 037, affidate a piloti come Sandro Munari, Juha Kankkunen e Miki Biasion; tuttavia, la pi\u00f9 titolata di esse \u00e8 stata la Delta che, nel corso delle sue varie evoluzioni, a tutt'oggi detiene ancora i record di successi in prove valide per il mondiale (46) \u2014 sia in assoluto (in coabitazione con la Subaru Impreza) che nel Gruppo A \u2014 e di trionfi nella classifica costruttori (6).\nLa storia.\nDagli inizi ai primi successi Fulvia.\nDal 1951 in poi Lancia cominci\u00f2 a impegnarsi ufficialmente, con un proprio reparto sportivo, nelle varie discipline dell'automobilismo, comprese la Formula 1 e le grandi corse su strada come la Mille Miglia, la Targa Florio e la Carrera Panamericana. Nei rally, la prima grande vittoria venne con l'ex pilota del circus Louis Chiron che, in coppia con Ciro Basadonna, vinse il Rally di Monte Carlo del 1954 con l'Aurelia GT B20 2500. Nel 1958 un altro grande pilota di F1, Gigi Villoresi, ormai al termine della carriera, trionf\u00f2 al Rally dell'Acropoli, ancora con l'Aurelia B20 e anch'egli affiancato da Basadonna.\nAgli inizi degli anni 1960, un giovane pilota, Cesare Fiorio, figlio di un addetto stampa della Lancia, cre\u00f2 l'HF Squadra Corse, un reparto agonistico per affezionati clienti \"lancisti\". La prima vittoria a carattere internazionale per la Squadra HF arriv\u00f2 al Tour de Corse del 1967 con il giovane Sandro Munari, alla guida della Fulvia Coup\u00e9 HF.\nNegli anni seguenti arrivarono altre vittorie che culminarono con l'affermazione dello svedese Harry Kallstrom nel campionato europeo rally del 1969, che costitu\u00ec il primo titolo internazionale ottenuto dalla Lancia, quando ancora non esisteva un mondiale per la specialit\u00e0. In quell'anno, tra gli altri successi, la Fulvia HF vinse il prestigioso RAC Rally in Gran Bretagna, risultato poi bissato la stagione successiva, sempre con Kallstrom e la Fulvia.\nLancia debutt\u00f2 nel mondiale rally nato nel 1970 (e allora ufficialmente denominato \"Internazionale Marche\") proprio con la Fulvia 1.6 Coup\u00e9 HF. In quella prima stagione la casa torinese chiuse al terzo posto, e sempre con la Fulvia arriv\u00f2 quarta l'anno successivo. Nel 1972, quando gi\u00e0 era considerata un'auto sul viale del tramonto, la Fulvia HF vinse invece il campionato internazionale costruttori, grazie al trionfo di Sandro Munari al Monte Carlo, alla vittoria di Lampinen in Marocco, al suo secondo posto in Grecia e all'affermazione di Ballestrieri al Rally di Sanremo.\nL'epoca Stratos.\nL'anno dopo, quando l'Internazionale Marche cambi\u00f2 nome in \"Campionato del Mondo Marche\", Lancia ottenne il peggior risultato da vent'anni a quella parte, arrivando tredicesima; la causa principale di tale risultato fu la non evoluzione della Fulvia, nonch\u00e9 il contemporaneo impegno su due fronti diretto allo sviluppo della nuova arma della casa per la categoria, la Stratos. Si trattava per Lancia, ormai facente parte da tre anni del Gruppo Fiat, di una scelta totalmente nuova e ambiziosa: quella di costruire un'auto da corsa completamente dedicata e destinata a primeggiare nel rally, e non l'ulteriore evoluzione di un modello di serie; cosa che invece fecero le altre case rivali come l'Alpine che, con l'A110 portata alla cilindrata di 1800\u00a0cm\u00b3, rivinse il mondiale dopo il '71. Il 1973, come detto, fu un anno di transizione per Lancia che svilupp\u00f2, anche in gare di velocit\u00e0 (come la Targa Florio) la Stratos, ancora iscritta come prototipo nell'attesa dell'omologazione.\nIl campionato del 1974, fortemente segnato dalla contemporanea crisi economica ed energetica, vide l'annullamento di molte prove e la concentrazione di molti rally sul finire di stagione. La Fulvia ebbe il suo canto del cigno con un terzo posto al Safari Rally (sempre condotta da Munari), mentre la Beta HF 1800 port\u00f2 punti preziosi; ma fu con l'omologazione della Stratos, nel mese di ottobre, che Lancia si trov\u00f2 di colpo con una nuova vettura in grado subito di vincere tre delle prove in calendario sul finire di stagione (Sanremo e Canada grazie a Munari, e Tour de Corse per merito di Jean-Claude Andruet), di scavalcare la \"cugina\" FIAT in classifica e conquistare l'iride.\nLa Stratos, guidata ancora da Munari, da altri piloti italiani come Amilcare Ballestrieri e Raffaele Pinto, e da stranieri come Andruet, Valdegaard, Bernard Darniche e Markku Al\u00e9n, riusc\u00ec cos\u00ec a vincere i successivi tre mondiali costruttori nonch\u00e9 tre edizioni consecutive del Monte Carlo, nel 1975, '76 e '77 (sempre per merito del \"Drago\" Munari). Anche se nel palmar\u00e8s della vettura mancarono sempre alcune affermazioni di prestigio come il RAC e il Safari, la vettura si imporr\u00e0 abbastanza facilmente a ogni latitudine, guadagnandosi soprannomi come la \"b\u00eate \u00e0 gagner\" o l\"ammazza rally\".\nLa fusione con la FIAT.\nL'epopea della Stratos s'interruppe bruscamente alla vigilia del mondiale rally del 1977, quando il Gruppo Fiat decise per la fusione dei suoi due team sportivi, Lancia e FIAT-Abarth, con quest'ultimo che partecipava al campionato con le ormai datate 124 Abarth Rally. Il risultato di ci\u00f2 non fu altro che l'accantonamento progressivo della Stratos \u2014 che venne dirottata, in versione \"silhouette\" con turbocompressore, alle gare sui circuiti del Gruppo 5 \u2014 a vantaggio della nuova 131 Abarth Rally, pi\u00f9 utile a promuovere l'immagine del modello di serie. La Stratos aveva gi\u00e0 fatto il suo lavoro di marketing, cio\u00e8 sostenere il marchio Lancia bisognoso di popolarit\u00e0 dopo l'acquisizione da parte del Gruppo Fiat, e ora lasciava spazio a un'altra auto assolutamente valida e vincente ma, \"a posteriori\", molto meno carismatica e iconica.\nSandro Munari ebbe ancora il tempo per\u00f2, di vincere per la terza volta consecutiva il Rally di Monte Carlo e la prima Coppa FIA (in poche parole, il mondiale piloti), mentre l'iride per le marche and\u00f2 alla FIAT, che biss\u00f2 il successo nel '78, stavolta oltre che come costruttore anche nei piloti, con il finlandese Markku Al\u00e9n alla guida della 131. Tuttavia, lo stesso Al\u00e9n vinse il Sanremo proprio alla guida di una Stratos poich\u00e9, nel biennio 1977-1978, la berlinetta a motore Ferrari (che per il '77 mantenne i colori tricolori dello sponsor Alitalia, mentre nel '78 pass\u00f2 alla livrea giallobl\u00f9 Pirelli-Olio Fiat) era ancora affidata, meno frequentemente della 131, ai piloti ufficiali del gruppo, in alcuni selezionati rally del campionato mondiale e in molte prove dell'europeo piloti. Nella stessa stagione 1978 erano alla guida della 131 anche i futuri campioni del mondo Walter R\u00f6hrl e Ari Vatanen, oltre alla pilota Mich\u00e8le Mouton.\nNel 1979 il gruppo torinese, dopo aver gi\u00e0 vinto 5 titoli consecutivi, ridusse l'impegno e il budget nei rally, prendendo parte solo ad alcune gare; cos\u00ec il mondiale verr\u00e0 vinto dalla Ford, davanti alla sorprendente Datsun e alla stessa FIAT. Nonostante il disimpegno ufficiale, la Stratos trov\u00f2 comunque modo di essere protagonista con tre vittorie assolute, prima con la vettura blu dell'importatore francese Chardonnet, guidata da Darniche e vincitore a Monte Carlo (quarto successo monegasco per la Stratos) e in Corsica, e poi con la vettura privata di Tony Fassina, trionfatore a Sanremo davanti a una muta di 131 ufficiali.\nNel 1980 si assistette al ritorno ai vertici della FIAT, che sempre grazie alla 131 vinse il titolo marche e quello piloti con Walter R\u00f6hrl. L'anno dopo, con il successo inatteso di un'auto del Gruppo 2 (la Talbot Sunbeam Lotus) e l'esordio della prima auto di una nuova generazione (l'Audi quattro a trazione integrale), il gruppo torinese decise progressivamente di pensionare la 131, in attesa del debutto della Lancia Rally 037. A sorpresa per\u00f2, dopo che in Portogallo Al\u00e9n port\u00f2 per l'ultima volta al successo la FIAT, fu ancora Bernard Darniche a dominare il Tour de Corse, con una Stratos assolutamente privata e capace di vincere ancora, dopo l'ultimo successo della sua sostituta.\nGli anni del Gruppo B: dalla Rally 037 alla Delta S4.\nDal 1982, quando ormai il disimpegno del marchio FIAT dai rally era cosa fatta, Lancia cominci\u00f2 a lavorare sulla Rally 037, sviluppata negli anni precedenti e portata all'esordio nel Tour de Corse di quell'anno. La 037, vettura a trazione posteriore e a compressore volumetrico, dopo un paziente lavoro di messa a punto, era pronta per recitare un ruolo da protagonista l'anno successivo con l'introduzione del nuovo ed estremamente performante Gruppo B.\nIl campionato del 1983 fu infatti caratterizzato dal lungo duello con la pi\u00f9 potente Audi quattro (turbocompressa e, soprattutto, a trazione integrale) e con l'epilogo meno prevedibile: la vittoria nel campionato marche. La berlinetta torinese, pur con una potenza inferiore alla rivale tedesca, vinse infatti il mondiale costruttori primeggiando a Monte Carlo, in Corsica dove monopolizz\u00f2 i primi quattro posti, in terreni sulla carta pi\u00f9 favorevoli all'Audi come in Nuova Zelanda e all'Acropoli, e infine sulle strade amiche del Sanremo. I piloti ufficiali furono Walter R\u00f6hrl e Markku Al\u00e9n, rispettivamente secondo terzo nella classifica piloti, ma si misero in luce anche gli italiani Attilio Bettega e Adartico Vudafieri.\nNel bennio 1984-1985 la 037 non riusc\u00ec invece a ripetere l'impresa, ormai ardua nei confronti del dominio delle trazioni integrali (all'Audi si era nel frattempo affiancata la Peugeot con la sua 205 Turbo 16), tuttavia Al\u00e9n e Bettega, assieme ai nuovi arrivati Miki Biasion e Henri Toivonen, riuscirono ancora a cogliere piazzamenti sul podio in numerose prove. I campionati si conclusero con un secondo posto nel 1984, dietro l'Audi, e un terzo nel 1985, in cui Lancia decise peraltro di non partecipare ad alcune prove nella parte centrale della stagione. L'ultima vittoria fu quella di Al\u00e9n, in Corsica nell'84, ma vi fu anche la tragica scomparsa di Bettega, un anno dopo, sempre al Tour de Corse.\nMa alla Lancia si stavano preparando grandi cambiamenti, con lo sviluppo e l'esordio subito vincente, al RAC Rally del 1985 grazie al finlandese Toivonen, della Delta S4, prima vettura da rally del Gruppo Fiat a trazione integrale e dotata di un propulsore a doppia sovralimentazione modulare (turbocompressore e compressore volumetrico \"Volumex\").\nLa stagione della Delta S4 fu per\u00f2 assai breve: il 1986 vide in sequenza, dopo il trionfo di Toivonen al Montecarlo, l'incidente della Ford di Santos in Portogallo e la morte dello stesso Toivonen e del suo copilota Sergio Cresto in Corsica, esattamente un anno dopo la tragedia di Bettega. Questi tragici eventi decretarono, per la stagione 1987, la fine del Gruppo B e la messa al bando, con decisione della Federazione Internazionale dell'Automobile, dei \"mostri\" da 500 \u00a0CV. La Delta S4 termin\u00f2 comunque seconda sia nella classifica marche che in quella piloti, con Al\u00e9n, in un campionato deciso a tavolino ancora dalla FIA soltanto nel mese di dicembre, dopo la squalifica delle Peugeot al Sanremo e l'annullamento della prova italiana in cui le Lancia avevano conquistato i tre posti sul podio (con Al\u00e9n, Dario Cerrato e Biasion).\nLa stirpe Delta HF e i 6 titoli consecutivi.\nCon l'epoca del Gruppo B giunta al capolinea, Lancia, a differenza di altre case (come la Peugeot, che decise di abbandonare la scena), si lanci\u00f2 nello sviluppo di una nuova vettura da rally secondo il nuovo regolamento, che dalla stagione 1987 avrebbe visto in gara soltanto le auto di Gruppo A e N. La casa italiana non ebbe grandi problemi a imporsi in quell'anno, anche a fronte della scarsa concorrenza causata dal cambio di categoria \u2014 in cui molti rivali commisero l'errore di presentarsi al via con automobili di Gruppo A inadeguate, in quanto troppo voluminose (Audi 200 quattro), a due sole ruote motrici (Renault 11 Turbo) o di poca potenza (Sierra XR 4x4 e Mazda 323 4WD).\nIl campionato dell'87 vide primeggiare la Delta HF 4WD: alla concorrenza rimasero soltanto rare vittorie parziali. Lancia ebbe pochi problemi anche nei cinque anni successivi, portando a 11 i titoli per il marchio torinese che vinse anche 4 mondiali piloti, equamente divisi a met\u00e0 tra il finlandese Juha Kankkunen, iridato nel 1987 e nel 1991, e l'italiano Miki Biasion, campione nel biennio 1988-1989, anni in cui peraltro si prese la soddisfazione di portare per la prima a volta in casa Lancia la tanto agognata affermazione al Safari Rally, un cruccio che turbava il marchio torinese fin dai tempi della Fulvia.\nProprio il biennio '88-'89 fu quasi un monologo per la nuova Delta HF Integrale \u2014 nota \"a posteriori\" anche col suffisso \"8v\" \u2014; addirittura nel corso del campionato 1988 soltanto una prova della classifica marche sfugg\u00ec alla \"otto valvole\", il Tour de Corse vinto da Didier Auriol su Sierra RS Cosworth. Unica e vera competitrice costante della berlinetta italiana, dal finire della stagione 1989, fu la Toyota che con la Celica GT-Four affidata a Carlos Sainz riusc\u00ec a conquistare i mondiali piloti del 1990 e del 1992; in particolare nel '90 lo spagnolo fu molto abile ad andare a punti quasi in ogni gara a cui partecip\u00f2, mentre Lancia, che pure con la nuova Delta HF Integrale 16v aveva trionfato nel maggior numero di appuntamenti, pag\u00f2 l'aver spartito partecipazioni e vittorie fra i suoi tre diversi alfieri, Auriol, Kankkunen e Biasion.\nMolto emozionante fu poi la stagione 1991, iniziata con un netto dominio di Sainz (che interruppe a Monte Carlo la serie di ben 5 trionfi Lancia) e terminata con un filotto di vittorie di Kankkunen e la conquista della doppia iride. Il finnico e Auriol, ma anche un Biasion alla sua ultima stagione col marchio torinese, guidavano una \"sedici valvole\" data troppo presto per finita ma che, invece, grazie a una messa a punto perfetta, al lavoro del team e alla regolarit\u00e0 dei tre suoi portacolori, prese il sopravvento su una Toyota in cui, a fianco di Sainz, non vi erano altri piloti di pari valore e costanza di rendimento.\nIl 18 dicembre 1991 Lancia annunci\u00f2 il suo ritiro in forma ufficiale dai rally, pur in concomitanza con la presentazione dell'ultimo \"step\" evolutivo della Delta, la HF Integrale \"Evoluzione\". Per la stagione 1992 la Martini Racing, fino ad allora solo sponsor, con l'appoggio della struttura tecnica del Jolly Club \u2014 in quegli anni il pi\u00f9 importante team privato a portare in gara le vetture torinesi \u2014 divent\u00f2 quindi una vera e propria squadra che, ricevendo in dote dalla casa madre vetture e piloti, nonch\u00e9 il supporto dell'Abarth per lo sviluppo, prese parte in maniera semiufficiale al mondiale. La nuova HF Integrale, dopo una serie di sei trionfi di Auriol, e un successo a testa per Kankkunen e il nuovo acquisto Andrea Aghini (al Sanremo), vinse il sesto titolo costruttori consecutivo di una Delta, l'ultimo della storia Lancia; perse invece quello piloti in maniera rocambolesca, a vantaggio del solito e regolare Sainz.\nLa conclusione.\nDal 1992 il Gruppo Fiat decise di non investire pi\u00f9 nelle competizioni sportive col marchio Lancia, concentrandosi sull'Alfa Romeo (nel frattempo acquisita nel 1986) che, con la 155 GTA prima e con la 155 V6 TI poi, a met\u00e0 degli anni 1990 vide la casa milanese partecipare e trionfare in vari campionati turismo in giro per l'Europa, come il Superturismo italiano, il DTM tedesco, il BTCC britannico e il CET spagnolo. A livello meccanico, \"in primis\" per le quattro ruote motrici, i prototipi da pista della 155 furono derivati proprio dalla Delta HF Integrale \"Evoluzione\" che ancora nel '92 dominava nei rally, rimarcando la bont\u00e0 di una tecnologia Lancia capace di eccellere sia su terra sia su asfalto.\nFatto sta che tali decisioni, per quanto concerne il mondiale rally, ebbero come risultato che nella stagione 1993 la Delta campione marche in carica, non pi\u00f9 aggiornata dal reparto corse della casa madre, venne gestita privatamente e portata in gara dalla squadra satellite Jolly Club sotto le insegne del nuovo sponsor Repsol, subentrato a Martini nel frattempo disimpegnatosi; l'azienda iberica port\u00f2 in dote la grande novit\u00e0 dell'anno, l'ingaggio del campione del mondo in carica Sainz, transfuga da una Toyota ove approdarono proprio gli ex \"lancisti\" Kankkunen e Auriol. Il programma di partecipazione al mondiale fu tuttavia ridotto: il Jolly Club riusc\u00ec a schierare per tutto il campionato unicamente la vettura di Sainz, affiancandogli solo occasionalmente le presenze di Andrea Aghini e Alex Fiorio, e ottenendo globalmente risultati mediocri, con alcuni secondi e terzi posti come migliori piazzamenti in una difficile stagione priva di vittorie.\nSi tratt\u00f2 dell'ultimo anno in cui furono iscritte delle Lancia al via del mondiale: la Delta, priva di sviluppo, era divenuta ormai poco competitiva rispetto alle pi\u00f9 moderne vetture schierate dai costruttori rivali, anche se per tutto il decennio le berlinette torinesi continuarono a correre, affidate a privati, in giro per il mondo; gli ultimi successi mondiali di Lancia (in gare valide per il campionato due litri, a due ruote motrici) furono quelli conquistati nel 1995 da Aris Vovos e Jorge Recalde, rispettivamente all'Acropoli e in Argentina, mentre alle soglie del XXI secolo le affermazioni alla Mitropa Rally Cup, nel 1999 con Ezio Soppa, e al Rally del Libano, nel 2000 con Roger Feghali, furono gli ultimi colpi di coda di una ormai vetusta Delta.\nPalmar\u00e8s.\nVittorie nel mondiale.\nSono state in totale 51 (5 della S4, 11 della HF 4WD e 35 della HF Integrale), le vittorie nella Lancia Delta nei nove anni in cui ha preso parte al mondiale rally."}
{"id": "2425824", "revid": "478814", "url": "https://it.wikipedia.org/wiki?curid=2425824", "title": "Vi\u00f1a del Mar WTA", "text": "Il torneo Vi\u00f1a del Mar WTA, noto come Cachant\u00fan Cup per motivi di sponsorizzazione, \u00e8 stato un torneo di tennis femminile disputato nel \"Centro de Tenis Las Salinas\" del \"Club Naval de Campo Las Salinas\" di Vi\u00f1a del Mar in Cile. Faceva parte della categoria Tier III della Women's Tennis Association. Si \u00e8 giocata solo l'edizione del 2008."}
{"id": "2425829", "revid": "767487", "url": "https://it.wikipedia.org/wiki?curid=2425829", "title": "Baby Mama", "text": "Baby Mama \u00e8 un film del 2008 di Michael McCullers, interpretato da Tina Fey e Amy Poehler.\nTrama.\nFiladelfia. Kate \u00e8 una donna in carriera, single, che ha sempre messo il lavoro davanti alla vita privata. Giunta alle soglie dei quarant'anni, tuttavia, matura il sempre pi\u00f9 forte desiderio di diventare mamma. Dopo vari tentativi d'inseminazione artificiale non andati a buon fine, Kate sceglie di ricorrere a una madre surrogata, e si rivolge a un'agenzia specializzata che le propone Angie, una ragazza di bassa estrazione sociale.\nNel frattempo, sul versante lavorativo, Kate \u00e8 in cerca di un edificio da demolire per far posto a un nuovo negozio della sua azienda; indagando nel quartiere, conosce Rob, proprietario di una caffetteria. In tutto ci\u00f2 una sera, Angie si presenta a sorpresa alla sua porta, in cerca di un posto dove stare. Kate \u00e8 felice di ospitarla, potendo cos\u00ec vivere pi\u00f9 da vicino l'intera gravidanza. Le loro personalit\u00e0 sono tuttavia contrastanti, poich\u00e9 Angie si comporta come se non fosse in attesa di un bambino.\nIntanto Rob si pone alla testa dei contrari ai progetti speculativi dell'azienda di Kate. La situazione si fa imbarazzante tra i due, che nonostante le divergenze iniziano a provare un reciproco interesse. Allo stesso tempo Kate e Angie, nel procedere della gravidanza, pur tra vari screzi cominciano ad abituarsi alla loro convivenza. Angie nasconde per\u00f2 un segreto: non \u00e8 incinta, e pur di guadagnare soldi facili, ha mentito a Kate falsificando la sua ecografia. Intanto viene ricattata dal suo ex Carl, che a costo di tornare con lei minaccia di svelare l'inganno.\nCon le spalle al muro, proprio quando sta per confessare la cosa all'amica, scopre di essere davvero in dolce attesa: il nascituro non \u00e8 quindi di Kate bens\u00ec suo e di Carl. Rendendosi conto di portare in grembo suo figlio, Angie non sa come spiegare la cosa all'amica, che intanto inizia a frequentare assiduamente Rob, e sentendo crescere l'attrazione per l'uomo, \u00e8 ormai decisa a dirgli di quello che, ancora crede, essere il suo bambino.\nLe cose precipitano durante il \"baby shower\", quando Carl s'intrufola e rivela a tutti come stanno realmente le cose. Kate, rabbiosa e delusa per l'inganno, caccia Angie di casa, ma ha ancora dubbi sulla reale maternit\u00e0 del bambino. La cosa finisce davanti a un giudice, che conferma Angie come madre del pargolo: nella circostanza, la ragazza ringrazia comunque Kate per averla fatta crescere come persona, insegnandole a essere una buona mamma. Una volta fuori dall'aula, tuttavia, a Angie si rompono le acque ed \u00e8 proprio Kate accompagnarla in ospedale; qui la donna sviene, scoprendo da successive analisi che anche lei \u00e8, davvero, incinta. Dopo aver ricevuto l'inaspettata notizia, va da Angie la quale ha appena partorito la figlia: Kate la perdona, e le due tornano amiche.\nUn anno pi\u00f9 tardi, alla prima festa di compleanno di Stefani, Angie e Kate sono ancora in ottimi rapporti, entrambe madri felici; Kate sta inoltre con Rob, crescendo insieme il loro figlio, mentre Carl, pur non riconciliandosi con la ex ragazza, \u00e8 rimasto vicino alla figlia e inizia a prendere lezioni di genitorialit\u00e0.\nDistribuzione.\nLa pellicola \u00e8 uscita negli Stati Uniti nell'aprile 2008, e nelle sale italiane il 31 luglio 2009."}
{"id": "2425832", "revid": "287204", "url": "https://it.wikipedia.org/wiki?curid=2425832", "title": "Kalamassery", "text": " \nKalamassery \u00e8 una suddivisione dell'India, classificata come \"municipality\", di 63.176 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 10\u00b0 01' 36 N e 76\u00b0 20' 27 E.\nSociet\u00e0.\nEvoluzione demografica.\nAl censimento del 2001 la popolazione di Kalamassery assommava a 63.176 persone, delle quali 31.953 maschi e 31.223 femmine. I bambini di et\u00e0 inferiore o uguale ai sei anni assommavano a 6.424, dei quali 3.312 maschi e 3.112 femmine. Infine, coloro che erano in grado di saper almeno leggere e scrivere erano 53.372, dei quali 27.711 maschi e 25.661 femmine."}
{"id": "2425834", "revid": "287204", "url": "https://it.wikipedia.org/wiki?curid=2425834", "title": "Kalliasseri", "text": " \nKalliasseri \u00e8 una suddivisione dell'India, classificata come \"census town\", di 28.066 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 58' 30 N e 75\u00b0 20' 17 E.\nSociet\u00e0.\nEvoluzione demografica.\nAl censimento del 2001 la popolazione di Kalliasseri assommava a 28.066 persone, delle quali 13.247 maschi e 14.819 femmine. I bambini di et\u00e0 inferiore o uguale ai sei anni assommavano a 2.824, dei quali 1.454 maschi e 1.370 femmine. Infine, coloro che erano in grado di saper almeno leggere e scrivere erano 23.863, dei quali 11.530 maschi e 12.333 femmine."}
{"id": "2425836", "revid": "1649409", "url": "https://it.wikipedia.org/wiki?curid=2425836", "title": "Donald Runnicles", "text": "Biografia.\nHa svolto i suoi studi a Edimburgo e a Cambridge. La sua carriera musicale \u00e8 iniziata nel 1980 a Mannheim.\nNel 1989 \u00e8 stato nominato Generalmusikdirektor (direttore musicale generale) a Friburgo.\nDal 1992 al 2009 \u00e8 stato direttore musicale della San Francisco Opera. Dal 2001 al 2007 direttore principale della Orchestra of St. Luke's di New York.\nHa collaborazioni intense e regolari con le orchestre: Berliner Philharmoniker, Wiener Philharmoniker, Orchester der Wiener Staatsoper, Staatskapelle Dresden, The Metropolitan Opera Orchestra, Orchestra dell'Accademia Nazionale di Santa Cecilia, Symphonieorchester des Bayerischen Rundfunks, Bbc Symphony Orchestra, Orchestre de la Suisse Romande, Orchestra of San Francisco Opera.\nTra le sue incisioni discografiche sono comprese composizioni di Berg, Shostakovich, Bernstein Schreker, Wallace.\nVideodiscografia essenziale.\nDvd\nSacd\nCd"}
{"id": "2425840", "revid": "122624533", "url": "https://it.wikipedia.org/wiki?curid=2425840", "title": "Referendum costituzionale in Irlanda del 2001", "text": "Il referendum costituzionale in Irlanda del 2001 si tenne il 7 giugno ed ebbe ad oggetto la ratifica del Trattato di Nizza.\nPrevalsero i contrari alla ratifica con il 53,9%. Si sarebbe trattato del ventiquattresimo emendamento della Costituzione irlandese.\nModifica del testo.\nArticolo 29.4.7: Lo Stato pu\u00f2 ratificare il trattato di Nizza che emenda il trattato sull'Unione europea, i trattati che istituiscono le Comunit\u00e0 europee e alcuni atti connessi firmato a Nizza il 24 febbraio 2001.\nArticolo 29.4.8: Lo Stato pu\u00f2 osservare le deroghe ai sensi degli articoli 1.6, 1.9, 1.11, 1.12, 1.13 e 2.1 del Trattato citato nel titolo 7 di questa sezione ma qualsiasi esercitazione sar\u00e0 conforme alla preventiva approvazione parlamentare.\nContesto.\nIl ventiquattresimo emendamento fu proposto dal Fianna F\u00e1il e dai Progressisti Democratici allora al governo, fu appoggiato anche dal Fine Gael e dai Laburisti mentre vi si opposero i Verdi, lo Sinn F\u00e9in e il Partito Socialista.\nEsito referendario.\nQuesto il risultato del referendum in dettaglio."}
{"id": "2425849", "revid": "104150895", "url": "https://it.wikipedia.org/wiki?curid=2425849", "title": "Episodi di Primeval (prima stagione)", "text": "La prima stagione di \"Primeval\" \u00e8 andata in onda sul canale britannico ITV1 dal 10 febbraio al 17 marzo 2007. In Italia \u00e8 stata trasmessa in prima visione su Jimmy dal 28 dicembre 2007 all'11 gennaio 2008. \u00c8 stata successivamente proposta in chiaro da Rai 2 dal 2 luglio al 9 luglio 2009.\nEpisodio 1.\nUno zoologo evoluzionista, Nick, insieme alla sua \"guardia del corpo\" Steven e un aspirante paleontologo, Connor, indagano sull'avvistamento di una creatura mostruosa in un bosco. Durante le loro ricerche incontrano Claudia Brown, una funzionaria del ministro dell'interno, che sta indagando anche lei su quel mostro. Nel frattempo, un ragazzo di 11 anni trova una strana lucertola e chiama lo zoo per identificarla. La rappresentante dello zoo, Abby, dice che quell'animale (a cui il ragazzo ha dato il nome di Rex) non fa parte di nessuna specie conosciuta. I due si incamminano nel bosco, dove il ragazzino ha trovato Rex, ma sentono il rumore di una creatura mostruosa e scappano, separandosi. Il ragazzino, inseguito, attraversa uno strano portale, trovandosi in un mondo popolato dove vede sfrecciare in cielo lucertole simili a Rex. Costretto a scappare si rifugia in casa dove viene attaccato in camera sua da un gigantesco mostro. Abby incontra Connor, Nick e Steven a cui racconta tutto, poco prima di trovarsi faccia a faccia con un mostro preistorico che fanno entrare nel portale, definito anomalia. Connor riconosce la creatura e capisce che \u00e8 uno Scutosauro erbivoro e quindi non pu\u00f2 essere il mostro che ha attaccato Abby e il ragazzino. Steven va in una scuola elementare dove il ragazzino di 11 anni e la sua maestra sono sotto attacco della creatura che si rivela un Gorgonopside. Steven riesce a fuggire, ma non a catturare il mostro. Intanto Nick decide di attraversare l'anomalia per andare a cercare sua moglie Helen scomparsa in quella stessa foresta 8 anni prima. La squadra ne approfitta per spedire Rex nel passato. Nick attraversa l'anomalia e trova i resti di un accampamento umano nel passato, tra i quali trova degli oggetti appartenuti ad Helen. Tornato nel presente vengono attaccati dal Gorgonopside che riescono ad uccidere. Pi\u00f9 tardi si scopre che Abby ha nascosto Rex e quello rispedito nel passato era un altro esemplare della stessa specie.\nEpisodio 2.\nIn un cunicolo della metropolitana di Londra un inserviente viene morso da qualcosa che definisce \"un enorme insetto\". Intanto Connor ed Abby vanno a investigare in una propriet\u00e0 privata, ma i due amici di Connor gli fanno un brutto scherzo e arriva la polizia. Non senza fatica Nick e Steven li tirano fuori dai guai e licenziano Connor, perch\u00e9 ha parlato delle anomalie con i suoi amici. Il resto della squadra va a investigare e scoprono una colonia di giganteschi ragni. I ragni rientrano nell'anomalia, ma un enorme millepiedi, responsabile della morte dell'inserviente, attacca la squadra, che si separa. Abby e Steven tornano in superficie, ma Nick resta intrappolato sotto. Per identificare la creatura chiamano Connor, che dice che \u00e8 un'Arthropleura. Steven entra nell cunicolo, ma viene morso dall'Artropleura. La squadra cerca l'insetto e lo trova. Nick riesce a prendere un campione del veleno ed a uccidere l'Artropleura, fulminandola. Con il veleno fabbricano un antidoto per Steven e riescono a salvarlo. Alla fine lui dice di aver visto Helen e Connor rientra nella squadra.\nEpisodio 3.\nUn bagnino viene sbranato in una piscina da un Mosasauro, mentre la fidanzata assiste alla scena. La squadra indaga, ma l'anomalia si \u00e8 chiusa mentre la creatura ed il corpo sono dall'altra parte. La polizia accusa la fidanzata, che non \u00e8 creduta, mentre il cadavere viene ritrovato in un lago molto distante. La creatura attacca nuovamente, ma sopraggiunge la squadra che riesce a fermarlo. Nick capisce che le anomalie si possono spostare, e traccia una linea che unisce i due luoghi dove si \u00e8 aperta, affermando che l'anomalia si aprir\u00e0 lungo quella linea. Inizialmente non viene creduto, almeno finch\u00e9 l'anomalia non si apre nello scantinato di una casa che viene allagata e l'idraulico viene aggredito da un Hesperornis. Il team sopraggunge e Nick attraversa l'anomalia in cerca di Helen. Anche stavolta la trova ed hanno un dialogo in cui rivela che lei era fuggita attraverso le ere e voleva Nick assieme a lei. Nick rifiuta, ma decide di non riportarla nel presente come gli era stato chiesto. Quando torna nel presente, per\u00f2 viene arrestato e vede che anche Helen \u00e8 stata catturata.\nEpisodio 4.\nHelen afferma che la squadra debba seguire le sue indicazioni, o un branco di Smilodonti avrebbe invaso il centro di Londra, la rivelazione di Helen si scopre un trucco per scappare, mentre l'anomalia permette di arrivare a Londra non Smilodonti, ma soltanto Dodo. Due amici di Connor trovano un Dodo e credono che ci sia una cospirazione del governo che vuole clonare animali preistorici. Cos\u00ec lo rinchiudono, ma il Dodo muore non prima di aver morso uno dei due amici che comincia ad avere un comportamento strano. Il comportamento dell'amico di Connor peggiora e l'amico lo porta in ospedale. Dopo vari eventi si arriva alla scoperta del fatto che un parassita preistorico che si trovava nel dodo \u00e8 entrato in lui e ne modifica il comportamento, prima di ucciderlo, una volta che il parassita si \u00e8 riprodotto. La squadra riesce ad isolare il parassita, anche se non riescono a salvare l'ospite.\nEpisodio 5.\nIn un campo da golf un golfista viene brutalmente dilaniato. La squadra indaga e scopre che l'anomalia si trova in aria. Connor, per errore, fa fuggire Rex, che segue il padrone fino al campo da golf. Uno Pteranodon sembra attaccare Connor, ma viene catturato, anche con una contusione cerebrale di Claudia. Si scopre, per\u00f2, che lo Pteranodon inseguiva Rex e non Connor. Non era stato lui quindi ad uccidere il golfista. La squadra si allontana, ma Claudia viene portata nell'infermeria di un albergo l\u00ec vicino. Nick la segue. I due vengono, per\u00f2 attaccati da uno sciame di piccoli pterosauri molto aggressivi, i responsabili della morte del golfista. Nick riesce ad arrivare ad un'ambulanza per chiedere aiuto, ma Claudia si trova sotto assedio dalle creature. Viene salvata dall'arrivo di Helen, che uccide gli pterosauri, poco prima di svanire nel nulla.\nEpisodio 6.\nDue leoni svaniscono nello zoo dove lavora Abbie, mentre in citt\u00e0 svaniscono tre persone. Intanto Helen si rif\u00e0 viva, e dice a Steven di presentarsi con tutti i membri dell'ARC l'indomani, per una faccenda di enorme importanza. Helen rivela che un predatore del futuro, evoluzione di un pipistrello, \u00e8 arrivato nella nostra era. Cos\u00ec l'ARC si trova a combattere un predatore pericolosissimo, agile e furbo, capace di \"vedere\" i suoni, penetrato nella nostra era insieme ai suoi cuccioli da un'anomalia che parte nel periodo Permiano, seguendo Helen. Riusciranno a sconfiggerlo, ma, attraversando l'anomalia che porta al Permiano, scopriranno che in giro in quell'epoca c'\u00e8 la compagna del predatore, e che l'accampamento scoperto nel primo episodio era il loro. Cos\u00ec sorge un atroce dubbio: di chi era il cadavere? Nel frattempo l'altro predatore attacca, uccidendo un membro della squadra, ma inscenando una lotta mortale con un gorgonopside. Il Predatore viene ucciso e il gorgonopside nel mezzo della battaglia aveva divorato la maggior parte dei cuccioli. Nick, cos\u00ec, ritorna nel nostro tempo, dove Helen rivela una sua vecchia relazione con Steven. Due cuccioli del Predatore, rimasti vivi e illesi, in qualche maniera alterano il corso del tempo e quando Nick torna nella sua epoca nessuno, a parte lui, sembra pi\u00f9 ricordarsi dell'esistenza di Claudia."}
{"id": "2425863", "revid": "767487", "url": "https://it.wikipedia.org/wiki?curid=2425863", "title": "TV Set", "text": "TV Set (\"The TV Set\") \u00e8 un film del 2006 diretto da Jake Kasdan, presentato in anteprima al Tribeca Film Festival.\nTrama.\nMike ha finalmente realizzato l'episodio pilota di una nuova sitcom, assolutamente fuori dagli schemi delle classiche produzioni televisive. Prima della messa in onda deve per\u00f2 fare i conti con i dirigenti del network, guidati da Lenny, che fanno di tutto per modificare e stravolgere la sua creazione, costringendolo a mille compromessi."}
{"id": "2425865", "revid": "827882", "url": "https://it.wikipedia.org/wiki?curid=2425865", "title": "Dartmouth", "text": ""}
{"id": "2425866", "revid": "114677951", "url": "https://it.wikipedia.org/wiki?curid=2425866", "title": "Episodi di Primeval (seconda stagione)", "text": "La seconda stagione di \"Primeval\" \u00e8 andata in onda sul canale britannico ITV1 dal 12 gennaio al 23 febbraio 2008.\nIn Italia \u00e8 stata trasmessa per la prima volta su Jimmy dal 7 settembre 2008 al 28 settembre 2008. In chiaro \u00e8 stata trasmessa in prima visione free da Rai 2 dal 9 luglio 2009 al 30 luglio 2009.\nEpisodio 1.\nL'episodio si apre con Nick che ritorna nel presente e tutti tranne Connor prendono lo prendono pazzo, dato che nessuno si ricorda di Claudia e del fatto che pensa di lavorare insieme al ministero degli interni mentre nella nuova \"timeline\" lavora per l'ARC, alcuni terribili raptor arrivano in un centro commerciale e sbranano due addetti alla sicurezza. Intanto Nick incontra membri dell'ARC che non aveva mai visto, come un certo Oliver Leek, e la squadra viene mandata a catturare i raptor. Dopo averli scoperti grazie alle telecamere, la squadra va a cercare i dinosauri, ma Connor viene aggredito da un raptor, riuscendo a sfuggirgli. La squadra poi scopre un dipendente ancora dentro il centro commerciale, mandando Abby e Connor a riaccompagnarlo fuori. Nick e Stephen intanto vengono attaccati da un altro raptor. Abby e Connor riescono a catturare un cucciolo di raptor che ferisce seriamente il dipendente, non prima che Connor spari il sedativo sulla gamba di Abby. Dopo un altro attacco delle creature, durante il quale Stephen e Nick catturano un raptor adulto, legano il piccolo raptor e gli fanno gridare aiuto, attraendo il terzo e ultimo raptor, che mangia il cucciolo e attacca Abby, appena risvegliata dal narcotico. Nonostante Stephen sostenga che bisognerebbe abbatterlo, la squadra addormenta il raptor e li porta nell'anomalia. Rispediti indietro i raptor, Lester chiama la squadra per annunciare l'arrivo di un nuovo membro della squadra, Jennifer Lewis, responsabile della segretezza dell'ARC, identica in tutto e per tutto a Claudia Brown.\nEpisodio 2.\nNick \u00e8 ancora sconvolto da Jennifer e dalla sua somiglianza con Claudia. Intanto, in un palazzo si apre un'anomalia che porta nella nostra epoca dei giganteschi vermi carnivori risalenti all'Era Paleozoica, avvolti nella fitta atmosfera di quell'epoca.\nEpisodio 3.\nIn un parco divertimenti un uomo viene dilaniato. La squadra si rende conto che si tratta di un grande felino. Jennifer si reca da un uomo, West, che vive nei dintorni ed era stato accusato per aver tenuto nascosto leoni in casa, ma si scopre che non \u00e8 lui. Steven accompagna la vice direttrice del parco Valery a casa, ma, lungo la strada, vedono un uomo venir dilaniato dalla creatura. Le foto, di un reporter amatoriale, non lasciano dubbi: \u00e8 uno Smilodonte. Si trovano i resti di vari uomini uccisi, seppelliti in una fossa, e ci si rende conto che qualcuno sta aiutando la creatura. All'inizio si pensa a West, ma Nick capisce che si tratta di Valery e si reca da lei che lo minaccia perch\u00e9 crede che quelle creature fossero nate da esperimenti genetici e che il Team le volesse uccidere, ma poi finisce sbranata dalla stessa creatura.\nCuriosit\u00e0: La scena in cui Connor scambia per lo Smilodonte un attore travestito da leone \u00e8 un possibile riferimento al film Lo squalo 2, dove Brody scambia l'ombra di un banco di pesci per quella di uno squalo.\nEpisodio 4.\nUn adolescente chiamato Lucien scompare in un tombino, la squadra indaga nel vicino canale del Tamigi. Jenny cade in acqua ed \u00e8 minacciata da qualcosa che sembrer\u00e0, una volta ucciso e pescato, un discendente dello squalo. Nick scopre che il predatore non \u00e8 lui e torna sul posto, ma qualcosa prende e porta via Abby. Nick e Connor trovano Lucien e salvano Abby, che era stata portata nell'anomalia, da un grosso mammifero simile ad un incrocio tra foca e tricheco: il Mer, che risulta un futuro essere umano, che vive in acqua. Intanto Helen redarguisce Leek per non aver saputo intralciare Nick.\nEpisodio 5.\nUna ragazza, Taylor, insegue il suo cane che s'infila in un'anomalia che porta nell'era siluriana, dove \u00e8 tutto deserto. Leek manda tre uomini all'insaputa di tutti, ma vengono uccisi da un gigantesco scorpione. Nick e Stephen raggiungono Taylor, lievemente infortunata, e tentano di riportarla a casa, ma l'anomalia si chiude. Con un rilevatore costruito da Connor, Nick riesce a trovare un'altra anomalia e a tornare indietro.\nEpisodio 6.\nUn Mammut columbiano semina morte e distruzione nell'autostrada M25, Nick, Connor ed Abby provano a riportarlo nella vicina anomalia, ma questa si chiude. Con l'aiuto del piccolo Jake riescono a metterlo in un camion, per portarlo all'ARC. Intanto Helen \"allontana\" Stephen dalla squadra, mentre Nick e Connor tendono una trappola per scoprire chi mette loro i bastoni tra le ruote, ma attirano l'incolpevole Jenny. Lester, rimasto solo, viene aggredito da un predatore dotato di rilevatore, verr\u00e0 salvato dal Mammuth columbiano. La squadra, seguendo il cellulare di Caroline, si trover\u00e0 nel covo di Leek ed Helen, dove scopriranno una specie di zoo di creature estinte da millenni.\nEpisodio 7.\nLeek vuole diventare dittatore nonostante Helen minacci di liberare dodici mostri in altrettante localit\u00e0 turistiche se Lester non accetter\u00e0 le sue condizioni: il primo, uno scorpione gigante dell'era siluriana, viene liberato subito, ma Stephen, unico membro della squadra ancora libero, riesce a catturarlo. Nick riesce a togliere il rilevatore ad un predatore e a gettarlo in un quadro elettrico, liberando i predatori dagli ordini di Leek che lo sbranano. Nick richiama, grazie alla sirena del cibo, gli animali nelle loro prigioni, ma la chiusura esterna \u00e8 danneggiata pertanto la porta si chiude solo dall'interno; allora Stephen, raggiunta la squadra, entra per chiuderla, venendo a sua volta sbranato."}
{"id": "2425870", "revid": "6923", "url": "https://it.wikipedia.org/wiki?curid=2425870", "title": "Lancia rally 1983", "text": ""}
{"id": "2425874", "revid": "2128724", "url": "https://it.wikipedia.org/wiki?curid=2425874", "title": "Episodi di Primeval (terza stagione)", "text": "La terza stagione di \"Primeval\" \u00e8 andata in onda sul canale britannico ITV1 dal 28 marzo al 6 giugno 2009. In Italia \u00e8 stata trasmessa da Rai 2 dal 16 gennaio al 27 marzo 2010.\nEpisodio 1.\nNella sezione egiziana del British Museum, si apre un'anomalia proprio all'interno del monumento \"La gabbia del Sole\". Un Pristichampsus, che l'egittologa Sarah Page (che si unir\u00e0 alla squadra) crede il mostro egizio Ammut, esce e fugge per Londra, inseguito da Nick, Abby, Jenny e il capitano Becker; poi torna e rientra nell'anomalia, che si richiude. Intanto l'ambiziosa Christine Johnson chiama Lester e afferma che vogliono occuparsi loro dell'ARC, mentre Helen le porta via uno strano manufatto.\nEpisodio 2.\nAbby, Connor e Jenny, su indicazioni di Nick e Sarah, aspettano un'anomalia in una villa abbandonata, dove 14 anni prima sono scomparsi due dei tre ragazzi entrati furtivamente, ma si scontreranno con una creatura simile ad un gremlin, che ha la possibilit\u00e0 di mimetizzarsi, e con il poliziotto Danny Quinn, fratello di uno dei due ragazzi scomparsi 14 anni prima. Alla fine l'anomalia si apre e il Camo beast vi entra, tornando da dove \u00e8 venuto, mentre Helen entra in casa di Nick per prelevare capelli e saliva.\nEpisodio 3.\nUn'anomalia si apre nel West Hospital di Londra da cui escono alcuni Diictodonti creando il panico, Nick, Abby, Connor e Becker arrivano per risolvere la situazione, mentre il giornalista Mick Harper cerca una foto per i giornali. Intanto il clone di Nick s'infila nell'ARC e fa entrare Helen e i suoi soldati-clone che ne prendono il comando, rinchiudendo Lester, Sarah e Jenny. Al ritorno della squadra, Connor e Becker con una registrazione della voce di Helen riescono a bloccare i soldati-cloni, anche se il clone di Nick muore facendo esplodere l'ARC, dopo l'esplosione Nick (che nasconde lo strano manufatto portato da Helen) viene ucciso da quest'ultima perch\u00e9 avendo viaggiato nel futuro si \u00e8 convinta che Nick sia il responsabile del futuro nero dell'umanit\u00e0.\nEpisodio 4.\nMentre la squadra viene allontanata da Christine Johnson, che mente dicendo che da loro non ci sono anomalie, il giornalista Mick Harper ruba un rilevatore di anomalie dall'auto di Jenny. Intanto si apre un'altra anomalia in un hangar da cui esce un Giganotosaurus: la squadra, con l'aiuto di Danny Quinn, deve recuperarlo, ma deve anche evitare che i giornalisti diffondano la notizia.\nEpisodio 5.\nUna strana muffa arriva dal futuro ed infetta Richard Bentley. All'ARC, Connor crede che il calore elimini il \"fungo\" (avendo fatto \"scoppiare\" un assistente contaminato di Christina Johnson, entrato nell'area protetta), ma poi si accorge del contrario. Intanto Danny Quinn usa il lanciafiamme contro un Bentley trasformato, ma non funziona: portatolo all'ARC, il freddo lo fermer\u00e0, dopo che Jenny ha rischiato la vita. Infine, Jenny se ne va perch\u00e9 ne ha avuto abbastanza, mentre Danny viene assunto al posto di Nick Cutter, nonostante Christina Johnson.\nEpisodio 6.\nChristine Johnson, con i suoi soldati, assume la direzione dell'ARC alla ricerca del manufatto (dopo aver spiato dalle telecamere), ma la squadra fugge e porta il manufatto in una vecchia baracca del Ministero della Difesa abbandonata dagli anni 30. Poich\u00e9 la Johnson spodesta Lester, Becker deve trovare un modo per sconfiggerla: registrer\u00e0 la Johnson mentre parla male del Ministro. Nello stesso tempo, Danny, Connor, Abby e Sarah devono difendersi dai forusracidi, usciti da un'anomalia apertasi nella baracca. Alla fine Lester riprende il suo posto.\nEpisodio 7.\nUn Dracorex ferito e, poi, un cavaliere medievale escono da un'anomalia apertasi in un cimitero delle auto. Sarah fa ricerche sul cavaliere attraverso l'anomalia, mentre egli vaga spaesato per Londra credendone l'inferno, inseguito da Connor e Danny. Abby e Becker trovano e curano il Dracorex, mentre il cavaliere, sir Williams De Mornay, rinuncia ad ucciderlo (grazie alla squadra) e torna attraverso l'anomalia.\nEpisodio 8.\nJack Meitled, fratello di Abby, ruba il rilevatore portatile di anomalie della sorella e seguendone il segnale si introduce in un capannone, dove un gigantesco insetto lo attacca. Lui per sfuggirgli attraversa l'anomalia e finisce in un futuro post-apocalittico con costruzioni diroccate e abbandonate, che offrono rifugio agli insetti e ai predatori del futuro. Abby, Connor, Becker, Sarah e Danny cercano di recuperarlo, ma un predatore li scorge e li attacca. Per salvarsi, Becker spara un colpo e lo uccide, ma ci\u00f2 richiama gli altri predatori che accerchiano un vecchio autobus dove \u00e8 nascosta la squadra. Becker riesce a fuggire e scende in una buca dove \u00e8 caduto Jack. Mentre scappano si accorgono di essere finiti sopra ai nidi degli insetti e vengono attaccati da una delle loro larve che spruzza succhi gastrici. Con un'esplosione Becker mette in fuga gli insetti, che usciti dall'edificio attaccano i predatori permettendo agli altri di fuggire. La squadra scappa verso l'anomalia, ma la regina degli insetti li insegue. La squadra oltrepassa l'anomalia e la chiude, ma uno degli insetti \u00e8 rimasto nel presente e depone le uova, ma alla fine viene eliminato insieme alle uova.\nEpisodio 9.\nLa squadra prova a riportare un branco di Embolotherium all'Eocene, ma l'anomalia si chiude. Danny arriva con la donna misteriosa, vista nel futuro, chiamata Eve che ha seguito e portato via dalla Johnson. Eve apre un'altra anomalia per le bestie con un congegno che aveva con s\u00e9. Al ritorno all'ARC, la squadra scopre che Eve \u00e8 un \"travestimento\" di Helen, che prende in ostaggio la Johnson con una pistola e, rubando il manufatto, arriva nell'edificio della Johnson dove la spinge nell'anomalia aperta, dove sar\u00e0 uccisa dai predatori del futuro.\nEpisodio 10.\nHelen \u00e8 tornata nel futuro per chiss\u00e0 quale ragione, e la squadra la segue attraverso l'anomalia che aveva usato Jack. Quando arrivano trovano le solite costruzioni diroccate, ma dei predatori del futuro e dei Megopteran neanche l'ombra. Dopo alcuni minuti, tuttavia, tre Megopteran li assalgono e Connor li spedisce nel presente attraverso l'anomalia della Johnson. Becker e Sarah, andati nei suoi uffici, vengono assaliti dai Megopteran. Per salvarsi, Becker li uccide con una rete elettrica. Intanto, nel futuro, la squadra continua a seguire Helen, inconsapevole di essere a sua volta seguita dai predatori. Helen spiega a loro che vuole andare nel passato per distruggere l'umanit\u00e0. Per seguirla, Connor apre un'anomalia e la squadra la attraversa appena in tempo per sfuggire ai predatori. Finiti nel Cretaceo, Connor ha un incidente durante una lotta contro dei Raptor, e Helen perde il congegno apri-anomalie per colpa di uno Pteranodon, poco prima di aprirne uno per il Pliocene. Arrivata nell'AL 333, avvelena alcuni Australopithecus ma muore cadendo da una rupe per colpa di un Raptor. Danny, che aveva seguito Helen, non fa in tempo a tornare indietro perch\u00e9 l'anomalia si chiude restando bloccato nel passato."}
{"id": "2425875", "revid": "124123", "url": "https://it.wikipedia.org/wiki?curid=2425875", "title": "Gordon Lett", "text": "Ha contribuito alla Resistenza Italiana fondando e comandando il Battaglione Internazionale, formazione militare operativa in Lunigiana e nei territori occupati a ridosso della Linea Gotica occidentale, meglio noti come IV Zona operativa.\nBiografia.\nIl padre, Lewis, ha in Australia una certa notoriet\u00e0 come scrittore, mentre la madre, un'australiana di origini scozzesi, Florence Everett, \u00e8 pianista e giornalista.\nLa sua educazione avviene in Australia, Inghilterra, all'Universit\u00e0 per Stranieri a Digione, approdando poi alla carriera militare.\nLa carriera militare.\nNominato nel 1931 sottotenente di Fanteria con brevetto di paracadutista, viene assegnato all'East Surrey Regiment in India. Viene trasferito in Sudan. All'inizio della seconda guerra mondiale viene inviato in Africa del Nord e, con il grado di maggiore, \u00e8 comandante di un battaglione. Nel giugno 1942 venne catturato dalle forze dell'Asse a Tobruk e condotto in Italia come prigioniero di guerra, al campo di prigionia di Veano, in provincia di Piacenza. \nL'8 settembre 1943 il comandante del campo di Veano fa aprire le porte, rendendo possibile a chi \u00e8 prigioniero di fuggire: cos\u00ec Gordon Lett, con altri due compagni, riesce ad avviarsi verso la Riviera, per trovare un passaggio che lo traghetti in Corsica, arrivando quindi dagli Alleati. Tale direzione \u00e8 in un certo senso obbligata dalle disposizioni militari che ordinano ai soldati di ricongiungersi al pi\u00f9 presto possibile con le truppe di appartenenza. Tuttavia Gordon Lett, giunto nella zona di Rossano, una localit\u00e0 negli appennini tosco-liguri nel comune di Zeri, probabilmente perch\u00e9 svanisce ogni speranza di arrivare rapidamente dagli Alleati e perch\u00e9 gli sembra di essere in questo modo pi\u00f9 utile, decide di fermarsi l\u00ec: in tal caso egli applica un ulteriore comma del Regolamento, secondo il quale si pu\u00f2 derogare dalle disposizioni sopra descritte, purch\u00e9 ci\u00f2 sia pi\u00f9 consigliabile.\nDopo un incontro con un rappresentante del Comitato di Liberazione di Genova, che sugger\u00ec la creazione di una brigata internazionale di appoggio alla Resistenza.\nIl battaglione Internazionale.\nIl Battaglione Internazionale venne formato a Rossano di Zeri e in breve crebbe, accentuando il suo carattere cosmopolita con l'aggregazione di due jugoslavi, un somalo e un peruviano, scappati da una nave nel Porto della Spezia. Nuove truppe, formate da soldati ed ex-prigionieri, si unirono in seguito al Battaglione, che veniva chiamato \"gruppo del maggiore inglese\", e l'arrivo di due apparecchi radiofonici consent\u00ec di stabilire un ponte radio diretto col Comando alleato.\nLa popolarit\u00e0 di Lett aument\u00f2 progressivamente e, malgrado la taglia di 5.000 lire per la cattura di un soldato alleato, nessuno lo trad\u00ec. Il suo carisma ne fece un'autorit\u00e0 riconosciuta da tutta la popolazione della valle, tanto da essere chiamato a risolvere le dispute private.\nNel suo libro \"Rossano, an adventure of the Italian Resistance\", il maggiore Lett ricorda di essere stato interpellato direttamente dal vescovo di Pontremoli affinch\u00e9 si facesse tramite col comando alleato ed evitasse il bombardamento della citt\u00e0 e di aver risposto che la sua intercessione avrebbe avuto maggiore effetto se accompagnata da informazioni esaustive sulla presenza delle forze naziste nell'area. Il vescovo si disse impossibilitato a fornire questi dati ma a breve Lett ricevette una lista con la precisa dislocazione delle truppe tedesche, casualmente ritrovata sotto un albero, che consent\u00ec di risparmiare ai paesi del pontremolese gran parte dei bombardamenti.\nNella sua attivit\u00e0 militare \u00e8 significativa la collaborazione con alcune formazioni partigiane locali e con alcuni comandanti partigiani, tra i tanti quella con Daniele Bucchioni ed il suo battaglione Val di Vara. Il rapporto con il Bucchioni fu tale per cui Gordon Lett fece tenere a battesimo sua figlia primogenita, Valerie, proprio dal comandante partigiano, durante la cerimonia che si tenne a Fiascherino.\nDopo la guerra.\nDopo la fine della guerra fu nominato governatore di Pontremoli, quindi console a Bologna fino al 27 maggio 1950, infine a Tripoli, dove diventa Capo Ufficio Informazioni dell'Amministrazione Britannica in Libia. Il 22 aprile 1949 con voto unanime del consiglio comunale Lett \u00e8 stato nominato cittadino onorario di Reggio Emilia insieme al capitano inglese Michael Lees. La cerimonia ufficiale si svolse in Sala del Tricolore il 25 aprile 1949, dove Lett giunse insieme a Lees accompagnato dai partigiani Glauco 'Gordon' Monducci e Giovanni ' Gianni' Farri. \nCuriosit\u00e0.\nIl comune di Calice al Cornoviglio ha intitolato una via al maggiore Gordon Lett, una strada che conduce in localit\u00e0 Casoni, luogo in cui trovarono riparo e nascondiglio alcune formazioni partigiane."}
{"id": "2425878", "revid": "729019", "url": "https://it.wikipedia.org/wiki?curid=2425878", "title": "Mercedes-Benz M119", "text": "La sigla Mercedes-Benz M119 identifica una serie di motori V8 a ciclo Otto prodotti dal 1989 al 1999 dalla Casa tedesca Mercedes-Benz.\nProfilo e caratteristiche.\nSi tratta di una famiglia composta da tre grossi motori V8 destinati a modelli di lusso. Di tali motori i principali e pi\u00f9 utilizzati sono stati il 4,2 ed il 5 litri. Vi \u00e8 stato per\u00f2 anche un terzo motore, nato da una rivisitazione della AMG, preparatore ufficiale Mercedes-Benz. Questo motore raggiungeva invece una cubatura di 6 litri ed ha avuto, come si vedr\u00e0, un ambito di utilizzo molto pi\u00f9 ristretto.&lt;br&gt;\nLe caratteristiche comuni ai tre motori \"M119\" erano:\nNel 1997 i motori \"M119\" sono stati affiancati dai nuovi motori M113: due anni dopo, questi ultimi avrebbero sostituito i primi.&lt;br&gt;\nDi seguito viene proposta una panoramica dei motori \"M119\" in ordine cronologico di debutto.\nVersione da 5 litri: M119E50.\nIl primo motore \"M119\" a debuttare \u00e8 stato quello da 5 litri, le cui caratteristiche erano le seguenti:\nSi tenga presente che il 5 litri \"M119\", a partire dal mese di ottobre del 1992, \u00e8 stato oggetto di una lieve rivisitazione che ne leggermente ridotto la potenza massima, scesa a livelli compresi tra 315 e 320 CV a 5600 giri/min. Anche la coppia ha subito un lieve decremento, portandosi a 470 N\u00b7m sempre a 3900 giri/min.\nDel 5 litri M119 \u00e8 esistita anche una versione AMG, accreditata di un rapporto di compressione pari ad 11:1, di una potenza massima di 347 CV a 5750 giri/min e di una coppia massima di 480 Nm tra 3750 e 4250 giri/min. Tale motore \u00e8 stato montato sulla Mercedes-Benz E 50 AMG W210 (1996-97).\nIl 5 litri \"M119\" e lo sport.\nIl motore M119 \u00e8 stato impiegato con successo anche nell'ambito delle corse automobilistiche come propulsore dei prototipi realizzati dalla Sauber in collaborazione con la Mercedes-Benz e schierati nel Campionato del Mondo Sport Prototipi. Tale motore \u00e8 una versione profondamente rivista dell'unit\u00e0 di serie, anche se la cilindrata \u00e8 rimasta invariata. Innanzitutto si tratta di un 5 litri non pi\u00f9 aspirato ma sovralimentato mediante due turbocompressori KKK, perci\u00f2 il rapporto di compressione \u00e8 stato ridotto sensibilmente e portato ad 8.5:1. La potenza massima raggiungeva i 720 CV a 7000 giri/min, mentre la coppia motrice toccava gli 810 N\u00b7m a 3500 giri/min. In tale configurazione, questo motore \u00e8 stato utilizzato sulla Sauber C9 nel 1989.\nNel 1990 lo stesso motore \u00e8 stato ulteriormente evoluto e montato sulla Mercedes-Benz C11: normalmente in regime di gara la potenza massima era di 730 CV a 7000 giri/min, mentre in qualifica o nelle fasi di sorpasso si poteva innalzare la pressione di sovralimentazione tramite un overboost regolabile, aumentando la potenza fino a 950 CV. Nella configurazione del 1990, la coppia massima sale ad 820 N\u00b7m.&lt;br&gt;\nQuesto propulsore ha permesso al sodalizio Sauber-Mercedes di vincere il titolo mondiale costruttori e piloti nel 1989 e nel 1990, vincendo anche la 24 Ore di Le Mans 1989, a distanza di 37 anni dall'ultima vittoria della Mercedes nella maratona automobilistica francese.\nDal motore M119 sovralimentato utilizzato sulla Mercedes-Benz C11, \u00e8 derivata una versione ad aspirazione atmosferica denominata \"GT 108 B\" realizzata per essere montata sulla Mercedes-Benz CLK-LM che ha gareggiato alla 24 Ore di Le Mans 1998 e nel Campionato FIA GT, tale variante aveva una cilindrata di 4986 cc ed erogava una potenza massima di 600 CV limitata per regolamento da flange sui condotti di aspirazione.\nPer la stagione sportiva 1999 venne sviluppata un'ulteriore versione, la \"GT 108 C\", per essere montata sulla Mercedes-Benz CLR che gareggi\u00f2 poi alla 24 Ore di Le Mans 1999, aveva una cilindrata incrementata a 5721 cm\u00b3, testata a 32 valvole e una potenza di oltre 600 CV, limitata da flange nell'aspirazione.\nVersione da 4,2 litri: M119E42.\nLa pi\u00f9 piccola tra le motorizzazioni \"M119\" deriva strettamente dal 4.2 M116E42 ed \u00e8 stata introdotta circa due anni dopo il lancio del 5 litri. Queste erano le sue caratteristiche:\nVersione da 6 litri: M119E60.\nFra il 1993 ed il 1996, la AMG ha proposto una delle sue rivisitazioni su base \"M119\". Questo motore era un 6 litri (da non confondere con il 6 litri M120, che era un V12) dalle seguenti caratteristiche:"}
{"id": "2425897", "revid": "729019", "url": "https://it.wikipedia.org/wiki?curid=2425897", "title": "Alexander Vandegrift", "text": "Durante la seconda guerra mondiale, comand\u00f2 le truppe dei marines sbarcati a Guadalcanal nel corso della guerra contro il Giappone. Nel gennaio del 1944, quando la guerra era in pieno svolgimento, fu nominato 18\u00ba Comandante del corpo dei marines; nel marzo del 1945 ebbe l'onore di essere il primo \"marine\" a conseguire il grado di \"generale a 4 stelle\" mentre era ancora in servizio attivo.\nInizio carriera militare.\nFiglio di un architetto, dopo aver studiato per tre anni all'Universit\u00e0 della Virginia, nel 1908 fu ammesso nel Corpo dei marines dopo aver superato un lungo e difficile esame. Nel 1909 divenne sottotenente. Nel 1914 partecip\u00f2 alla guerra contro il Messico, distinguendosi nella presa di Veracruz.\nTra le due guerre.\nDopo essere stato distaccato ad Haiti, ove raggiunse nel 1920 il grado di maggiore, fu pi\u00f9 volte inviato in Cina e successivamente impiegato \u2014 con relativi ulteriori avanzamenti di grado \u2014 presso lo stato maggiore del Corpo dei marines. Nell'aprile del 1940 fu promosso brigadier-generale e nel marzo del 1942, pochi mesi dopo Pearl Harbor, divenne maggior generale.\nSeconda guerra mondiale.\nNel 1942 comand\u00f2 la 1\u00aa divisione dei marines durante la campagna delle isole Salomone, a Tulagi e Gavutu, e poi nello sbarco a Guadalcanal, durante la omonima battaglia, rendendo virtualmente padroni dell'isola le truppe statunitensi fino al passaggio delle consegne al generale Patch, della fanteria statunitense; per queste vicende venne insignito dapprima della Navy Cross, poi della Medal of Honor, la pi\u00f9 alta decorazione militare statunitense. Dal 7 agosto al 9 dicembre, in mesi di combattimenti ininterrotti, Vandegrift fu spesso di fatto in prima linea, visto che in pi\u00f9 occasioni i giapponesi tentarono lo sfondamento nella zona dell'aeroporto di Henderson Field non riuscendo peraltro mai a superare completamente il perimetro dei marines, e riportando anzi gravissime perdite. La Battaglia di Henderson Field si risolse in una delle pi\u00f9 dure sconfitte per i giapponesi, tanto che molti dei presenti parlarono di una vera e propria \"carneficina\"."}
{"id": "2425902", "revid": "106908", "url": "https://it.wikipedia.org/wiki?curid=2425902", "title": "Eagan", "text": "Eagan \u00e8 una citt\u00e0 degli Stati Uniti d'America, nella Contea di Dakota, nello Stato del Minnesota.\n\u00c8 un sobborgo meridionale dell'area metropolitana di Minneapolis\u2013Saint Paul.\nAd Eagan ha sede la compagnia aerea Northwest Airlines."}
{"id": "2425903", "revid": "76069", "url": "https://it.wikipedia.org/wiki?curid=2425903", "title": "Eagan (Minnesota)", "text": ""}
{"id": "2425912", "revid": "15756", "url": "https://it.wikipedia.org/wiki?curid=2425912", "title": "Hartmut Haenchen", "text": "Biografia.\nNato a Dresda, Hartmut Haenchen ha iniziato la sua carriera artistica nella sua citt\u00e0 natale come membro del Dresdner Kreuzchor guidato da Rudolf Mauersberger.\nA soli 15 anni dirige numerosi concerti come direttore di coro e due anni pi\u00f9 tardi, fa grande sensazione la sua riscoperta di un Requiem di Johann Adolf Hasse.\nQuesto lavoro, la sua prima registrazione radio, gli apre le porte della Hochschule f\u00fcr Musik Carl Maria von Weber di Dresda, dove dal 1960 studia direzione, canto e pedagogia.\nNel 1966 si diploma con il massimo dei voti. Si iscrive quindi a diversi masterclass a Berlino, Leningrado e nell'estate in Carinzia, Austria.\nSi perfeziona inoltre partecipando agli stages dei Bayreuther Festspiele con Pierre Boulez e in seguito con Herbert von Karajan, Ievgueni Mravinski e Arvid Jansons.\nDopo i suoi inizi come giovane direttore di coro, Hartmut Haenchen inizia la carriera artistica a Halle come direttore della Robert-Franz-Singakademie e direttore della Philharmonica di Halle.\nNel 1971, vince il primo premio nel concorso di Carl Maria von Weber a Dresda, nel 1972-1973 diventa maestro di cappella dell\u2019Orchestra di Zwickau e fa il suo debutto con Boris Godunov alla Staatsoper Unter den Linden di Berlino, dove sar\u00e0 direttore ospite permanente fino al 1986 e dal 1993 al 1995.\nDal 1973 al 1976 dirige la Filarmonica di Dresda ed \u00e8 direttore ospite permanente della Staatsoper di Dresda.\nProprio come Kurt Masur e Klaus Tennstedt, svolge la funzione di direttore musicale della Mecklenburgische Staatskapelle e, dal 1976 al 1979, dello Staatsthetare di Schwerin.\n\u00c8 regolarmente invitato alla Komische Oper Berlin dal 1980 al 1996. Nel 1980 \u00e8 nominato direttore artistico dell'Orchestra da camera Carl Philipp Emanuel Bach a Berlino. Con questa formazione, una delle pi\u00f9 importanti orchestre da camera, ha fatto molti tour, registrazioni televisive e numerose registrazioni discografiche, con cui ha vinto diversi premi.\nDal 1986 al 1999 Hartmut Haenchen \u00e8 professore alla Musikhochschule di Dresda e direttore musicale dell'Opera Nazionale dei Paesi Bassi; dal 1986 al 2002 direttore della Nederlands Philharmonisch Orkest e Nederlands Kamerorkest.\nDurante questo periodo ha diretto pi\u00f9 di 70 produzioni con opere di Bart\u00f3k, Berg, Berlioz, Mozart, Puccini, Reimann, Saint-Sa\u00ebns, Shostakovich, Strauss, Verdi, Wagner e Zimmermann.\nDopo aver completato il ciclo del Ring der Nibelungen, cambia il suo incarico all'Opera di Amsterdam dove rimane come primo direttore ospite e dirige una nuova produzione di Fliegender Holl\u00e4nder, pubblicata su DVD e Blu-ray.\nHartmut Haenchen rifiuta poi la decisione politica di ridurre i budget all\u2019Orchestra Filarmonica dei Paesi Bassi (Nederlands Philharmonisch Orchkest e Nederlands Kamerorkest) e si dimette infine da entrambe le orchestre.\n\u00c8 regolarmente invitato a dirigere orchestre di fama internazionale in Europa, tra cui i Berliner Philharmoniker, la Staatskapelle Dresden, l'Orchestra del Gewandhaus di Lipsia e la Royal Concertgebouw Orchestra di Amsterdam, l\u2019Orchestra Nazionale della RAI, l\u2019Orchestra dell\u2019Accademia di Santa Cecilia, ma anche in Giappone, Cina, Hong Kong, gli Stati Uniti e Canada.\nNel 2008 ha ricevuto la Croce al merito della Repubblica Federale Tedesca\n[null Nel 2013 ha fatto il suo debutto alla Scala con l\u2019opera Der fliegende Holl\u00e4nder].\nNel 2016-2017, ha diretto una nuova produzione di Parsifal al Festival di Bayreuth, registrata dalla Deutsche Grammophon, Tristan und Isolde e Elektra al Teatro dell'Opera di Lione, Cos\u00ec fan tutte al Grand Th\u00e9\u00e2tre de Gen\u00e8ve.\nHartmut Haenchen continua inoltre il suo progetto War &amp; Peace e intende dirigere l\u2019integrale delle sinfonie di Anton Bruckner nella loro nuova edizione critica.\nIl periodico Opernwelt ha scelto Hartmut Haenchen come Direttore dell'Anno 2017, sulla base del voto di cinquanta giornalisti di tutto il mondo.\nNel 2018, Hartmut Haenchen \u00e8 stato insignito del Richard Wagner Prize della Richard Wagner Foundation Leipzig.\nVideodiscografia essenziale.\nDvd\nSacd"}
{"id": "2425921", "revid": "729019", "url": "https://it.wikipedia.org/wiki?curid=2425921", "title": "Ugo Drago", "text": "Seconda guerra mondiale.\nSvolse per breve tempo l'attivit\u00e0 di insegnante di educazione fisica\nIl 27 giugno 1938 ottenne il brevetto di volo civile che gli permise di accedere all'Accademia della Regia Aeronautica. Allo scoppio del secondo conflitto mondiale, promosso nel frattempo sottotenente, Ugo Drago, inquadrato nel 150\u00ba Gruppo Caccia Terrestre, partecip\u00f2 fin dal 10 giugno 1940 alla campagna contro la Francia, nella Battaglia delle Alpi Occidentali ottenendo il 13 giugno la Croce di guerra al valor militare.\nNel corso della seguente Campagna italiana di Grecia raggiunse la fatidica quota di 5 abbattimenti (il primo fu del 2 novembre 1940) che lo fecero entrare nel novero degli assi italiani. Il 14 novembre fu decorato con la Medaglia d'argento al valor militare. Il 31 dicembre 1941 fu promosso tenente e nel gennaio 1942 fu trasferito in nord Africa dove comp\u00ec ben 124 missioni anche se non ebbe occasione di scontrarsi con velivoli avversari. Ciononostante ottenne una seconda Medaglia d'argento al valor militare e una croce di ferro tedesca di seconda classe.\nQuando inizi\u00f2 l'invasione americana della Sicilia, il reparto di Drago equipaggiato con i nuovi Messerschmitt Bf 109, da poco trasferitosi a Sciacca, partecip\u00f2 attivamente alla campagna, in particolare Drago ottenne due vittorie abbattendo due Supermarine Spitfire entrambi il 9 giugno 1943 ma venendo a propria volta abbattuto. Completata l'occupazione della Sicilia il 150\u00ba Gruppo fu trasferito al nord nell'Aeroporto di Torino-Caselle e nel settembre l'intero gruppo fu spostato a Ciampino. Da qui l'8 settembre Drago prese parte a quella che fu l'ultima missione del Gruppo prima dell'armistizio e il tenente Giovanni Chiale effettu\u00f2 l'ultimo abbattimento ufficiale di un aereo nemico da parte della Regia aeronautica prima dell'armistizio di Cassibile.\n2\u00ba Gruppo caccia \"Gigi Tre Osei\" (1943-1945).\nAlla proclamazione dell'armistizio Drago si trovava a Ferrara e fermato da soldati tedeschi fu preso prigioniero essendosi rifiutato di arruolarsi nella Luftwaffe e inviato in un campo di prigionia, ma durante il viaggio, ancora in territorio italiano, riusc\u00ec ad evadere.\nDopo la costituzione dell'Aeronautica Nazionale Repubblicana il 23 settembre Ugo Drago si arruol\u00f2 volontariamente venendo inquadrato nel 2\u00ba Gruppo caccia \"Gigi Tre Osei\"\nDrago assunse poi il comando della 1\u00aa Squadriglia \u201cGigi Tre Osei\u201d al momento dotata di velivoli Fiat G.55 \"Centauro\". Il 24 maggio fu intercettata una grossa formazione statunitense composta da Lockheed P-38 Lightning e Consolidated B-24 Liberator, nello scontro che segu\u00ec due aerei nemici furono abbattuti, uno ciascuno dal tenente Ugo Drago e dal sergente maggiore Luigi Feliciani.\nNel giugno la squadriglia fu dotata di Messerschmitt Bf 109 con i quali svolse la prima operazione bellica il 22 giugno 1944.\nIl 24 giugno Drago ottenne la prima vittoria nella nuova formazione abbattendo un Republic P-47 Thunderbolt facente parte dell'Arm\u00e9e de l'air francese. Alcune fonti gli attribuiscono un abbattimento di un Consolidated B-24 Liberator il 20 luglio mentre segu\u00ec un nuovo abbattimento il 21 dello stesso mese. Un altro P-47 fu abbattuto il 26 luglio sopra Piacenza.\nIl 25 agosto l'aeronautica repubblicana affront\u00f2 una grave crisi provocata dalla Luftwaffe che di fatto sciolse i reparti aerei italiani per farli confluire nella \u201cLegione aerea italiana\u201d da porre sotto il diretto controllo tedesco del comandante Maximilian Ritter von Pohl. Il 2\u00ba Gruppo caccia \"Gigi Tre Osei\" sub\u00ec il sequestro dei propri aerei che furono trasferiti a Maniago. A causa di questi eventi l'attivit\u00e0 bellica si blocc\u00f2 fino al 2 ottobre quando ottenne nuovi aeroplani Messerschmitt Bf 109.\nIl 19 ottobre 1944 la squadriglia pot\u00e9 tornare a combattere. Il 1\u00ba novembre Drago fu promosso capitano e il 16 novembre abbatt\u00e9 un North American P-51 Mustang nei pressi di Aviano. Un altro abbattimento segu\u00ec il 26 dicembre. Nel 1945 il capitano Drago riusc\u00ec ad abbattere ancora due P-47, un North American B-25 Mitchell e un Lockheed P-38 Lightning.\nIl 26 aprile del 1945, a seguito della distruzione del rimanente materiale bellico e dello scioglimento della sua unit\u00e0, Drago ed altri piloti del suo gruppo cooperarono con le locali formazioni partigiane al mantenimento dell'ordine pubblico nel bergamasco, allo scopo di limitare saccheggi e scorrerie nei disordinati giorni della fine delle ostilit\u00e0.\nDopoguerra.\nAl termine del conflitto si trasfer\u00ec in Argentina dove insegn\u00f2 come istruttore di volo per i Fiat G.55 e G.59 acquisiti dalla Fuerza A\u00e9rea Argentina. Ritorn\u00f2 in Italia nel 1953 e venne assunto in Alitalia come pilota di linea. Anche in questa veste ebbe modo di ben figurare, erano infatti anni in cui i piloti avevano ampia discrezionalit\u00e0 nella scelta di quote e percorsi di volo e Ugo Drago riusc\u00ec nel 1967 ad aggiudicarsi un informale record sulla rotta Roma-New York percorsa con un Douglas DC-8 in 6 ore e 21 minuti. All'introduzione in Alitalia del Boeing 747 Jumbo venne abilitato anche a quel modello.\n\u00c8 morto a Roma 22 aprile 2007.\nAbbattimenti.\nGli sono accreditate 15 vittorie aeree pi\u00f9 altre in compartecipazione."}
{"id": "2425922", "revid": "110157", "url": "https://it.wikipedia.org/wiki?curid=2425922", "title": "Brooklyn Park (Minnesota)", "text": "Brooklyn Park \u00e8 un comune (\"city\") degli Stati Uniti d'America della contea di Hennepin nello Stato del Minnesota. La popolazione era di 75,781 persone al censimento del 2010, il che lo rende il secondo sobborgo pi\u00f9 grande dell'area metropolitana di Minneapolis-Saint Paul.\nStoria.\nPrecedentemente nota come Brooklyn Township, la township fu divisa nel 1860, quando il villaggio sud-est fu incorporato in Brooklyn Center e Crystal. I primi coloni che crearono la township provenivano dal Michigan e decisero di omaggiare il loro luogo di provenienza, Brooklyn. Brooklyn Park \u00e8 stato incorporato come villaggio nel 1954, e incorporato come citt\u00e0 nel 1969.\nGeografia fisica.\nSecondo lo United States Census Bureau, ha un'area totale di 26,57 miglia quadrate (68,82\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 75,781 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 47,2% di bianchi, il 31,4% di afroamericani, lo 0,5% di nativi americani, il 15,4% di asiatici, lo 0,1% di oceanici, il 3,6% di altre razze, e il 3,7% di due o pi\u00f9 etnie. Ispanici o latinos di qualunque razza erano il 6,4% della popolazione."}
{"id": "2425924", "revid": "599013", "url": "https://it.wikipedia.org/wiki?curid=2425924", "title": "Sarcoidosi", "text": "La sarcoidosi (dal greco \u03c3\u03b1\u03c1\u03ba\u03c9\u03b5\u03b9\u03b4\u03ae\u03c2, \"sarkoeid\u00e9s\", \"carnoso\"), conosciuta anche come malattia di Besnier-Boeck-Schaumann, \u00e8 una malattia idiopatica multisistemica che interessa i tessuti connettivi, che insorge di solito tra i 20 e i 40 anni di et\u00e0; si presenta con caratteristici granulomi non necrotizzanti e non caseosi, composti da un'alta percentuale di tessuto fibrotico indotto dall'azione del fattore di crescita trasformante beta (TGF-\u03b2).\nSpesso, questi granulomi sono situati nei polmoni o nei linfonodi locali, tuttavia qualsiasi organo pu\u00f2 essere colpito. Si suppone che la sarcoidosi sia causata da una reazione immunitaria a un'infezione o dalla presenza di un antigene che persiste anche dopo l'infezione iniziale. Nella maggior parte dei casi la condizione si risolve da sola, senza alcun intervento medico, ma talvolta pu\u00f2 colpire un individuo per lungo tempo, diventando pericolosa per la vita e richiedere un trattamento, che il pi\u00f9 delle volte si realizza con la somministrazione di farmaci. Il calcitriolo \u00e8 la principale causa dell'elevata presenza di calcio nel sangue che si verifica nella sarcoidosi ed \u00e8 sovraprodotta dai granulomi sarcoidosi. L'interferone gamma, prodotto da linfociti e macrofagi attivati, svolge un ruolo importante nella sintesi del calcitriolo.\nIl trattamento \u00e8 generalmente studiato per contribuire ad alleviare i sintomi e quindi non per incidere direttamente nel corso della malattia. Solitamente si ricorre alla somministrazione di farmaci anti-infiammatori, come l'ibuprofene o l'aspirina. Nei casi in cui la condizione si sviluppa fino a diventare progressiva e/o pericolosa per la vita, si ricorre spesso agli steroidi, come prednisone o prednisolone. In alternativa, possono essere utilizzati farmaci comunemente utilizzati per il trattamento dei tumori e per sopprimere il sistema immunitario, come il metotressato, l'azatioprina e il leflunomide. La mortalit\u00e0 media \u00e8 inferiore al 5% e varia in funzione dello stadio della malattia e delle sue complicanze, con un maggior mortalit\u00e0 nei casi di complicanze polmonari.\nNegli Stati Uniti colpisce pi\u00f9 comunemente le persone di origine nord europea (soprattutto scandinava o islandese) o afromericani di et\u00e0 compresa tra 20 e i 29 anni, anche se qualsiasi etnia o gruppo di et\u00e0 pu\u00f2 essere colpita. In Giappone vi sono meno casi di sarcoidosi rispetto agli Stati Uniti, anche se nei giapponesi la malattia si presenta solitamente in maniera pi\u00f9 aggressiva con il cuore che viene spesso coinvolto. Sempre i giapponesi hanno anche un picco di et\u00e0 diversa: tra i 25 e i 40 anni di et\u00e0. La sarcoidosi si verifica circa due volte pi\u00f9 spesso nelle donne e con un decorso solitamente pi\u00f9 aggressivo. Nei paesi in via di sviluppo spesso viene confusa con la tubercolosi, avendo sintomi spesso simili.\nLa sarcoidosi \u00e8 stata descritta per la prima volta nel 1877, grazie a un medico inglese di nome Jonathan Hutchinson, come una malattia della pelle che causa lesioni rossastre sulle braccia, sul viso e sulle mani.\nStoria.\nLa storia delle scoperte scientifiche sulla sarcoidosi \u00e8 molto legata alla medicina europea, e in particolare a medici scandinavi dell'ottocento e novecento.\nL'inglese sir Jonathan Hutchinson (1828-1913) pu\u00f2 essere considerato il primo ad avere descritto la sarcoidosi. Nel 1863 present\u00f2 il caso di un paziente che soffriva di gotta che aveva lesioni cutanee e che sarebbe morto di insufficienza renale quattro anni pi\u00f9 tardi; Hutchinson ne aveva attribuito le cause alla gotta, ma oggi che si ritiene che la vera causa fu l'alterato metabolismo del calcio dato dalla sarcoidosi.\nNel 1889, il dermatologo francese Ernest Henri Besnier (1831-1909) descrisse delle lesioni cutanee simmetriche agli arti; il suo collega norvegese C\u00e6sar Peter M\u00f8ller Boeck (1845-1917) tratt\u00f2, nel suo saggio scientifico del 1899 \"Multiple benign sarcoid of the skin\", lesioni istologiche cutanee e ipotizz\u00f2 il sospetto che fossero parte di una malattia sistemica. Da allora, le lesioni cutanee sono chiamate \"sarcoidosi di Boeck\".\nL'oculista danese Christian Frederick Heerfordt (1871-1953) descrisse nel 1909 una malattia infiammatoria febbrile con tumefazione della parotide, uveite anteriore e talvolta interessamento del nervo facciale (febbre uveo-parotidea).\nNel 1924 il dermatologo svedese J\u00f6rgen Nilsen Schaumann (1879-1953) conferm\u00f2 i risultati di Boeck, descrivendo la sarcoidosi come una malattia sistemica che coinvolge diversi organi, e la chiam\u00f2 \"Lymphogranulomatosis benigna\" per differenziarla dal linfoma di Hodgkin o \"Linfogranuloma maligno\".\nNel 1941 il medico norvegese Morten A. Kveim invent\u00f2 il test di Kveim (o di Nickerson-Kveim, o di Kveim-Siltzbach) per la diagnosi della sarcoidosi, diventato ormai fuori uso negli anni novanta.\nLo svedese Sven Halvar L\u00f6fgren (1910-1978) descrisse nel 1953 le caratteristiche della forma acuta, basata sulla triade di eritema nodoso, artrite e linfoadenopatia bi-ilare (che interessa i linfonodi degli ili di entrambi i polmoni). Nei giovani questa forma spesso \u00e8 chiamata \"sindrome di L\u00f6fgren\".\nEpidemiologia.\nLa sarcoidosi colpisce pi\u00f9 frequentemente i giovani adulti di entrambi i sessi, anche se alcuni studi hanno riportato una maggiore incidenza nel sesso femminile. Inoltre, si riscontra un'incidenza pi\u00f9 elevata negli individui di et\u00e0 inferiore ai 40 anni, con picchi nella fascia di et\u00e0 tra i 20 a 29 anni; un secondo picco si osserva nelle donne con un'et\u00e0 maggiore ai 50 anni.\nLa sarcoidosi si presenta in tutto il mondo e in tutte le etnie, con una incidenza media di 16,5 casi su 100.000 negli uomini e 19 casi su 100.000 nelle donne. La malattia \u00e8 pi\u00f9 comune nei paesi del Nord Europa e la pi\u00f9 alta incidenza annuale, di 60 casi per 100.000 individui, si riscontra in Svezia e Islanda. Nel Regno Unito la prevalenza \u00e8 di 16 casi su 100.000. Negli Stati Uniti, la sarcoidosi \u00e8 pi\u00f9 comune nelle persone di discendenza africana rispetto ai caucasoidi, con un'incidenza annuale rispettivamente di 35,5 e 10,9 casi per 100.000 individui. La condizione si riscontra meno frequentemente in Sud America, Spagna, India, Canada e nelle Filippine. Ci pu\u00f2 essere una maggiore suscettibilit\u00e0 alla sarcoidosi in coloro che hanno la malattia celiaca. Una possibile correlazione tra le due condizione \u00e8 stata proposta.\n\u00c8 stato inoltre osservato, negli individui con la condizione, un legame con la stagione. In Grecia circa il 70% delle diagnosi avvengono fra marzo e maggio, in Spagna circa il 50% tra aprile e giugno mentre in Giappone per lo pi\u00f9 nei mesi di giugno e luglio.\nLa diversa incidenza riscontrata nei vari luoghi, pu\u00f2 essere almeno in parte attribuibile alla mancanza di programmi di \"screening\" in alcune regioni del mondo e la presenza di altre malattie granulomatose, come la tubercolosi, che possono interferire con la diagnosi di sarcoidosi dove esse sono prevalenti. Ci possono essere anche differenze nella gravit\u00e0 della malattia tra le persone di diverse etnie. Diversi studi suggeriscono che i sintomi nelle persone di origine africana possono essere pi\u00f9 gravi e diffusi rispetto ai caucasici, che hanno pi\u00f9 probabilit\u00e0 di avere una malattia asintomatica. La manifestazione sembra essere leggermente diversa a seconda della razza e del sesso. L'eritema nodoso \u00e8 molto pi\u00f9 comune negli uomini che nelle donne e nei caucasici. Nei giapponesi, il coinvolgimento oftalmologico e cardiaco sono pi\u00f9 comuni.\nLa sarcoidosi si riscontra pi\u00f9 comune in alcune professioni, come i vigili del fuoco, gli educatori, il personale militare, le persone che lavorano in settori in cui vengono utilizzati pesticidi, le forze dell'ordine e il personale sanitario.\nEziologia.\nTra le possibili cause di sarcoidosi potrebbe esserci l'esposizione a silice cristallina, che viene usata come componente di alcune compresse nella forma anidra colloidale (SiO2).\nAlcuni medici spagnoli, osservando le reazioni dell'organismo di un loro paziente alla somministrazione di antipertensivi, hanno ipotizzato che la silice contenuta nei medicinali possa essere causa di reazioni avverse anche gravi.\nL'unico elemento comune tra i vari farmaci somministrati al paziente era la silice colloidale anidra nelle compresse.\nL'associazione tra questa componente e la sarcoidosi \u00e8 dimostrata dalla comparsa e scomparsa dei sintomi in tre diverse occasioni con tre diversi farmaci.\nLa reazione probabilmente \u00e8 dovuta a una risposta immune e infiammatoria alla silice a livello intestinale che ha causato una reazione abnorme in un soggetto evidentemente predisposto alla sarcoidosi.\nSono sicuramente dei fattori predisponenti quelli immunologici, dal momento che nel granuloma sarcoidotico vi sono numerose alterazioni immunologiche che suggeriscono una risposta cellulo-mediata di tipo T helper contro antigeni ambientali. I fattori genetici sembrano essere coinvolti dal momento che vi \u00e8 un raggruppamento di casi all'interno della stessa famiglia e anche una associazione con alcuni genotipo HLA. I fattori ambientali rivestono un ruolo ancora incerto.\nDi fronte a sintomi di sarcoidosi, \u00e8 pertanto opportuno valutare sempre la terapia non solo analizzando il tipo di farmaco usato ma anche le eventuali componenti in silice.\nSegni e sintomi.\nLa sarcoidosi \u00e8 una malattia infiammatoria sistemica che pu\u00f2 colpire qualsiasi organo ma i polmoni sono coinvolti nella quasi totalit\u00e0 dei casi (pi\u00f9 del 90%). tuttavia pu\u00f2 manifestarsi in modo asintomatico, ovvero senza mostrare sintomi, e venire scoperta casualmente in circa il 5% dei casi. I sintomi pi\u00f9 comuni, che tendono a essere vaghi, comprendono stanchezza (non alleviata dal sonno, nel 66% dei casi), astenia, perdita di peso, dolori articolari (in circa il 70% dei casi), artrite (14%-38% dei casi), secchezza degli occhi, gonfiore delle ginocchia, visione sfocata, fotofobia, mancanza di respiro, tosse e lesioni cutanee. Meno frequentemente, i pazienti possono presentare emottisi. I sintomi cutanei variano e vanno da eruzioni cutanee e noduli (piccole protuberanze) all'eritema nodoso, al granuloma anulare, al lupus pernio. La sarcoidosi e il cancro possono presentarsi in maniera simile, rendendo difficile la distinzione.\nLa sarcoidosi polmonare cronica pu\u00f2 essere responsabile di insufficienza ventricolare destra. La sarcoidosi del sistema nervoso \u00e8 una possibile complicanza della sarcoidosi semplice, caratterizzata da infiammazione e depositi anomali di amiloide nel tessuto nervoso, cui pu\u00f2 conseguire una paralisi improvvisa e transitoria del VII nervo cranico.\nLa combinazione di eritema nodoso, linfoadenopatia ilare bilaterale e dolori articolari, prendono il nome di sindrome di L\u00f6fgren che ha una prognosi relativamente buona. Questa forma della malattia si verifica molto pi\u00f9 comunemente nei pazienti scandinavi rispetto a tutti gli altri.\nTratto respiratorio.\nI polmoni sono di gran lunga l'organo in cui si manifesta pi\u00f9 comunemente la sarcoidosi. Almeno il 90% delle persone colpite mostra un coinvolgimento polmonare. In generale, circa il 50% sviluppa alterazioni polmonari permanenti e dal 5% al 15% hanno una fibrosi progressiva al tessuto polmonare. La sarcoidosi del polmone \u00e8 principalmente una malattia polmonare interstiziale, in cui il processo infiammatorio coinvolge gli alveoli, i piccoli bronchi e i piccoli vasi sanguigni. Nei casi acuti e subacuti, l'esame fisico di solito rivela crepitii secchi. Almeno il 5% di persone soffrono di ipertensione arteriosa polmonare. Meno comunemente vi \u00e8 un coinvolgimento del tratto respiratorio superiore (compresa la laringe, faringe e seni paranasali), che si verifica tra il 5% e il 10% dei casi.\nLa sarcoidosi polmonare pu\u00f2 essere divisa in quattro fasi. Fase 0: nessun coinvolgimento intratoracico. Fase I: adenopatia ilare bilaterale. Fase II: coinvolgimento del parenchima polmonare. Fase III: infiltrati polmonari con fibrosi. Fase 4 - stadio terminale della malattia polmonare con fibrosi polmonare e alveolare.\nCute.\nTra il 9% e il 37% delle persone con la sarcoidosi sviluppa sintomi cutanei e ci\u00f2 \u00e8 pi\u00f9 comune negli afro-americani. La cute \u00e8 il secondo organo pi\u00f9 frequentemente colpito dopo i polmoni. Le lesioni pi\u00f9 comuni sono l'eritema nodoso, placche, eruzioni maculopapulari, noduli sottocutanei e il lupus pernio. Il trattamento non \u00e8 tuttavia necessario, dal momento che le lesioni di solito si risolvono spontaneamente entro due-quattro settimane. Anche se pu\u00f2 essere deturpante, la sarcoidosi cutanea raramente causa gravi problemi. La sarcoidosi del cuoio capelluto si presenta con la perdita di capelli a chiazze.\nCuore.\nLa frequenza del coinvolgimento del cuore varia ed \u00e8 significativamente influenzata dalla razza; in Giappone oltre il 25% delle persone con sarcoidosi sintomatica sperimenta un coinvolgimento cardiaco, mentre negli Stati Uniti e in Europa questo valore si stima essere di solo il 5%. Gli studi autoptici eseguiti negli Stati Uniti hanno evidenziato una frequenza di coinvolgimento del cuore di circa 20%-30%, mentre gli studi autoptici in Giappone hanno mostrato una frequenza del 60%. I sintomi della sarcoidosi cardiaca possono variare da anomalie asintomatiche della conduzione a un'aritmia ventricolare fatale. Le anomalie della conduzione sono le manifestazioni cardiache pi\u00f9 comuni della sarcoidosi e pu\u00f2 includere il blocco cardiaco completo. Altre anomalie sono le aritmie ventricolari che si riscontrano in circa il 23% delle persone con sarcoidosi cardiaca. La morte cardiaca improvvisa o il blocco cardiaco \u00e8 una rara complicazione della sarcoidosi cardiaca. La sarcoidosi cardiaca pu\u00f2 causare fibrosi, formazione di granuloma o l'accumulo di liquido nell'interstizio del cuore o una combinazione dei primi due.\nOcchio.\nUn coinvolgimento oculare si verifica in circa il 10%-90% dei casi. Le manifestazioni negli occhi comprendono uveite, uveoparotite e l'infiammazione della retina che pu\u00f2 causare la perdita dell'acuit\u00e0 visiva o la cecit\u00e0. La manifestazione oftalmologico pi\u00f9 comune di sarcoidosi \u00e8 l'uveite. La combinazione di uveite anteriore, parotite, paralisi del VII nervo cranico e febbre, prende nome di \"sindrome di Heerford\". Sono stati anche osservati noduli alla sclera associati alla sarcoidosi.\nSistema nervoso.\nUno qualsiasi dei componenti del sistema nervoso pu\u00f2 risultare coinvolto nella condizione. La sarcoidosi che colpisce il sistema nervoso \u00e8 nota come \"neurosarcoidosi\". I nervi cranici sono pi\u00f9 comunemente colpiti, in circa il 5%-30% dei casi di neurosarcoidosi, mentre la paralisi del nervo faciale, spesso bilaterale, \u00e8 la manifestazione neurologica pi\u00f9 comune. La condizione si verifica improvvisamente ed \u00e8 solitamente transitoria. Il coinvolgimento del sistema nervoso centrale \u00e8 presente nel 10%-25% dei casi di sarcoidosi. Altre manifestazioni comuni della neurosarcoidosi comprendono disfunzioni del nervo ottico, papilledema, disfunzione del palato, alterazioni del sistema neuroendocrino, alterazioni dell'udito, anomalie dell'ipotalamo e dell'ipofisi, meningite cronica e neuropatia periferica. La mielopatia, cio\u00e8 il coinvolgimento del midollo spinale, si verifica in circa il 16%-43% dei casi di neurosarcoidosi ed \u00e8 spesso associata con una prognosi meno favorevole. Il coinvolgimento del sistema neuroendocrino nella neurosarcoidosi si verifica in circa il 5%-10% dei casi e pu\u00f2 comportare il diabete insipido, cambiamenti nel ciclo mestruale e disfunzione ipotalamica. Quest'ultima pu\u00f2 portare a cambiamenti nella temperatura corporea, nell'umore e e nella produzione di prolattina.\nFunzione endocrina e esocrina.\nSpesso si riscontra, nei casi di sarcoidosi, un aumento della prolattina; si stima che tra il 3% e il 32% dei casi presentino iperprolattinemia e ci\u00f2 porta spesso, nelle donne, a amenorrea, galattorrea o alla mastite non puerperale. Inoltre, vi \u00e8 frequentemente un aumento della 1,25-diidrossi-vitamina D, il metabolita attivo della vitamina D, solitamente idrossilato nel rene, ma che nei pazienti con sarcoidosi pu\u00f2 essere idrossilata al di fuori di essi, ovvero all'interno delle cellule immunitarie che si trovano nei granulomi. L'1 alfa, 25(OH)2D3 \u00e8 la causa principale dell'ipercalcemia riscontrabile nei casi di sarcoidosi. La produzione di interferone gamma prodotto da linfociti e macrofagi attivati, svolge un ruolo importante nella sintesi di calcitriolo. L'ipercalciuria (eccessiva secrezione di calcio nelle urine) e l'ipercalcemia (una quantit\u00e0 troppo elevata di calcio nel sangue) si riscontrano in meno del 10% dei casi. Una disfunzione tiroidea \u00e8 presente nel 4,2%-4,6% dei casi.\nL'allargamento della parotide si verifica in circa il 5%-10% delle persone e vi \u00e8, di regola, un coinvolgimento bilaterale. La ghiandola di solito non appare tenera, ma dura e liscia. Pu\u00f2 riscontrarsi una bocca asciutta; le altre ghiandole esocrine raramente sono coinvolte. Gli occhi, le ghiandole o le parotidi, vengono interessate nel 20%-50% dei casi.\nApparato gastrointestinale e genito-urinario.\nUn coinvolgimento sintomatico dell'apparato gastrointestinale, con l'esclusione del fegato, si verifica in meno dell'1% di persone e lo stomaco \u00e8 l'organo pi\u00f9 frequentemente colpito, anche se l'intestino pu\u00f2 essere interessato in alcuni rari casi. Studi autoptici hanno riscontrato un coinvolgimento gastrointestinale in meno del 10% dei pazienti con sarcoidosi. Questi casi si presentano in modo simile alla malattia di Crohn che \u00e8 una frequente patologia granulomatosa dell'intestino. Le autopsie hanno rivelato anche un coinvolgimento del pancreas nell'1%-3% dei pazienti. Sintomi al rene si verificano solo nello 0,7% dei casi, anche se all'autopsia \u00e8 stato dimostrato tale organo viene colpito nel 22% dei pazienti ed esclusivamente nei casi di malattia cronica. I sintomi renali solitamente consistono in una nefrocalcinosi, anche se pu\u00f2 essere riscontrata una nefrite granulomatosa interstiziale che si manifesta con una ridotta \"clearance\" della creatinina. Meno comunemente possono essere colpiti l'epididimo, i testicoli, la prostata, le ovaie, le tube di Falloppio, l'utero o la vulva. Un coinvolgimento testicolare \u00e8 stato riscontrato, in sede autoptica, in circa il 5% dei pazienti. Nei maschi, la sarcoidosi pu\u00f2 portare alla sterilit\u00e0.\nCirca il 70% dei pazienti presentano granulomi nel fegato, anche se solo nel circa il 20%-30% dei casi si riscontrano anomalie nei test di funzionalit\u00e0 epatica. In circa il 5%-15% vi \u00e8 anche epatomegalia, cio\u00e8 l'ingrossamento del fegato. Solo il 5%-30% dei casi di coinvolgimento epatico sono sintomatici. L'ittero si verifica raramente.\nEmatologia e immunologia.\nAnomalie negli esami del sangue sono frequenti, riscontrabili in oltre il 50% dei casi, tuttavia ci\u00f2 non \u00e8 sufficiente per formulare una diagnosi. La linfopenia \u00e8 l'anomalia ematologica pi\u00f9 comune nella sarcoidosi. L'anemia si verifica in circa il 20% delle persone con sarcoidosi. La leucopenia \u00e8 meno comune e si verifica ancora meno frequentemente ma raramente \u00e8 grave. Anche la trombocitopenia e l'anemia emolitica sono piuttosto rare. In assenza di splenomegalia, leucopenia pu\u00f2 riflettere coinvolgimento del midollo osseo, ma la presentazione pi\u00f9 comune \u00e8 una ridistribuzione delle cellule T del sangue ai siti della malattia. Altri reperti non specifici includono monocitosi, che si riscontra nella maggior parte dei casi di sarcoidosi, aumento degli enzimi epatici o della fosfatasi alcalina. Gli individui con sarcoidosi hanno spesso anomalie immunologiche come le allergie. L'ipergammaglobulinemia policlonale \u00e8 anch'essa un'anomalia immunologica piuttosto comune riscontrabile nella sarcoidosi.\nLa linfoadenopatia (ingrossamento dei linfonodi) \u00e8 frequente nella sarcoidosi e si riscontra nel 15% dei casi. I linfonodi intratoracici appaiono ingranditi nel 75%-90% di tutti i pazienti; solitamente si tratta di linfonodi ilari, ma anche quelli paratracheali vengono comunemente coinvolti. La linfoadenopatia periferica \u00e8 molto comune, con coinvolgimento soprattutto dei linfonodi cervicali, ascellari, epitrocleari e inguinali. Circa il 75% dei casi mostrano un coinvolgimento della milza visibile al microscopio, anche se solo in circa il 5-10% dei casi si arriva alla splenomegalia.\nDiagnosi.\nLa diagnosi richiede una valutazione combinata dei dati clinici, radiologici e istologici, e va confermata con esame istologico (di norma eseguito nelle sedi pi\u00f9 accessibili, come pu\u00f2 essere una biopsia transbronchiale in corso di broncoscopia, o una biopsia linfonodale). La sarcoidosi pu\u00f2 essere diagnosticata inaspettatamente su radiografie del torace di routine sotto forma di adenopatia ilare bilaterale o presentarsi con linfoadenopatia periferica. Anche la PET mostra un'elevata sensibilit\u00e0 diagnostica.\nL'esame radiologico dimostra che:\nIn caso di evidenti segni clinici di Sindrome di L\u00f6fgren, si pu\u00f2 evitare la conferma istologica qualora il lavaggio broncoalveolare abbia evidenziato la tipica linfocitosi CD4+.\nComplessivamente, la diagnosi \u00e8 di esclusione, in quanto non ci sono ancora test sufficiente specifici per questa patologia.\nDal punto di vista laboratoristico in corso di sarcoidosi sono elevati la beta2-microglobulina, prodotta dai linfociti, e l'ACE (Enzima Convertitore dell'Angiotensina) prodotto dalle cellule del granuloma sarcoide e indice di attivit\u00e0 della malattia.\nTrattamento.\nIl trattamento della malattia non \u00e8 strettamente necessario. La somministrazione di corticosteroidi, in particolar modo di prednisone, con lo scopo di ridurre la risposta infiammatoria rappresenta l'approccio terapeutico d'elezione. Il ricorso a farmaci diversi, quali il metotrexate, l'azatioprina, melatonina, l'idrossiclorochina e la ciclosporina, \u00e8 giustificato nei pazienti con sarcoidosi sistemica che non rispondono alla terapia steroidea o che necessitano di dosi di mantenimento troppo elevate. In alcuni casi si ricorre all'associazione dell'immunosoppressore e dello steroide per migliorare il controllo della malattia. Scopo della terapia con corticosteroidi e farmaci citotossici \u00e8 la riduzione del processo infiammatorio e della formazione di granulomi.\nL'uso dell'ACE vale solo come test orientativo, ma non \u00e8 in alcun modo specifico.\nRecentemente \u00e8 stato individuato un probabile marker indicatore dell'attivit\u00e0 macrofagica, cio\u00e8 quei macrofagi alveolari attivati ed esponenti l'antigene, secondo l'MHC classe II, ai linfociti: la chitotriosidasi, una chitinasi utile secondo i ricercatori a formare un quadro globale e indicativo sulla gravit\u00e0 della malattia.\nPrognosi.\nLa sarcoidosi pu\u00f2 guarire spontaneamente o diventare cronica, con esacerbazioni e remissioni. In alcune persone, tale condizione pu\u00f2 progredire fino alla fibrosi polmonare e, quindi, alla morte. Circa la met\u00e0 dei casi si risolvono senza un trattamento o entro 12-36 mesi dall'inizio della cura, mentre la quasi totalit\u00e0 guarisce entro i cinque anni. Alcuni casi, tuttavia, possono persistere per diversi decenni. Due terzi delle persone con la sarcoidosi, raggiungono una remissione dei sintomi entro 10 anni dalla diagnosi. Quando vi \u00e8 un coinvolgimento cardiaco, la prognosi \u00e8 generalmente meno favorevole, anche se un trattamento a base di corticosteroidi appare efficace nel migliorare la conduzione atrio-ventricolare. La prognosi tende a essere meno favorevole nella popolazione afro-americana, rispetto a quella caucasica.\nSembra che gli individui con sarcoidosi vedano aumentata significativamente la probabilit\u00e0 di sviluppare un tumore, in particolare il tumore del polmone, i linfomi e negli altri organi noti per essere coinvolti nella sarcoidosi. Nella sindrome sarcoidosi-linfoma, la sarcoidosi \u00e8 seguita dallo sviluppo di una sindrome linfoproliferativa come il linfoma non-Hodgkin. Ci\u00f2 pu\u00f2 essere attribuito alle anomalie immunologiche sottostanti che si verificano durante il processo della sarcoidosi.\nLa sarcoidosi pu\u00f2 anche essere una conseguenza di un tumore o verificarsi in concomitanza con esso. Sono stati riportati casi di leucemia a cellule capellute, leucemia mieloide acuta e leucemia mieloblastica acuta, associati alla sarcoidosi."}
{"id": "2425926", "revid": "599013", "url": "https://it.wikipedia.org/wiki?curid=2425926", "title": "Greg Ellis (giocatore di football americano)", "text": "Carriera.\n\"N.B.: Dalla stagione 1998 alla 2000 nella NFL non venivano contati i tackle.\"\nStagione 1998\nSelezionato come ottava scelta assoluta dai Dallas Cowboys, \u00e8 sceso in campo per la prima volta in una partita ufficiale ed ha debuttato da titolare il 6 settembre contro gli Arizona Cardinals. Ha giocato 16 partite tutte da titolare facendo 3 sack. \nStagione 1999\nHa giocato 13 partite tutte da titolare facendo 7,5 sack e un intercetto per 87 yard con un touchdown.\nStagione 2000\nHa giocato 16 partite tutte da titolare facendo 3 sack.\nStagione 2001\nHa giocato 16 partite tutte da titolare facendo 60 tackle di cui 45 da solo, 6 sack, 5 deviazioni difensive e 3 fumble forzati. \nStagione 2002\nHa giocato 15 partite tutte da titolare facendo 66 tackle\"record personale\" di cui 49 da solo, 7,5 sack, 2 deviazioni difensive, un intercetto e 2 fumble forzati.\nStagione 2003\nHa giocato 16 partite tutte da titolare facendo 48 tackle di cui 33 da solo, 8 sack, 9 deviazioni difensive e 4 fumble forzati\"record personale\".\nStagione 2004\nHa giocato 16 partite tutte da titolare facendo 59 tackle di cui 44 da solo, 9 sack, 9 deviazioni difensive ed un fumble forzato.\nStagione 2005\nHa giocato 16 partite di cui 13 da titolare facendo 35 tackle di cui 25 da solo, 8 sack, 6 deviazioni difensive e 2 fumble forzati.\nStagione 2006\nHa giocato 9 partite tutte da titolare facendo 30 tackle di cui 23 da solo, 4,5 sack, 2 deviazioni difensive, un intercetto perdendo una iarda e 3 fumble forzati.\nStagione 2007\nHa giocato 13 partite di cui 10 da titolare facendo 31 tackle di cui 24 da solo, 12,5 sack \"record personale\", una deviazione difensiva e 3 fumble forzati.\nStagione 2008\nHa giocato 16 partite tutte da titolare facendo 36 tackle di cui 25 da solo, 8 sack, una deviazione difensiva ed un intercetto per 11 yard.\nStagione 2009\nIl 15 agosto dopo esser stato sul mercato dei free agent ha firmato un contratto di 3 anni con gli Oakland Raiders. \nHa giocato 14 partite tutte da titolare saltandone 2 per un problema al ginocchio, ha fatto 29 tackle di cui 25 da solo, 7 sack, una deviazione difensiva e 2 fumble forzati.\nL'8 marzo \u00e8 stato svincolato dai Raiders."}
{"id": "2425927", "revid": "1591878", "url": "https://it.wikipedia.org/wiki?curid=2425927", "title": "Plutei di Teodote", "text": " \nI plutei di Teodote sono due plutei istoriati provenienti dall'oratorio di San Michele alla Pusterla, nel monastero di Santa Maria Teodote. Risalenti alla prima met\u00e0 dell'VIII secolo e conservati presso i Musei civici di Pavia, sono una delle pi\u00f9 alte testimonianze della scultura longobarda nel periodo di massima fioritura dell'arte longobarda, la Rinascenza liutprandea.\nCaratteristiche.\nLe lastre sono in marmo. Recano entrambe motivi naturalistici e rappresentano, rispettivamente, l'albero della vita tra ketos (Ceto) e pavoni che bevono da una fonte sormontata dalla croce. Nella riduzione simbolica ed energica delle immagini del bassorilievo s'impone \u00abun senso puramente bidimensionale e grafico del rilievo, staccato dal fondo in forza di un incisivo disegno\u00bb. \nI plutei sono ricordati con il nome di Teodote, nobildonna bizantina amante di re Cuniperto (688-700), posta in seguito dallo stesso sovrano nel monastero detto di Santa Maria alla Pusterla o di Santa Maria Teodote (oggi seminario diocesano di Pavia), presso il quale sorgeva l'oratorio di San Michele."}
{"id": "2425928", "revid": "104458", "url": "https://it.wikipedia.org/wiki?curid=2425928", "title": "Pluteo di Teodote", "text": ""}
{"id": "2425930", "revid": "287204", "url": "https://it.wikipedia.org/wiki?curid=2425930", "title": "Plymouth (Minnesota)", "text": "Plymouth \u00e8 una citt\u00e0 degli Stati Uniti d'America, nella contea di Hennepin, nello Stato del Minnesota.\n\u00c8 un sobborgo di Minneapolis."}
{"id": "2425932", "revid": "767487", "url": "https://it.wikipedia.org/wiki?curid=2425932", "title": "Maple Grove (Minnesota)", "text": "Maple Grove \u00e8 una citt\u00e0 degli Stati Uniti d'America, nella contea di Hennepin, nello Stato del Minnesota.\n\u00c8 un sobborgo di Minneapolis."}
{"id": "2425933", "revid": "190231", "url": "https://it.wikipedia.org/wiki?curid=2425933", "title": "What Happens in Vegas", "text": ""}
{"id": "2425935", "revid": "1305772", "url": "https://it.wikipedia.org/wiki?curid=2425935", "title": "Eden Prairie", "text": "Eden Prairie \u00e8 una citt\u00e0 degli Stati Uniti d'America, nella contea di Hennepin, nello Stato del Minnesota.\n\u00c8 un sobborgo sud-occidentale di Minneapolis."}
{"id": "2425936", "revid": "15756", "url": "https://it.wikipedia.org/wiki?curid=2425936", "title": "Classe Elli", "text": "Le fregate della classe Elli della Marina greca sono delle unit\u00e0 missilistiche tipo Kortenaer di costruzione olandesi.\nLe prime due unit\u00e0 della classe furono acquisite dai greci mentre erano in costruzione per la Marina Olandese all'inizio degli anni ottanta.\nLe unit\u00e0 in costruzione i cui nomi originari erano \"Pieter Florisz (F-812)\" e \"Witte de With (F-813)\" vennero ribattezzate rispettivamente \"Elli (F450)\" e \"Limnos (F451)\" e vennero allestite con delle modifiche rispetto alle gemelle olandesi.\nCaratteristiche.\nLe modifiche all'armamento vedono il CIWS Goalkeeper sostituito dal Phalanx e la presenza di un secondo cannone da 76/62mm a poppa sul cielo dell'hangar, mentre le fregate olandesi ne avevano un solo a prua. L'hangar delle fregate greche \u00e8 due metri pi\u00f9 lungo, per ospitare due elicotteri AB 212, al posto del Sea Lynx delle sorelle olandesi. L'allestimento di massima \u00e8 similare tra le due classi, con le Kortenaer che sono leggermente pi\u00f9 larghe ma molto pi\u00f9 pesanti.\nL'apparato motore \u00e8 uguale a quello delle Kortaener, del tipo COGOG basato su turbine a gas inglesi Rolls-Royce, con due turbine Tyne per l'andatura di crociera e due turbine Olympus per l'andatura ad alta velocit\u00e0, cos\u00ec come uguale \u00e8 l'elettronica ed il resto dell'armamento, con due lanciamissili quadrupli di missili antinave Harpoon, un lanciamissili ottuplo per missili antiaerei Sea Sparrow e quattro lanciasiluri da 324mm in due impianti binati.\nServizio.\nLe Kortenaer olandesi andate in disarmo sono state tutte (tranne due acquistate dagli Emirati Arabi Uniti), acquistate dai greci tra il 1993 e il 2001 a completare nella Elleniko Polemik\u00f3 Naftik\u00f3 una classe omogenea di unit\u00e0 navali. La differenza rispetto alle prime due unit\u00e0 \u00e8 la presenza di un solo cannone da 76/62mm, mentre anche in queste navi il CIWS Goalkeeper \u00e8 stato sostituito con il Phalanx.\nPer sei delle dieci unit\u00e0 \u00e8 previsto un programma di ammodernamento che dovrebbe essere completato nel 2009. I lavori previsti per Kountouriotis (F-462) e Adrias (F-459) sono stati completati.\nLe altre quattro unit\u00e0 interessate sono Navarinon (F-461), Limnos (F-451), Elli (F-450), e Aegaeon (F-460) ed i lavori sono eseguiti nel cantiere navale di Skaramagas.\nLe principali opere di ammodernamento da eseguire sono le seguenti:"}
{"id": "2425937", "revid": "767487", "url": "https://it.wikipedia.org/wiki?curid=2425937", "title": "Coon Rapids (Minnesota)", "text": "Coon Rapids \u00e8 una citt\u00e0 degli Stati Uniti d'America, nella contea di Anoka, nello Stato del Minnesota.\n\u00c8 un sobborgo settentrionale di Minneapolis."}
{"id": "2425939", "revid": "466539", "url": "https://it.wikipedia.org/wiki?curid=2425939", "title": "DFB-Pokal 1983-1984", "text": "La Coppa di Germania 1983-1984 fu 41\u00aa edizione della coppa che fu vinta dal che sconfisse il Borussia M\u00f6nchengladbach 8-7 ai rigori. Fu la prima volta che il torneo si concluse con i tiri dagli 11 metri."}
{"id": "2425941", "revid": "80598", "url": "https://it.wikipedia.org/wiki?curid=2425941", "title": "Mu (casa discografica)", "text": ""}
{"id": "2425943", "revid": "767487", "url": "https://it.wikipedia.org/wiki?curid=2425943", "title": "DFB-Pokal 1957", "text": "La DFB Cup 1957 fu la 14\u00aa edizione della coppa. Inizi\u00f2 il 1\u00ba aprile 1957 concludendosi il 29 dicembre 1957. In finale il FC Bayern M\u00fcnchen sconfisse 1-0 il Fortuna D\u00fcsseldorf, vincendo il suo primo titolo."}
{"id": "2425950", "revid": "80598", "url": "https://it.wikipedia.org/wiki?curid=2425950", "title": "Paradiso (casa discografica)", "text": "La Paradiso \u00e8 stata una casa discografica italiana, fondata nel 1979 ed attiva negli anni ottanta.\nStoria.\nLa Paradiso venne fondata da Giancarlo Lucariello come etichetta per pubblicare i dischi degli artisti da lui prodotti; la sede era a Milano.\nPer la distribuzione si affidava alla CGD, casa discografica che, con il cessare delle attivit\u00e0 della Paradiso, ne ha acquisito il catalogo.\nTra gli artisti che ha pubblicato i pi\u00f9 noti sono Gianni Togni, Riccardo Fogli, Viola Valentino e Vincenzo Spampinato.\nDischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2425951", "revid": "122173840", "url": "https://it.wikipedia.org/wiki?curid=2425951", "title": "Frenata assistita", "text": "La frenata assistita, o BAS (\"Brake Assistant System\") o HBA (\"Hydraulic Brake Assist\") \u00e8 un dispositivo presente in alcune automobili che ha lo scopo di generare la massima potenza frenante disponibile, qualora la pressione esercitata sul pedale del freno non dovesse risultare sufficiente.\nFunzionamento.\nSe in una frenata d'emergenza, riconosciuta come tale in base alla rapidit\u00e0 di spinta sul pedale del freno, la pressione esercitata non dovesse risultare sufficiente ad azionare l'ABS, il BAS innalza istantaneamente la pressione fino al valore massimo possibile, mantenendo tale valore anche in caso di diminuzione della forza sul pedale da parte del guidatore. Ci\u00f2 permette di rientrare nel campo d'azione dell'ABS, lasciando a quest'ultimo il compito di evitare il bloccaggio delle ruote.\nAEB e AEBS.\nL\"'Autonomous Emergency Braking\", prodotto da Bosch, \u00e8 ancora pi\u00f9 evoluto. Un sistema di telecamere video e infrarossi (che funzionano in notturna) rileva quando il veicolo si sta avvicinando troppo a quello che precede: oltre i 30\u00a0km/orari, avvisa il guidatore, e anche a velocit\u00e0 inferiori, fornisce maggiore forza alla frenata se questi aziona il pedale del freno, oppure attua una frenata di emergenza con la massima potenza per evitare la collisione. In un futuro prossimo, la frenata assistita si abbiner\u00e0 anche al riconoscimento di ciclisti e pedoni, che gi\u00e0 esiste in commercio su alcuni modelli di auto.\nL'AEB esiste da oltre dieci anni, ma ancora si trova difficilmente su modelli dal prezzo inferiore ai dollari. La National Highway Traffic Safety Administration e l'Insurance Institute for Highway Safety hanno annunciato a marzo 2016 un accordo con 20 case automobilistiche USA, che coprono oltre il 90% del mercato statunitense, per introdurre l'AEB di serie su tutti i veicoli a partire dal 1\u00ba settembre 2022. La strada dell'autoregolamentazione su base volontaria \u2013 stima l\"'authority\" \u2013 ha consentito di anticipare di tre anni i tempi di introduzione della nuova tecnologia, la pi\u00f9 promettente dai tempi della diffusione del controllo elettronico di stabilit\u00e0, due decenni prima."}
{"id": "2425953", "revid": "767487", "url": "https://it.wikipedia.org/wiki?curid=2425953", "title": "Inuyasha the Movie - Il castello al di l\u00e0 dello specchio", "text": " \u00e8 un film del 2002 diretto da Toshiya Shinohara. \u00c8 il secondo film anime basato sulla serie manga sh\u014dnen \"Inuyasha\" di Rumiko Takahashi. Il film fu distribuito in Giappone il 21 dicembre 2002 dalla Toho.\nTrama.\nIl mezzodemone Inuyasha, la studentessa Kagome Higurashi, il monaco Miroku, la sterminatrice di demoni Sango e il demone volpe Shippo combattono e sconfiggono il loro arcinemico Naraku. Di conseguenza, il Vortice del Vento di Miroku con cui Naraku ha maledetto la sua famiglia scompare dalla sua mano, mentre altrove, il fratello di Sango, Kohaku, viene liberato dal controllo di Naraku. Con quest'ultimo apparentemente sconfitto, Inuyasha, Kagome e Shippo si separano da Miroku e Sango per continuare a cercare i frammenti della Sfera dei Quattro Spiriti. Miroku torna dal suo maestro Mushin, e Sango torna al suo villaggio e trova l\u00ec l'amnesico Kohaku. Mushin presenta a Miroku un compito che deve essere affidato al discendente sopravvissuto della sua famiglia che sconfigge Naraku: distruggere un demone che minaccia di gettare il mondo nella notte eterna.\nKagura e Kanna, due delle incarnazioni di Naraku, si imbattono in uno specchio in un santuario nascosto e risvegliano una fanciulla che si dichiara Kaguya, la principessa del cielo. In cambio della sua liberazione, Kaguya promette di esaudire il pi\u00f9 grande desiderio di Kagura: essere libera. Kagura e Kanna cercano di recuperare cinque oggetti che libereranno completamente Kaguya dal suo specchio.\nInuyasha viaggia nell'era moderna alla ricerca di Kagome. In citt\u00e0, Kagome nasconde con rabbia Inuyasha al pubblico in una cabina fotografica in cui suo fratello Sota mette scherzosamente delle monete, scattando foto dei due mentre litigano. Nell'era feudale, Kagome prende i loro volti da una delle foto e li mette in un medaglione a forma di cuore che offre a Inuaysha, che apparentemente lo rifiuta. Pi\u00f9 tardi, si imbattono in Kagura, Kanna e Kaguya, la prima delle quali strappa una manica della Veste del Cane di Fuoco di Inuyasha poich\u00e9 \u00e8 uno dei cinque oggetti necessari. Kagome costringe i demoni a fuggire dopo la battaglia, mentre Kaguya nota che la strana aura che la circonda che non corrisponde al tempo dell'era feudale. Successivamente, Inuyasha, Kagome e Shippo incontrano Akitoki Hojo, l'antenato di un compagno di classe di Kagome, che ha intenzione di gettare il suo Scialle dell'Angelo nel monte Fuji.\nMiroku e il suo servitore tanuki Hachi apprendono, mentre cercano il demone che dovrebbe distruggere, che suo nonno ha sconfitto Kaguya, affidando la sua Veste dell'Angelo alla famiglia Hojo. Dopo che Kagura e Kanna hanno trovato gli oggetti rimanenti, Kaguya va a prendersi la veste combattendo contro Inuyasha. Lo trattiene su un albero e Kagome si sacrifica per proteggerlo da una freccia sacra che Kaguya ha deviato da lei. Kaguya quindi prende Kagome come prigioniera, offrendosi di liberarla se Inuyasha diventer\u00e0 suo servitore.\nKaguya ha iniziato a congelare il tempo nella notte eterna. Kagura sospetta che Kaguya non sia chi dice di essere e cerca di attaccarla, ma Kaguya teletrasporta Kagura e Kanna altrove. Dopo la sua fuga, Inuyasha, Hojo e Shippo si uniscono a Miroku, Hachi, Sango, Kohaku e la compagna nekomata di Sango, Kirara, per infiltrarsi nel castello di montagna di Kaguya. Tutti tranne Hachi e Hojo usano gli oggetti del kit di pronto soccorso di Kagome dell'era moderna per sopravvivere al congelamento del tempo, mentre Inuyasha rimane inalterato avendo indossato il medaglione di Kagome. Combattono Kaguya inutilmente e lei trasforma Inuyasha in un demone a tutti gli effetti. Kagome supplica Inuyasha di fermarsi, ma dopo essere stata liberata da Shippo, finisce per baciare Inuyasha per riportarlo in s\u00e9; egli promette di rimanere un mezzodemone pi\u00f9 a lungo per il suo bene.\nDopo che Kaguya ha rivelato di essere in realt\u00e0 un demone che ha assorbito la vera Kaguya, Naraku appare, avendo simulato la sua morte nascondendosi nella schiena di Kohaku, in attesa che Kaguya uscisse dal nascondiglio per assorbire il suo potere e ottenere la propria immortalit\u00e0. Gli eroi sconfiggono Kaguya prima che Naraku possa assorbirla, e lei viene uccisa dal ripristinato Vortice del Vento di Miroku. Tutti fuggono dal castello in rovina attraverso lo specchio di Kanna, con Naraku che porta Kohaku con s\u00e9. Gli eroi tornano in salvo e il tempo torna alla normalit\u00e0. Inuyasha, Kagome, Miroku, Sango, Shippo e Kirara riprendono la loro missione per trovare i frammenti della Sfera dei Quattro Spiriti e Hojo getta la veste nel monte Fuji.\nDistribuzione.\nEdizione italiana.\nL'edizione italiana del film, distribuita direttamente in DVD-Video, fu curata dalla Dynit. Il doppiaggio fu eseguito dalla E.T.S. e diretto da Fabrizio Mazzotta su dialoghi di Gianluca Aicardi.\nEdizioni home video.\nL'edizione italiana fu distribuita in DVD il 10 maggio 2005 dalla Terminal Video Italia. Il DVD include come extra un video promozionale giapponese, l'ending senza titoli, i trailer e spot TV giapponesi e italiano, un testo informativo sul \"Taketori monogatari\" e una galleria artistica. Il film fu distribuito in Blu-ray Disc il 27 settembre 2017 nel primo disco del cofanetto \"Inuyasha - The Movies Collection\", insieme al precedente \"Inuyasha the Movie - Un sentimento che trascende il tempo\"; questa edizione non include contenuti speciali.\nAccoglienza.\nIncassi.\nIl film chiuse al decimo posto del botteghino giapponese nella sua quarta e ultima settimana, incassando un totale di 1,04 miliardi di yen."}
{"id": "2425959", "revid": "767487", "url": "https://it.wikipedia.org/wiki?curid=2425959", "title": "Quick the Word, Sharp the Action", "text": "Quick the Word, Sharp the Action \u00e8 il quarto album del gruppo musicale britannico degli Hundred Reasons, registrato a Riga nel 2007, pubblicato dall'etichetta discografica V2 il 15 ottobre dello stesso anno e la cui riedizione \u00e8 stata messa in commercio il 20 aprile 2009."}
{"id": "2425960", "revid": "55935", "url": "https://it.wikipedia.org/wiki?curid=2425960", "title": "Tolemeo II Filadelfo", "text": ""}
{"id": "2425961", "revid": "599013", "url": "https://it.wikipedia.org/wiki?curid=2425961", "title": "Blind Alley", "text": ""}
{"id": "2425962", "revid": "80598", "url": "https://it.wikipedia.org/wiki?curid=2425962", "title": "Shirak (casa discografica)", "text": ""}
{"id": "2425963", "revid": "729019", "url": "https://it.wikipedia.org/wiki?curid=2425963", "title": "Shirak Records", "text": "La Shirak Records (o semplicemente Shirak) \u00e8 stata una casa discografica italiana, attiva negli anni settanta e ottanta.\nStoria della Shirak.\nDopo l'esperienza con i Circus 2000, il batterista Johnny Betti decise di fondare una casa discografica, pur continuando l'attivit\u00e0 musicale nel gruppo di jazz rock dei Living life.\nNacque cos\u00ec la Shirak, distribuita dapprima dalla Vedette ed in seguito dalla Panarecord.\nNel corso della sua attivit\u00e0 l'etichetta spazi\u00f2 su vari generi, dal folk di gruppi come La Lionetta ai cantautori come Carlo Credi, dalla disco music di Chrissy G alla new wave dei Blind Alley.\nAlla fine degli anni '80, dopo lo spostamento della sede dall'originaria via dei Mercanti a piazza Emanuele Filiberto 15, la Shirak cessa l'attivit\u00e0.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nLa catalogazione della Shirak, a partire dal 1978, \u00e8 composta dalla lettera S, di Shirak, e dalla iniziali dell'artista (ad esempio, SLL per i Living Life o SCG per Christine Greaves), mentre la numerazione \u00e8 progressiva; a partire dal 1983 invece i numeri di catalogo avranno come prime due cifre le finali dell'anno (un disco pubblicato nel 1987 inizier\u00e0 quindi per 87). La lettera iniziale C indica gli album compilation (almeno due nel 1984, uno per la new wave con sigla CNW e l'altro per l'heavy metal con sigla CHM)."}
{"id": "2425969", "revid": "339392", "url": "https://it.wikipedia.org/wiki?curid=2425969", "title": "Black Friars Bridge", "text": ""}
{"id": "2425971", "revid": "24750208", "url": "https://it.wikipedia.org/wiki?curid=2425971", "title": "SerT", "text": ""}
{"id": "2425974", "revid": "767487", "url": "https://it.wikipedia.org/wiki?curid=2425974", "title": "Jimmy Pursey", "text": ""}
{"id": "2425982", "revid": "33751", "url": "https://it.wikipedia.org/wiki?curid=2425982", "title": "Tianjin Jinmen Hu Zuqiu Julebu", "text": "Il Tianjin Jinmen Hu Zuqiu Julebu (), a volte tradotto come \"Tianjin Tiger Football Club\" o \"Tianjin Jinmen Tiger Football Club\" e precedentemente conosciuto come Tianjin Teda, \u00e8 una societ\u00e0 calcistica cinese di Tientsin, di propriet\u00e0 del gruppo TEDA Holding (acronimo di \"Tianjin Economic-Technological Development Area\", zona di sviluppo economico e tecnologico di Tientsin), conglomerato a controllo statale.\nLa squadra fu fondata nel 1951 e assunse il nome attuale nel 1998, anno in cui si laure\u00f2 campione della seconda divisione cinese.\nLo stadio di casa della squadra \u00e8 lo stadio del Centro olimpico di Tientsin, che ha una capienza di 54 696 spettatori. Ha giocato le partite interne anche nel TEDA Football Stadium, impianto situato nella zona di sviluppo economico e tecnologico di Tianjin.\nCostituito nel 1951 come \"North China Team\", nel 1957 la societ\u00e0 divenne \"Tianjin City Football Club\", denominazione che mantenne fino al 1993. Con questo nome vinse vari titoli e coppe nazionali. Nel 1993 divenne un club interamente professionistico. Da allora ha messo in bacheca una Coppa della Cina (2011) ed \u00e8 giunto secondo nella Chinese Super League 2010.\nIl 18 giugno 2015 il Tianjin Taida acquist\u00f2 l'attaccante Sun Ke per la cifra record per un giocatore cinese di 66 milioni di yuan (9,3 milioni di euro).\nStoria.\nTianjin Football Club.\nIl club fu fondato nel 1951 quando l'autorit\u00e0 sportiva locale decise di mettere insieme i migliori calciatori della zona di Pechino e Tientsin, costituendo il \"North China team\", nome tratto da quello della squadra che nel 1910 aveva rappresentato la zona nei Giochi Nazionali Cinesi. Nel 1951 partecip\u00f2 al primo campionato cinese a girone unico su scala nazionale, finendo quarto.\nCostituitosi come club con sede a Tientsin, autonomo da Pechino, nel 1957 prese parte alla neonata Super League, dove si piazz\u00f2 secondo. Nel 1959, sotto la guida dell'ex capitano Zeng Xuelin, divenuto allenatore, fece registrare notevoli miglioramenti e nel 1960 vinse campionato e Coppa di Cina. Con la cosiddetta grande rivoluzione culturale il calcio in Cina sub\u00ec una netta frenata e quando l'attivit\u00e0 agonistica riprese a livello professionistico Zeng Xuelin si era gi\u00e0 trasferito a Pechino per allenare il Beijing football team.\nEpoca professionistica.\nNel 1994 il campionato cinese divenne professionistico. Il nuovo allenatore Lin Xinjiang guid\u00f2 il Tianjin al secondo posto in China League One e alla promozione in massima serie. Nel 1995 la squadra firm\u00f2 un contratto di sponsorizzazione con Samsung e sul campo ottenne la salvezza. Con la partenza di Lin Xinjiang la squadra accus\u00f2 una crisi, che la port\u00f2 a retrocedere in seconda serie nel 1997. Il 16 febbraio 1998 il club fu rilevato dal TEDA Holding, acronimo di \"Tianjin Economic-Technological Development Area\", zona di sviluppo economico e tecnologico di Tientsin, un conglomerato a controllo statale. Il gruppo rilev\u00f2 anche il Tianjin Vanke, squadra rivale, per formare il \"Tianjin Teda\" in vista dell'inizio della stagione calcistica 1998. Promosso in massima serie, il club fatic\u00f2 a mantenere la massima divisione negli anni successivi. Parve capitolare nel 2003, ma riusc\u00ec a battere i quotati rivali dello Shanghai International all'ultima giornata, salvandosi nuovamente. In seguito fu scoperta una combine: l'allenatore Yang Yifeng aveva corrotto Shen Si, Qi Hong, Jiang Jin e Li Ming, giocatori dello Shanghai International, per \"accomodare\" il risultato. Nel 2004 raggiunge la semifinale di Coppa della Super League\nBisogn\u00f2 attendere il 2008 per rivedere la squadra conseguire qualche risultato di rilievo. Sotto la guida di Zuo Shusheng la compagine di Tientsin si qualific\u00f2 per la AFC Champions League per la prima volta nella sua storia. All'inizio della stagione 2009 ingaggi\u00f2 Li Guangyi come nuovo allenatore, ma i giocatori ben presto si ammutinarono quando scoprirono che il nuovo tecnico voleva modificare il sistema di pagamento dei giocatori e diminuire gli stipendi. Dopo un confronto con il presidente, la situazione rientr\u00f2, ma i promotori della protesta, Yang Jun, Han Yanming e Tan Wangsong furono messi fuori rosa e alla fine ceduti. Sul campo la squadra non ottenne i risultati dell'anno precedente. In panchina subentr\u00f2 quindi Arie Haan, che condusse la squadra al secondo posto nel campionato 2010, alla vittoria della Coppa di Cina nel 2011 (battuto in finale lo per 2-1) e agli ottavi di finale della AFC Champions League 2011.\nDopo la breve e sfortunata parentesi di Josip Ku\u017ee, squalificato per 7 giornate il 22 maggio 2012 per aver sventolato polemicamente del denaro all'indirizzo di un arbitro dopo una decisione contestata e mandato via dal club il 28 maggio, subentr\u00f2 sulla panchina del Tianjin Teda Alexandre Guimar\u00e3es, che tir\u00f2 fuori la squadra dalle secche della bassa classifica. A causa dell'illecito compiuto nel 2003, il club fu punito retroattivamente con una multa di un milione di yuan e una penalizzazione di 6 punti in classifica da scontare nel campionato di quell'anno, ma riusc\u00ec a salvarsi. Nel 2010 consegu\u00ec il secondo posto in prima divisione, mentre l'anno seguente vinse la Coppa di Cina, per poi perdere la Supercoppa nazionale nel 2012.\nAl portoghese subentr\u00f2 di nuovo Haan, con cui la squadra si piazz\u00f2 settima in campionato nel 2014; nel 2020 raggiunse nuovamente le semifinali di Coppa di Cina.\nRosa Attuale.\nAggiornata al 13 gennaio 2022."}
{"id": "2425991", "revid": "1543377", "url": "https://it.wikipedia.org/wiki?curid=2425991", "title": "Campo celtico", "text": "Il campo celtico \u00e8 un nome popolare dato alle tracce delle prime sistemazioni di campi utilizzati per l'agricoltura preistorica trovati nelle Isole Britanniche e nell'Europa nord-occidentale, per es. Belgio, Paesi Bassi e Germania. Il nome gli venne dato da O.G.S. Crawford. Essi sono talvolta preservati in aree che furono \"aziende\" agricole che non sono state adottate e possono risalire ad ogni tempo compreso tra la prima et\u00e0 del bronzo (1800 a.C. ca.) fino al primo periodo medievale, oltre che essersi preservati come fortificazioni (\"earthworks\") o \"soilmark\".\nI campi celti sono caratterizzati nei loro paraggi da altri antichi \"aspetti\" (feature) come recinti, viottoli sommersi (\"sunken lane\") e fattorie e sono divisi in un mosaico di terreni formati di appezzamenti quadrati raramente pi\u00f9 grandi di 2.000 m\u00b2, sebbene siano noti esempi pi\u00f9 grandi (per es. Dorset e Wiltshire). La loro piccola taglia implica che ognuno di essi fosse coltivato da un singolo individuo della famiglia.\nI lynchet, attestazione della prima aratura, possono spesso essere visti alle estremit\u00e0 superiore e inferiore. L'agricoltura romana su larga scala li venne a sostituire nei bassopiani britannici ed essi risultano cos\u00ec pi\u00f9 comuni nelle regioni meno accessibili come la West Country."}
{"id": "2425994", "revid": "122414513", "url": "https://it.wikipedia.org/wiki?curid=2425994", "title": "Rifaximina", "text": "La rifaximina \u00e8 un antibiotico battericida non assorbibile del gruppo delle rifamicine.\nIndicazioni.\nViene utilizzata in caso di infezioni intestinali e sindrome del colon irritabile, ma soprattutto per la prevenzione delle stesse come nel caso della malattia diverticolare; anche con sindromi diarroiche. Di recente l'FDA si \u00e8 pronunziata favorevolmente circa l'uso di questo antibiotico nella encefalopatia epatica che \u00e8 considerata una indicazione orfana. Risultano sensibili batteri Gram+, Gram- aerobi e anaerobi; particolare importanza ha il \"Clostridioides difficile\".\nAvvertenze.\nNei pazienti con insufficienza epatica l'assorbimento sistemico della rifaximina potrebbe aumentare (la rifaximina \u00e8 un antibiotico che ha un bassissimo assorbimento sistemico).\nI pazienti con insufficienza epatica trattati con dosaggi di rifaximina per la profilassi dell'encefalopatia epatica recidivante (550\u00a0mg BID) hanno evidenziato un aumento dell'AUC (curva concentrazione-tempo) di 10, 13 e 20 volte rispettivamente in caso di insufficienza epatica lieve (classe Child-Pugh A), moderata (classe Child-Pugh B), grave (classe Child-Pugh C). Poich\u00e9 la rifaximina agisce a livello del tratto gastrointestinale, l'aumento dell'AUC non richiede un aggiustamento del dosaggio, ma nei pazienti con grave insufficienza epatica (classe Child-Pugh C) il farmaco dovrebbe essere somministrato con cautela."}
{"id": "2426002", "revid": "106456", "url": "https://it.wikipedia.org/wiki?curid=2426002", "title": "Avventuriera", "text": ""}
{"id": "2426009", "revid": "339392", "url": "https://it.wikipedia.org/wiki?curid=2426009", "title": "Pescara Calcio", "text": ""}
{"id": "2426016", "revid": "729019", "url": "https://it.wikipedia.org/wiki?curid=2426016", "title": "Governo Raffarin II", "text": " \nLa composizione del secondo governo formato da Jean-Pierre Raffarin \u00e8 stata annunciata il 17 giugno 2002 ed \u00e8 rimasto in carica fino al 31 marzo 2004."}
{"id": "2426018", "revid": "115338103", "url": "https://it.wikipedia.org/wiki?curid=2426018", "title": "Ivan Nikolaevi\u010d Kramskoj", "text": "Biografia.\nOriginario da una povera famiglia piccolo borghese, dal 1857 al 1863 studi\u00f2 all'Accademia Imperiale d'Arte, in seguito si oppose all'arte accademica e fu uno degli iniziatori della \"rivolta dei quattordici\" che fin\u00ec con l'espulsione dall'accademia, a causa di ci\u00f2 crearono il gruppo dell\"'Artel dei pittori\" (\"\u0410\u0440\u0442\u0435\u043b\u044c \u0445\u0443\u0434\u043e\u0436\u043d\u0438\u043a\u043e\u0432\").\nAbbracciando le idee democratiche della Russia rivoluzionaria Kramskoj fece valere i principi del realismo, della sostanza morale e della nazionalit\u00e0 dell'arte. Divenne uno dei fondatori e leader intellettuale del gruppo Peredvi\u017eniki. Tra il 1863 e il 1868 insegn\u00f2 alla scuola di disegno della societ\u00e0 di incoraggiamento delle arti applicate. Dipinse diversi ritratti di famosi scrittori, scienziati, artisti e personaggi pubblici russi, come Lev Nikolaevi\u010d Tolstoj nel 1873, Ivan Ivanovi\u010d \u0160i\u0161kin nel 1873, Pavel Mikhailovich Tretyakov nel 1876, Michail Evgrafovi\u010d Saltykov-\u0160\u010dedrin nel 1879 (tutti attualmente alla Galleria Tret'jakov) e Sergei Botkin nel 1880 (propriet\u00e0 di una collezione privata a Mosca). Uno dei suoi quadri pi\u00f9 importanti \u00e8 \"Cristo nel deserto\" del 1872 (anche questo conservato alla galleria Tret'jakov) che riprende la tradizione umanistica di Aleksandr Ivanov.\nL'orientamento democratico dell'arte di Kramskoj, il suo acuto giudizio critico riguardo all'arte, e la perseveranza nella ricerca di criteri pubblici obbiettivi che portassero a stimare quest'arte, sono essenziale per lo sviluppo dell'idea di arte democratica nella Russia dell'ultima parte del XIX secolo."}
{"id": "2426022", "revid": "729019", "url": "https://it.wikipedia.org/wiki?curid=2426022", "title": "Governo Raffarin I", "text": "La composizione del primo governo formato da Jean-Pierre Raffarin \u00e8 stata annunciata il 6 maggio 2002 ed \u00e8 rimasto in carica fino al 17 giugno 2002."}
{"id": "2426035", "revid": "367445", "url": "https://it.wikipedia.org/wiki?curid=2426035", "title": "Clipping (audio)", "text": "Il Clipping \u00e8 una distorsione di forma d\u2019onda che si verifica quando un amplificatore \u00e8 sovrapilotato e tenta di erogare una tensione o corrente oltre la sua capacit\u00e0 massima, ovvero va in saturazione.\nIntroduzione.\nQuando un amplificatore \u00e8 spinto a produrre un segnale in uscita pi\u00f9 elevato della tensione di alimentazione, amplificher\u00e0 il segnale solo fino alla massima capacit\u00e0 e a quel punto il segnale non pu\u00f2 essere amplificato ulteriormente. Al \"taglio\" o \"clips\" alla massima capacit\u00e0 di amplificazione, il segnale \u00e8 detto essere in \"clipping\". Il segnale extra oltre la capacit\u00e0 dell'amplificatore \u00e8 semplicemente tagliato, con una risultante tipica assimilabile ad un'onda quadra.\nAd esempio molti musicisti con chitarre elettriche intenzionalmente sovraccaricano i loro amplificatori per portarli al \"clipping\", ottenendo il suono volutamente distorto (overdrive).\nGli amplificatori hanno limitatori di tensione, corrente e termici. Il clipping pu\u00f2 accadere causa limitazione nell'alimentazione o nello stadio finale di potenza. Alcuni amplificatori possono per brevi periodi di tempo rilasciare energia senza andare in clipping, prelevando energia da quella immagazzinata nel circuito di alimentazione.\nLa potenza d'uscita di un amplificatore \u00e8 predeterminato dal costruttore, pilotando lo stesso fino ai limiti del clipping, ad un determinato livello di distorsione. Pilotando un amplificatore al 1% di distorsione rilascer\u00e0 un segnale pi\u00f9 elevato in uscita che pilotandolo a 0.01%. Cos\u00ec si avr\u00e0 anche pilotandolo in un solo canale (mono) anzich\u00e9 su due canali contemporaneamente (stereo). Per norma, la Federal Trade Commission (FTC) stabilisce che un amplificatore deve aver riportato la potenza massima in uscita a determinati livelli di distorsione sui due canali stereo. La Electronic Industries Association (EIA) valuta sistemi di amplificazione misurando un singolo canale a 1.000\u00a0Hz, con 1% di distorsione e livello-1% di clipping. Con quest'ultimo sistema EIA, un amplificatore presenta una potenza di uscita dal 10 al 20% pi\u00f9 alto del metodo FTC.\nEffetti del clipping.\nNegli amplificatori, il segnale che esce da un amplificatore in clipping ha due caratteristiche che possono danneggiare un diffusore acustico: Dato che l'area sottostante l'onda tagliata \u00e8 maggiore rispetto a quella integra, l'amplificatore produce pi\u00f9 energia in uscita. Questa potenza extra pu\u00f2 danneggiare i diffusori nei suoi componenti (woofer, tweeter, o crossover) per surriscaldamento. Nel dominio delle frequenze, il clipping produce armoniche a frequenze pi\u00f9 elevate rispetto a segnali non tagliati; questa energia ad alta frequenza ha potenzialmente la capacit\u00e0 di danneggiare i tweeter, per surriscaldamento. Altro effetto del clipping, udibile, \u00e8 che la musica \"tagliata\" presenta una compressione in ampiezza, ove le note pi\u00f9 alte in volume sono tagliate a livelli di quelle pi\u00f9 basse in volume.\nClipping digitale.\nNel \"digital signal processing\", il clipping accade quando il segnale \u00e8 ristretto nel \"range\" di una data rappresentazione. Ad esempio in un sistema a 16-bit a rappresentazione signed-digit, 32767 \u00e8 il valore positivo massimo rappresentabile; se durante l'elaborazione l'ampiezza del segnale, ad esempio 32000, \u00e8 doppia, dovrebbe essere 64000, ma sar\u00e0 troncato a 32767. Il clipping digitale \u00e8 preferibile rispetto all'alternativa digitale \"systems\u2014wrapping\" che accade se il sistema \u00e8 concepito per l'overflow aritmetico che, ignorando i bit pi\u00f9 significativi in magnitudo e talvolta anche il segno del valore campione, risulta molto distorto.\nEvitare il clipping.\nCome visto sull'oscilloscopio, l'onda risultante non \u00e8 una sinusoide piena. Per evitare questo, il livello complessivo di un mix pu\u00f2 essere abbassato, o un limitatore pu\u00f2 essere usato per tenere bassi i segnali di percussioni e rullanti. Non \u00e8 semplice eliminare tutto il clipping, come il filtraggio usando un filtro passa alto; ci\u00f2 pu\u00f2 determinare un allineamento di diverse frequenze in modo tale da creare picchi in uscita. Vi possono essere superamenti con conseguente clipping anche se l'amplificatore pu\u00f2 riprodurre qualunque singola onda sinusoidale senza clipping. A tal proposito, alcuni audiofili utilizzano amplificatori in grado di fornire potenza superiore rispetto alla massima consentita in ingresso ai diffusori acustici.\nNei sistemi digitali l'incidenza del clipping pu\u00f2 essere grandemente ridotta usando numeri in virgola mobile invece che interi. Comunque i numeri in virgola mobile sono meno efficienti da usare, a volte causando perdita di precisione, e possono comunque causare clipping se un numero \u00e8 troppo grande o troppo piccolo.\nRiparare un segnale distorto.\nSegnali complessi molto tagliati (registrati alla risoluzione CD o meno) non possono essere riportati alla condizione originale perch\u00e9 le informazioni contenute nei picchi tagliati sono andate completamente perdute. Segnali tagliati in modo leggero possono essere riportati alla condizioni origine, con un certo margine, perch\u00e9 non tutte le informazioni sono state eliminate. In questo caso, il grado di informazioni perdute \u00e8 proporzionale al grado di compressione causato dal clipping. Segnali leggermente tagliati con larghezza di banda limitata molto sovracampionati hanno una buona probabilit\u00e0 di essere riparati.\n\u00c8 preferibile evitare il clipping, ma se una registrazione \u00e8 compromessa, e non pu\u00f2 essere ripetuta, la riparazione \u00e8 un'opzione. L'obiettivo della riparazione \u00e8 quello di migliorare in maniera accettabile la parte di segnale affetta. Ci sono svariati metodi per raggiungere tale scopo. Una volta conosciuta una porzione, si pu\u00f2 tentare una parziale riparazione con l'interpolazione o estrapolazione dei campioni noti. Mentre questa \u00e8 un'approssimazione del segnale originale, la qualit\u00e0 soggettiva \u00e8 notevole con differenze udibili minime. Altri metodi come il CuteStudio Declip, lavorano copiando il segnale direttamente da un canale stereo ad un altro, nel caso ci sia un solo canale affetto dal clipping. Molti software sono stati creati per risolvere il problema: Sony Sound Forge, iZotope Rx2, Adobe Audition, Nero Wave Editor, e plugin nel pacchetto Audacity LADSPA. Esiste anche un plugin chiamato Clip Fix che usa spline cubiche per la ricostruzione di segnali come funzione liscia.\nSorgenti di clipping.\nIn apparecchi audio analogici, le cause di clipping possono essere:\nRilevare il clipping.\nIl clipping in un circuito pu\u00f2 essere rilevato comparando il segnale origine in ingresso con il segnale in uscita, aggiustato nel guadagno applicato. Ad esempio, se un circuito ha 10\u00a0dB di guadagno pu\u00f2 essere testato, per il clipping, attenuando il guadagno del segnale di uscita di 10\u00a0dB, comparandolo con il segnale in ingresso. Se il circuito \u00e8 portato al clipping, il segnale in uscita attenuato mostrer\u00e0 meno tensione nella comparazione. L'offset tra i due segnali pu\u00f2 essere usato per illuminare degli indicatori di clipping, come LED, e pu\u00f2 essere usato per ridurre il guadagno di un circuito precedente di preamplificazione, cos\u00ec da limitare la distorsione."}
{"id": "2426038", "revid": "23076", "url": "https://it.wikipedia.org/wiki?curid=2426038", "title": "E=mc^2", "text": ""}
{"id": "2426042", "revid": "92723", "url": "https://it.wikipedia.org/wiki?curid=2426042", "title": "Josef Sudek", "text": "Biografia.\nJosef Sudek, soprannominato il \u201cPoeta di Praga\u201d fu arruolato, nel 1915, nell\u2019esercito austro-ungarico, e assegnato al fronte italiano dove perse il braccio destro. Interessato alla fotografia gi\u00e0 negli anni precedenti la Grande guerra Josef Sudek approfondisce le sue competenze durante una degenza di tre anni nell\u2019ospedale militare.\nUscito dall\u2019ospedale si stabilisce a Praga ospitato dall'istituto per gli invalidi di guerra dove rester\u00e0 fino al 1928. Nel 1920 diviene membro del Circolo dei fotografi dilettanti e nel 1922 si iscrive alla Scuola di Arti Grafiche di Praga studiando con il prof. Karel Novak e iniziando a fotografare professionalmente.\nSoggetti di questo primo periodo sono i suoi ex compagni di degenza in ospedale. Nel 1924 fonda, con Karel Nov\u00e1k, la \"Societ\u00e0 fotografica ceca\" e inizia il suo studio sulla ricostruzione di San Vito che prima interrompe a causa di una crisi personale e poi completa nel 1928 con la pubblicazione del suo primo libro. Dal 1926 al 1936 collabora con la casa editrice Druzstevni pr\u00e0ce sulle cui riviste Panorama e Zijeme pubblica i suoi scatti fotografici: ritratti, foto pubblicitarie e paesaggi.\nLa sua prima mostra si tiene a Praga nel 1933. Negli anni seguenti continua la sua attivit\u00e0 fotografica ricevendo il premio citt\u00e0 di Praga nel 1954, il titolo di artista meritevole dal governo cecoslovacco nel 1961 e l\u2019Ordine del Lavoro nel 1966.\nDal 1926 la sua attenzione si rivolge particolarmente a Praga di cui evidenzia le architetture complesse, anche in fotografie panoramiche, e che rappresenta quasi sempre priva di persone. Sudek stesso a tale proposito dichiara: \"Non ci sono molte persone nelle mie fotografie, in particolare nei paesaggi. E c'\u00e8 un motivo, capisci: mi ci vuole del tempo per preparare tutto. Qualche volta la gente c'\u00e8 anche, ma prima che io sia pronto se ne sono andati. E allora cosa posso fare, non voglio certo costringerli a tornare\".\nMoltissime le fotografie dedicate agli oggetti quotidiani. La sua abitazione gli offre lo spunto per la ricerca fotografica che durer\u00e0 tutta la vita, gli oggetti pi\u00f9 comuni e semplici e la luce naturale sotto la quale Sudek scatta assumono nelle sue foto uno stile realistico romantico col quale egli si distingue.\nAnna Farova, scrittrice e cultrice di fotografia dell'Europa Orientale amica e confidente di Sudek nel suo libro \"Josef Sudek, Poeta di Praga\" descrive il suo spirito bellicoso nel trattare con la burocrazia. Figura centrale tra gli artisti di Praga, Sudek ogni marted\u00ec metteva a disposizione il suo studio per i suoi \"marted\u00ec musicali\". Nel corso della sua vita ha pubblicato 16 libri. Dopo la sua prima mostra personale nel 1933, l'opera di Sudek fu esposta accanto a quella di L\u00e1szl\u00f3 Moholy-Nagy, Man Ray e Aleksandr Rod\u010denko all'esposizione internazionale di fotografia di Praga nel 1936. Agli inizi degli anni '50, Sudek acquist\u00f2 una fotocamera Kodak Panorama del 1894, la cui lente a molla produce un negativo di 10\u00a0cm x 30\u00a0cm e ha utilizzato questo formato per realizzare una serie di paesaggi urbani di Praga, pubblicati nel 1959. La sua prima mostra nell'Europa occidentale fu nel 1974 al George Eastman Museum. Espose inoltre al Mus\u00e9e National d'Art Moderne di Parigi. Mor\u00ec all\u2019et\u00e0 di 80 anni dopo aver curato la sua ultima mostra al Museo di Arti decorative a Praga.\nBibliografia.\nAnna Farova, \"Josef Sudek Poeta di Praga.\" Federico Motta Editore (prima edizione italiana 1991)"}
{"id": "2426047", "revid": "135224", "url": "https://it.wikipedia.org/wiki?curid=2426047", "title": "Nitrofurantoina", "text": "La nitrofurantoina \u00e8 un farmaco antibatterico della classe dei nitrofurani principalmente impiegato contro le infezioni urinarie. Si tratta di un chemioterapico ad azione antibiotica battericida o batteriostatica, a seconda della dose somministrata.\nMeccanismo d'azione.\nLa nitrofurantoina inibisce le funzioni del DNA e dell'RNA attraverso un meccanismo non del tutto chiarito, sebbene si ipotizzi che la bioriduzione del nitrogruppo sia una parte essenziale nel meccanismo d'azione. Gli acidi nucleici, specialmente tRNA, sono i target primari nella mutagenesi e carcinogenesi indotta dai nitrofurani; inoltre bloccano la sintesi dell'Acetil-CoA a partire dal piruvato, nei batteri.\nControindicazioni.\nControindicato in soggetti con insufficienza renale, da evitare in bambini piccoli (meno di 3 mesi) e\nsoggetti affetti da carenza di G6PD (favismo).\nEffetti indesiderati.\nFra gli effetti collaterali pi\u00f9 frequenti si riscontrano anoressia, vomito, nausea, diarrea, fibrosi polmonare, ittero, artralgie.\nEssi possono essere limitati in parte rallentando la velocit\u00e0 di assorbimento del farmaco includendolo in particelle rivestite di cera (Macrodantin)."}
{"id": "2426061", "revid": "599013", "url": "https://it.wikipedia.org/wiki?curid=2426061", "title": "Michael Theoklitos", "text": "Carriera.\nIl 5 marzo 2010 il Norwich City ha reso nota la rescissione consensuale del contratto del portiere. Il 14 marzo 2010 firma un contratto con il Brisbane Roar che lo lega al club per 3 anni."}
{"id": "2426063", "revid": "1008732", "url": "https://it.wikipedia.org/wiki?curid=2426063", "title": "Noise logger", "text": "Col termine inglese noise logger (che significa \"registratore di rumore\"), nell'ambito della ricerca perdite, si identificano quegli apparecchi capaci di definire lo stato di qualit\u00e0 della rete idrica in pressione da sottoporre a verifica al fine di individuare la presenza di perdite idriche.\nCaratteristiche.\nI \"noise logger\" sono apparecchi compatti di dimensioni ridotte composti da un accelerometro sensibile alle frequenze sonore che si propagano in una condotta idrica, da una unit\u00e0 di acquisizione e registrazione dati, da un sistema radio ricetrasmittente per lo scambio dei dati con una unit\u00e0 centrale separata, dalla parte elettronica che ne gestisce il funzionamento automatico, da una batteria per l'alimentazione.\nPrincipio di funzionamento.\nL'acqua che fuoriesce da una condotta in pressione genera un rumore che si propaga lungo la rete idrica: i \"noise logger\" sono in grado di registrare tali rumori e di analizzarli distinguendoli da altri rumori di fondo che si propagano nelle condotte.\nIn questa maniera \u00e8 possibile stabilire se nelle immediate vicinanze del noise logger (da qualche decina di metri a 150\u2013200\u00a0m) vi \u00e8 la presenza o meno di una perdita.\nLa valutazione dello stato della porzione di rete (Perdita o no perdita) \u00e8 effettuata automaticamente dal software interno del noise logger sulla base dell'intensit\u00e0 del rumore, della banda di frequenza, della sua costanza nel tempo e sulla base dell'ampienza di spettro del rumore registrato.\nImpiego.\nI \"noise logger\" sono impiegati per analizzare le reti sulle quali si intende controllare le perdite idriche. Possono essere usati per pochi giorni (anche solo 1-2) per compiere operazioni occasionali di controllo o essere collocati in modo permanente se si intende mantenere la rete sotto costante monitoraggio. \nOperativamente si collegano i \"noise logger\" (spesso molte decine), a distanza di circa 100\u2013200\u00a0m l'uno dall'altro, alle rete idrica che si vuole analizzare, generalmente sfruttando la presenza di pozzetti o aste di manovra, a mezzo di una calamita che permette la perfetta adesione alla condotta o ad uno dei suoi pezzi speciali.\nL'apparecchio cos\u00ec piazzato registra per un arco di tempo definito, generalmente per 2-4 ore (preferibilmente nelle ore notturne nelle quali i rumori della rete sono meno disturbati da suoni estranei come il traffico veicolare) le frequenze sonore presenti in rete definendo tramite l'algoritmo interno la presenza o meno di perdite nelle vicinanze.\nTramite una unit\u00e0 esterna di acquisizione dati vengono scaricati gli esiti dell'ascolto di ciascuna unit\u00e0.\nI risultati cos\u00ec acquisiti permettono di concentrare gli sforzi per la localizzazione puntuale delle perdite a mezzo dei correlatori o dei geofoni solo nelle vicinanze dei \"noise logger\" che indicano la presenza di perdita, permettendo di risparmiare tempo e consentendo di intervenire tempestivamente sulle perdite occulte.\nTale procedimento viene annoverato pertanto tra i metodi di prelocalizzazione delle perdite."}
{"id": "2426065", "revid": "2131569", "url": "https://it.wikipedia.org/wiki?curid=2426065", "title": "Novobiocina", "text": "La novobiocina \u00e8 un antibiotico unico nel suo genere.\nFarmacodinamica.\nLa novobiocina agisce sulla subunit\u00e0 B della DNA-girasi, enzima che permette la replicazione del DNA, risolvendone i superavvolgimenti causati dallo srotolamento dei filamenti della doppia elica aperta per la duplicazione. L'azione \u00e8 simile a quella degli antibiotici chinolonici, che per\u00f2 sono attivi sulla subunit\u00e0 A. L'uso combinato di questi due antibiotici ne potenzia l'effetto e non presenta resistenza crociata. L'antibiotico \u00e8 attivo su batteri gram- e gram+ soprattutto sugli stafilococchi. La resistenza si sviluppa velocemente sia in vitro sia in vivo.\nFarmacocinetica.\nLa novobiocina si somministra per via orale, intramuscolare o endovenosa con un elevatissimo legame proteico. L'eliminazione avviene per via bilio-fecale ci\u00f2 ne permette l'utilizzo in caso di danni renali.\nIndicazioni.\nIl principio attivo \u00e8 valido contro le infezioni causate da batteri cocchi gram positivi e gram negativi.\nEffetti Collaterali.\nLa novobiocina porta a danni al fegato quindi \u00e8 sconsigliata se si hanno problemi epatologici (cirrosi epatica, epatite...); gli altri effetti collaterali sono costituiti da eruzioni cutanee, febbre e disturbi gastrointestinali.\nNon va somministrato a lattanti o donne incinte."}
{"id": "2426069", "revid": "729019", "url": "https://it.wikipedia.org/wiki?curid=2426069", "title": "Governo Jospin", "text": "La composizione del governo formato da Lionel Jospin \u00e8 stata annunciata il 2 giugno 1997. Il governo \u00e8 rimasto in carica fino al 6 maggio 2002.\nCoalizione politica.\nAd appoggiare l'esecutivo erano i partiti della \"sinistra plurale\":"}
{"id": "2426073", "revid": "709565", "url": "https://it.wikipedia.org/wiki?curid=2426073", "title": "David Douglas", "text": "Figlio di un muratore, dopo aver frequentato la \"Kinnoull School\" trov\u00f2 lavoro come giardiniere nella residenza del terzo Earl of Mansfield. Mantenne questa attivit\u00e0 per sette anni, dopodich\u00e9 si iscrisse al college di Perth per imparare meglio gli aspetti scientifici della coltivazione delle piante.\nTerminati gli studi lavor\u00f2 per qualche tempo in una residenza nobiliare di Fife, nella quale era disponibile una libreria di testi botanici e zoologici. Venne poi assunto come giardiniere dal giardino botanico di Glasgow e frequent\u00f2 un corso di botanica alla locale universit\u00e0. Il suo insegnante rimase impressionato delle sue conoscenze e lo raccomand\u00f2 alla \"Royal Horticultural Society\" di Londra.\nPer conto di Sir William Hooker della Royal Botanic Institution di Glasgow intraprese nel 1823 una spedizione in Nord-America che dur\u00f2 cinque anni, durante la quale scopr\u00ec numerose conifere, tra le quali, oltre al gi\u00e0 citato abete di Douglas, vi erano il peccio di Sitka (\"Picea Sitchensis\"), il \"Sugar Pine\" (\"Pinus lambertiana\"), il \"pino bianco occidentale\" (\"Pinus monticula\"), il pino giallo (\"Pinus ponderosa\"), il \"lodgepole pine\" (\"Pinus contorta\"), il \"pino di Monterey\" (\"Pinus radiata\"), l'abete di Vancouver (\"Abies grandis\") e l'abete nobile (\"Abies procera\").\nAl suo ritorno port\u00f2 tutte queste nuove specie arboree in Gran Bretagna, trapiantandole in varie zone e trasformando cos\u00ec la silvicultura delle isole britanniche. Oltre alle citate conifere, trapiant\u00f2 numerose altre piante, introducendo in tutto 240 nuove specie botaniche in Gran Bretagna.\nMor\u00ec in circostanze non del tutto chiarite all'et\u00e0 di 35 anni durante un viaggio alle isole Hawaii: secondo la versione ufficiale cadde accidentalmente in una trappola per buoi selvatici, ma essendo stato visto per l'ultima volta nella capanna del cacciatore inglese Edward \"Ned\" Gurney, quest'ultimo fu sospettato di avervelo spinto per poi derubarlo. Fu sepolto nei pressi della \"Mission House\" di Honolulu. Un monumento in sua memoria si trova nella localit\u00e0 di Kaluakauka, dove presumibilmente mor\u00ec.\nNel 1914 fu pubblicato, a cura della \"Royal Horticultural Society\" il diario dei suoi viaggi in Nord-America:"}
{"id": "2426075", "revid": "81103", "url": "https://it.wikipedia.org/wiki?curid=2426075", "title": "Deposito sedimentario cuneiforme di Fenambosy", "text": ""}
{"id": "2426080", "revid": "87499", "url": "https://it.wikipedia.org/wiki?curid=2426080", "title": "Proxy server", "text": ""}
{"id": "2426081", "revid": "767487", "url": "https://it.wikipedia.org/wiki?curid=2426081", "title": "Mohamed Sobhy", "text": "Carriera.\nNella sua carriera ha partecipato ai Campionato mondiale di calcio Under-20 2001 in Argentina (dove la rappresentativa egiziana ha raggiunto il terzo posto), alla vittoriosa Coppa delle Nazioni Africane 2008 e alla FIFA Confederations Cup 2009.\nStatistiche.\nPresenze e reti nei club.\n\"Statistiche aggiornate al 4 maggio 2016.\""}
{"id": "2426082", "revid": "1745361", "url": "https://it.wikipedia.org/wiki?curid=2426082", "title": "West Country", "text": "La West Country (letteralmente \"regione occidentale\") \u00e8 un termine informale utilizzato per definire l'area sud-occidentale dell'Inghilterra, corrispondente grosso modo all'attuale regione amministrativa dell'Inghilterra sud-occidentale. Essa viene spesso definita con lo scopo di circoscrivere le contee storiche di Cornovaglia, Devon, Dorset e Somerset e la citt\u00e0 di Bristol, mentre spesso vi sono incluse anche le contee di Gloucestershire e Wiltshire. Alcuni usi del termine includono anche aree pi\u00f9 vaste, mentre altri sono pi\u00f9 specifici sebbene con poca coerenza di definizione. \nGeografia.\nL'area \u00e8 soprattutto rurale, con alcune grandi citt\u00e0, come Bristol, Exeter, Plymouth e Gloucester. Il turismo e l'agricoltura, specialmente l'industria casearia, giocano un ruolo significativo nell'economia. Il paesaggio \u00e8 principalmente costituito da zone di brughiera e granito verso ovest, e gesso e regioni collinari calcaree con valli argillose verso est. Storicamente, l'estrazione mineraria dello stagno e la pesca erano fonti di reddito ed occupazione nell'area occidentale (ma oggi lo sono di meno), bench\u00e9 quest'ultima contribuisca ancora all'economia. La regione \u00e8 tradizionalmente famosa per la sua produzione di sidro, clotted cream (letteralmente \"crema coagulata\") e pasties (specie di \"pasticci\"), come pure per il ben noto Festival di Glastonbury ed altre attrazioni.\nConfini.\nA prescindere dal Canale di Bristol e La Manica, come in ogni zona informale i confini della West Country sono difficili da definire e di conseguenza ci sono un numero di differenti definizioni utilizzate. \nAlcuni usano il termine in modo impreciso come sinonimo di Regione Sud-Occidentale, mentre altri lo usano pi\u00f9 specificamente per riferirsi o alla parte settentrionale della regione, oppure a quella sud-occidentale. Il termine viene anche utilizzato, per esempio, per riferirsi agli incontri sportivi fra alcune citt\u00e0 come Gloucester e Bath. Gli eventi del Carnevale della West Country hanno luogo nel Somerset e Dorset.\nL'edizione della \"West Country\" del 2005 della BBC con la serie televisiva \"Seven Natural Wonders\" (le sette meraviglie naturali) descrisse le \"meraviglie\" nel Wiltshire, Somerset, Gloucestershire e Herefordshire (Symonds Yat), ma non quelle nel Devon o nella Cornovaglia le quali furono il soggetto di un programma separato riguardante il \"Sud-Ovest\", e nemmeno quelle del Dorset che vennero incluse in un programma che descriveva \"Il sud\".\nIl \"distretto dell'industria dell'abbigliamento della West Country\" (\"West Country Clothing District\") era un'area (ma solo parte della regione sopra descritta) che produceva vestiario in lana e comprendeva il Somerset orientale e parte delle contee di Gloucestershire e Wiltshire e, per alcuni periodi, anche l'Oxfordshire e il Berkshire. Il distretto dell'abbigliamento intorno a Tiverton ed Exeter nel Devon e nel Somerset occidentale tendeva a fare tipi diversi di vestiario ed \u00e8 meglio considerato separatamente.\nLa \"West Country Farmhouse Cheddar\" \u00e8 un prodotto caseario a denominazione di origine protetta (\"Protected Designation of Origin\", PDO) che pu\u00f2 essere applicata soltanto al formaggio Cheddar fatto nel modo tradizionale nelle quattro contee del Somerset, Dorset, Devon e Cornovaglia.\nLa Westcountry Television \u00e8 una ITV locale che trasmette nelle regioni di Devon, Cornovaglia, Isole Scilly e zone del Somerset e Dorset.\nWest Country e Wessex.\nIl termine \"West Country\" \u00e8 talvolta associato al regno anglosassone del Wessex. I regionalisti del Wessex cercano di promuovere questo concetto come un'alternativa alla regione sud-occidentale, incluse alcune contee nell'Inghilterra centro-meridionale - Hampshire, Berkshire, Oxfordshire e l'Isola di Wight - ed escludendo Devon e Cornovaglia, che equivalgono al regno storico britannico di Dumnonia.\nContee e unit\u00e0 amministrative.\nLe seguenti contee e unit\u00e0 amministrative sono incluse nella maggior parte delle definizioni usuali di West Country:\nCitt\u00e0 e cittadine importanti.\nCitt\u00e0 in grassetto."}
{"id": "2426086", "revid": "204012", "url": "https://it.wikipedia.org/wiki?curid=2426086", "title": "Specie monogama", "text": ""}
{"id": "2426090", "revid": "24752274", "url": "https://it.wikipedia.org/wiki?curid=2426090", "title": "Cifrario massone", "text": ""}
{"id": "2426093", "revid": "124550888", "url": "https://it.wikipedia.org/wiki?curid=2426093", "title": "Quinto Fabio Massimo (console 213 a.C.)", "text": "Biografia.\nFiglio del famoso Quinto Fabio Massimo Verrucoso, fu edile curule nel 215 a.C. e pretore nel 214 a.C. Venne inviato dal padre al comando di due legioni nei pressi di Lucera in \"Apulia\" a sostituirvi il propretore, Tiberio Gracco, partito per \"Beneventum\", e cooper\u00f2 abilmente con gli altri comandanti.\nNel 213 a.C. fu eletto console. Ancora una volta la guerra contro Annibale venne affidata ai due consoli dell'anno: a Fabio e al collega Sempronio Gracco. A Fabio venne assegnata l\"Apulia\", mentre Suo padre serv\u00ec come legato sotto di lui.\nNel 209 a.C., il padre Fabio Massimo, dopo essere divenuto console per la quinta volta, ordin\u00f2 al figlio di recuperare i resti dell'esercito di Fulvio Centumalo, circa 4.334 soldati, e di condurli al proconsole Marco Valerio, ricevendo in cambio da questi due legioni e trenta quiqueremi.\nSuccessivamente nel 207 a.C. fu legato del console Marco Livio Salinatore.\nMor\u00ec poco dopo, nel 206 a.C., e la sua orazione funebre fu pronunciata dal padre."}
{"id": "2426094", "revid": "1869172", "url": "https://it.wikipedia.org/wiki?curid=2426094", "title": "Leo Junior", "text": ""}
{"id": "2426097", "revid": "16758", "url": "https://it.wikipedia.org/wiki?curid=2426097", "title": "Paul Bins, conte de Saint-Victor", "text": ""}
{"id": "2426099", "revid": "16758", "url": "https://it.wikipedia.org/wiki?curid=2426099", "title": "Paul Bins, comte de Saint-Victor", "text": ""}
{"id": "2426101", "revid": "291201", "url": "https://it.wikipedia.org/wiki?curid=2426101", "title": "Eglador", "text": ""}
{"id": "2426103", "revid": "74801", "url": "https://it.wikipedia.org/wiki?curid=2426103", "title": "Monotremata", "text": "I monotremi (Monotremata) sono un ordine che comprende i mammiferi viventi pi\u00f9 primitivi, ma allo stesso tempo altamente specializzati. \u00c8 l'unico ordine ancora esistente della sottoclasse dei Prototeri.\nCaratteristiche principali.\nI monotremi sono generalmente conosciuti per le loro caratteristiche primitive, che nell'immaginario collettivo li pongono erroneamente come anello di congiunzione fra mammiferi e rettili.\nTali animali sono infatti ovipari e non vivipari come tutti gli altri mammiferi. Il loro sistema di riproduzione \u00e8 infatti simile a quello dei rettili: depongono uova e le uova possono essere incubate in un nido, come nel caso dell'ornitorinco, oppure in una speciale borsa cutanea, come nel caso dell'echidna. Inoltre, le ghiandole mammarie dei monotremi non sono organizzate in vere mammelle, ma sboccano direttamente in campi ghiandolari.\nLa temperatura del corpo \u00e8 minore di quella degli altri mammiferi (circa ), e solitamente viene diminuita per risparmiare energia.\nNegli adulti i denti sono assenti: il muso termina con una sorta di becco. Tuttavia, nei monotremi fossili, cos\u00ec come i giovani ornitorinchi, sono presenti dei molari a tre cuspidi, evoluti indipendentemente dagli altri mammiferi.\nAltrettanto indipendentemente si sarebbero evolute le ossa dell'orecchio interno che, nonostante sbocchi alla base della mandibola, sono incorporate nel cranio, a differenza degli altri sinapsidi primitivi dove giacciono nella mandibola stessa. Quest'ultima \u00e8 configurata differentemente nei monotremi e negli altri mammiferi, sia a livello osseo che a livello muscolare.\nNell'articolazione della spalla sono presenti delle ossa extra (fra cui un'interclavicola, assente negli altri mammiferi). Le zampe sono poste lateralmente al corpo (come nella maggior parte dei rettili), piuttosto che sotto di esso (come negli altri mammiferi).\nNel cinto pettorale sono presenti un paio di epicoracoidi o procoracoidi e un altro paio di ossa coracoidi distinte (come nei rettili). Nella faccia interna delle zampe posteriori dei maschi \u00e8 presente uno speciale sperone corneo canalicolato, che negli ornitorinchi \u00e8 connesso ad una ghiandola femorale o crurale, da cui viene secreto un liquido tossico.\nNel cervello (che \u00e8 invece molto diverso da quello dei rettili e molto simile a quello dei marsupiali) non \u00e8 presente il corpo calloso, cio\u00e8 l'insieme delle connessioni nervose che collegano i due emisferi cerebrali.\nIl canale intestinale e le vie urogenitali sboccano in una cloaca con un'unica apertura verso l'esterno; da qui il nome monotremi (dal greco \"monos\", unica, e \"trema\", apertura).\nTassonomia.\nSi \u00e8 soliti considerare i monotremi come un unico ordine: tuttavia, recentemente \u00e8 stata proposta una nuova classificazione che comprenda due ordini:\nUn'altra corrente di pensiero, invece, vorrebbe spostare i monotremi (e conseguentemente i prototeri) al clade di nuova istituzione degli Australosphenida.\nL'attuale classificazione dei monotremi \u00e8 la seguente:\nMonotremi fossili.\nEccetto l'\"Ornithorhynchus anatinus\", tutti gli animali segnalati in questa sezione sono estinti."}
{"id": "2426107", "revid": "6923", "url": "https://it.wikipedia.org/wiki?curid=2426107", "title": "Sole &amp; I Demoni - Back to Piper", "text": "Sole &amp; I Demoni - Back to Piper \u00e8 un album che contiene le canzoni cantate nella miniserie tv \"Piper\" (2009), regia di Francesco Vicario, tra cui alcune cover."}
{"id": "2426110", "revid": "124742831", "url": "https://it.wikipedia.org/wiki?curid=2426110", "title": "Cattedrale dei Santi Erasmo e Marciano e di Santa Maria Assunta", "text": "La cattedrale dei Santi Erasmo e Marciano e di Santa Maria Assunta \u00e8 il luogo di culto cattolico pi\u00f9 importante di Gaeta, chiesa madre dell'omonima arcidiocesi e sede della parrocchia di Maria Santissima Assunta in Cielo.\nLa cattedrale sorse in luogo della pi\u00f9 antica chiesa di Santa Maria del Parco a partire dal IX secolo pi\u00f9 volte ampliata. Nel XIII assunse una struttura a sette navate che mantenne inalterata sotto le superfetazioni posteriori; importanti furono gli interventi del XVII secolo, condotti dalla famiglia Lazzari che rifecero l'attuale abside e il succorpo risalenti alla fine del secolo precedente, e dell'ultimo quarto del XVIII secolo, quando su progetto di Pietro Paolo Ferrara l'interno assunse l'odierna conformazione. La facciata neogotica venne costruita nel 1903-1904 e completata solo nel 1950.\nLa cattedrale \u00e8 stata elevata alla dignit\u00e0 di basilica minore da papa Pio IX il 10 dicembre 1848, mentre dal 18 gennaio 1941 \u00e8 monumento nazionale italiano.\nStoria.\nLa cattedrale di Santa Maria del Parco.\nAnticamente, la citt\u00e0 di Gaeta ricadeva sotto la giurisdizione della diocesi di Formia, secondo la tradizione fondata entro il 487. A causa delle frequenti incursioni saracene, nella seconda met\u00e0 dell'VIII secolo la sede vescovile venne trasferita nella pi\u00f9 sicura citt\u00e0 di Gaeta, affiancandone il titolo a quello formiano a partire dal 787 col vescovo Campolo, cui si and\u00f2 a sostituire definitivamente dall'867 col vescovo Rainulfo I.\nLe reliquie di sant'Erasmo vennero portate a Gaeta nell'842 dal vescovo Giovanni III e collocate nella preesistente chiesa di Santa Maria del Parco (probabilmente la stessa chiesa di Santa Maria \"extra portam\" citata nell'831); tale edificio probabilmente esisteva gi\u00e0 alla fine del VII secolo e doveva il proprio appellativo (posto ad indicare un'area recintata) all'inclusione all'interno della seconda cinta muraria della citt\u00e0, edificata tra la fine dell'VIII secolo e gli inizi di quello successivo. Il complesso episcopale sorgeva in un'area terrazzata prospiciente il porto, nei pressi dal palazzo ducale, in un'area densamente costruita, ed aveva inglobato due \"horrea\" di epoca tardo-repubblicana costruiti a servizio del porto stesso. Al di sotto del podio su cui sorgevano cattedrale ed episcopio vi erano alcuni scantinati di propriet\u00e0 Docibile II (passati poi nel 954 a suo figlio Marino II) che avevano accesso diretto sull'esterno; in quello sottostante l'altare di sant'Eupuria si trovava una cella affidata dal 978 al rettore dell'eremo di San Michele Arcangelo sul monte Altino.\nCon il ritrovamento delle spoglie di sant'Erasmo effettuata da parte del vescovo Bono (917) il culto del santo crebbe, tanto da diventare patrono della citt\u00e0, registrato dal 995 come co-dedicatario della cattedrale. Per tale motivo, l'ipato Giovanni II di Gaeta (933-963) programm\u00f2 una serie di lavori (avviati probabilmente nel 954) per dare alle reliquie del martire un'adeguata collocazione, acquistando un'abitazione contigua alla cattedrale per ampliare la chiesa ed edificare il nuovo episcopio. La cattedrale acquis\u00ec ulteriore importanza nel 933 o 934 quando vi fu sepolto l'ipato Giovanni patrizio imperiale, nonno di Giovanni II.\nLa cattedrale del XII secolo.\nNel 1003 il vescovo Bernardo, figlio di Marino II, diede avvio alla costruzione del battistero di San Giovanni acquistando una casa situata nei pressi della cattedrale ed iniziando cos\u00ec il \u00abprocesso di monumentalizzazione del fronte settentrionale del complesso episcopale\u00bb, probabilmente costituito da una serie di scalee e loggiati; Il progettista del battistero fu forse Stefano, citato in un documento del vescovo Leone IV del 1052; nel medesimo documento viene descritto l'accesso monumentale al complesso dalla parte del portico che avveniva con una doppia scalinata: quella che immetteva nella chiesa e quella che, invece, attraverso il succorpo raggiungeva l'episcopio.\nA partire dal regno degli ipati Giovanni I (867-933) e Docibile II suo figlio (933-954), la chiesa venne ampliata, e nuovamente dopo il 978, per venire infine consacrata il 22 gennaio 1106 da papa Pasquale II e dedicata a santa Maria Assunta e a sant'Erasmo, e probabilmente anche a san Marciano e san Probo; questa aveva una struttura a tre navate con accesso rivolto verso il mare e fu il luogo in cui venne consacrato papa Gelasio II il 10 marzo 1118.\nNel 1148 ebbe inizio la costruzione dell'alta torre campanaria su progetto di Nicolangelo, romano, su un terreno appositamente donato dal monaco Pandolfo Pelagrosio. I lavori si protrassero fino al 1180, giungendo alla sommit\u00e0 della torre quadrangolare. Il cupolino apicale a base ottagonale venne aggiunto soltanto nel 1279 durante l'episcopato di Bartolomeo Maltacea.\nLa cattedrale attuale.\nNel XIII secolo la cattedrale venne ricostruita con orientamento opposto rispetto a quello originario ed una pi\u00f9 ampia struttura a sette navate divise da trentasei colonne alle quali, nel corso dei secoli, ne furono aggiunte altre di sezione minore per meglio sostenere la struttura; la navata laterale sinistra della prima cattedrale, sebbene non in asse con le altre, and\u00f2 a costituire la prima navata laterale di destra della nuova chiesa. In merito alla singolare conformazione dell'edificio vi sono due principali tesi:\nPer tutto il XIII secolo l'edificio venne arricchito con preziosi manufatti, tra i quali la colonna del cero pasquale e un pulpito; nel 1303, in occasione del millenario della morte di sant'Erasmo, venne fatta realizzare una preziosa statua argentea raffigurante il patrono. \u00c8 probabile che il terremoto dell'Appennino centro-meridionale del 1349 abbia danneggiato anche la cattedrale di Gaeta e che la campagna decorativa pittorica della fine del XIV secolo - della quale sono testimonianza i brani di affreschi visibili nella \"settima navata\" - sia riconducibile ai restauri successivi a tale sisma.\nNei secoli XV e XVI, l'arredamento interno della chiesa sub\u00ec alcune modifiche: venne modificato l'assetto del presbiterio e installato un coro ligneo intagliato, nonch\u00e9 un primo organo a canne di modeste dimensioni.\nGi\u00e0 nel 1543 il vescovo Antonio Lunello aveva deciso di intervenire sull'area absidale della cattedrale ampliandola fino alle strutture sorte in luogo dell'antico battistero; tuttavia la presenza dell'altare della Santa Croce (posto alla sinistra del maggiore, che custodiva le venerate reliquie di santa Eupuria) e dell'accesso principale all'episcopio che era costituito dal supportico medioevale, ritardarono i lavori che, probabilmente, non furono mai intrapresi. L'idea venne ripresa nel 1569 dal nipote e successore di Antonio Lunello, Pedro, ma a causa di un contenzioso con il magistrato civico (che aveva il patronato esclusivo dell'incorpo) non pot\u00e9 iniziare che nel 1584. La nuova abside, conforme ai dettami del Concilio di Trento e adeguata al maggiorato numero di canonici, venne terminata e consacrata nel 1597, mentre il sottostante succorpo lo fu solamente nel 1607; in tal frangente furono edificate anche le due sacrestie. Nel 1617 per sopraelevare la volta del succorpo quest'ultimo fu insieme all'abside oggetto di un radicale rifacimento interno ad opera di Jacopo Lazzari, cui successe nel 1644 il figlio Dionisio, il quale si occup\u00f2 negli anni ottanta della realizzazione di un nuovo altare maggiore in marmi policromi; esso non era collocato a ridosso della parete fondale, ma sotto l'arco absidale, mentre in fondo all'abside vi era un organo a canne su apposita cantoria, probabilmente gemello di quello del santuario della Santissima Annunziata (costruito da Giuseppe de Martino nel 1685-1689 e ampliato nel 1737). A causa della mancanza di fondi, l'abside venne coperta provvisoriamente con una volta ad incannucciata; soltanto nel 1775, venne realizzata la volta a botte in muratura, sebbene pi\u00f9 bassa rispetto a quella del progetto originario.\nNel 1725, la cattedrale era anche sede della parrocchia di Santa Maria Assunta (che contava 310 abitanti e che era stata unita nel XVI secolo a quella di San Salvatore dal vescovo cardinale Tommaso De Vio) e dell'unico fonte battesimale presente all'interno delle mura della citt\u00e0 di Gaeta (corrispondente all'attuale centro storico medievale) presso il quale i vari parroci venivano per amministrare il sacramento del Battesimo; inoltre, vi era un capitolo costituito da un arciprete, un arcidiacono, due primiceri, diciassette canonici, otto ebdomadari e altri chierici.\nA partire dal 1788, per volere di Ferdinando IV di Borbone, la cattedrale fu interessata da un radicale intervento di restauro su progetto di Pietro Paolo Ferrara: egli non demol\u00ec l'antica struttura gotica, ma la inglob\u00f2 all'interno di una veste in stile neoclassico; la pianta venne ridotta da sette a tre navate con cappelle laterali e la navata centrale fu coperta con volta a botte cassettonata, mentre le due laterali con cupolette. La chiesa, rinnovata, venne riconsacrata e aperta al culto il 28 maggio 1793 dal vescovo Gennaro Clemente Francone.\nNel XIX secolo l'interno dell'edificio fu oggetto di alcune modifiche: nel 1810, in seguito alla soppressione degli ordini religiosi voluta da Gioacchino Murat (1809), accolse due altari barocchi provenienti dalla chiesa Santa Caterina d'Alessandria; nel 1828 vennero realizzate le balaustre delle cappelle laterali e una doppia scalinata di raccordo tra presbiterio e navata centrale dal vescovo Luigi Maria Parisio, il quale nel 1845 volle il rifacimento dell'aula capitolare adibendola a sacrestia. Con la bolla \"In Sublimi\" del 31 dicembre 1848, papa Pio IX esule a Gaeta, elev\u00f2 la diocesi al rango di arcidiocesi; egli stesso visit\u00f2 e celebr\u00f2 pi\u00f9 volte all'interno della cattedrale durante la sua permanenza nella citt\u00e0 (1848-1849) e nuovamente nell'aprile 1850 nel viaggio di ritorno da Portici a Roma, e le don\u00f2 alcune suppellettili liturgiche attualmente esposte presso il Museo diocesano. Negli ultimi mesi dell'assedio di Gaeta del 1860-1861 la chiesa venne colpita da due proiettili (rispettivamente caduti nella sacrestia e nell'abside), i quali causarono alcun danni riparati negli anni successivi.\nLa facciata, frutto dei restauri della fine del XIX secolo, si presentava in forme molto semplici: essa era costituita da una parete intonacata di chiaro avente coronamento piatto, nella quale si aprivano tre finestre a lunetta, quella centrale in alto in corrispondenza della volta della navata maggiore e le due laterali, pi\u00f9 in basso, ove attualmente si aprono due piccoli rosoni circolari a dar luce alle navatelle; il prospetto era suddiviso a met\u00e0 della sua altezza da un semplice cornicione e vi era un unico portale, sormontato dall'iscrizione rimasta nella medesima posizione e dall\"Aquila\" marmorea a rilievo ora all'interno della chiesa. Nel 1860 l'arcivescovo Filippo Cammarota incaric\u00f2 Giacomo Guarinelli, maggiore e comandante del Genio, nonch\u00e9 architetto in quegli anni attivo a Gaeta anche per il rifacimento in stile neogotico del tempio di San Francesco e il restauro di alcune chiese, di progettare una nuova facciata; Guarinelli ide\u00f2 un prospetto in uno stile neomedievale che si raccordasse a quello del campanile, con un portico sormontato da un loggiato chiuso all'interno del quale allestire un lapidarium. Il progetto non venne mai realizzato.\nIl 22 gennaio 1903, in occasione del sedicesimo centenario della morte di sant'Erasmo, ebbe inizio la costruzione di una nuova facciata in stile neogotico, su progetto di Pietro Giannattasio e con la consulenza del canonico Filippo Pimpinella, secondo le medesime modalit\u00e0 proposte da Guarinelli. I lavori si fermarono nel 1904, con la parte inferiore completata e quella superiore mancante delle due ali laterali e del rosone; furono portati a termine soltanto nel 1950 e, nei locali soprastanti l'atrio e retrostanti la cantoria, venne allestito il Museo diocesano, aperto nel 1956 (come gi\u00e0 previsto nel 1910 dalla Soprintendenza alle Gallerie del Lazio), mentre in origine sarebbero dovuti essere adibiti ad archivio e aula capitolare. Nel 1935, in occasione del Congresso eucaristico che si sarebbe tenuto a Gaeta l'anno successivo, l'arcivescovo Dionigi Casaroli fece realizzare un pavimento in marmi policromi per l'abside, recante al centro lo stemma del presule. Con la cattedrale venne elevata alla dignit\u00e0 di monumento nazionale italiano, in vigore dal 18 gennaio successivo.\nNella notte tra l'8 e il 9 settembre 1943, dopo il proclama dell'armistizio di Cassibile, la citt\u00e0 di Gaeta venne bombardata dall'aviazione tedesca e un ordigno colp\u00ec la cattedrale causando ingenti danni: andarono distrutti il tetto della navata centrale e l'organo a canne in controfacciata, pesantemente danneggiati il pavimento dell'abside e lo Stendardo di Lepanto, allora esposto sopra l'altare maggiore. La chiesa, riparata, venne riaperta al culto nel 1950 dopo esser stata riconsacrata dall'arcivescovo Casaroli il 23 novembre dello stesso anno.\nNegli anni immediatamente successivi alla chiusura del Concilio Vaticano II, venne sostituita la cattedra lignea \u2013 priva di particolari decorazioni \u2013 con una poltrona dall'alto schienale imbottito che divenne sede ordinaria per i celebranti non vescovi dopo il dono, avvenuto nel 1972, di un nuovo seggio ligneo in stile moderno e di fattura geometrica, gi\u00e0 sede della chiesa di Santa Maria Assunta in Sperlonga. In occasione della visita di papa Giovanni Paolo II a Gaeta (25 giugno 1989), si volle dotare la cattedrale di una nuova cattedra e venne affidato l'incarico a Erasmo Vaudo; il seggio venne realizzato in marmo di Coreno Ausonio, reimpiegando alcuni reperti scultorei medioevali appartenenti alla cattedrale (quali due leoni stilofori posti ai lati della seduta, un frammento marmoreo con quinconce cosmatesco privo della decorazione musiva con funzione di schienale, e al di sopra di esso l\"Aquila\" gi\u00e0 sulla facciata settecentesca), e fu inaugurato dal papa stesso durante l'incontro con il clero diocesano avvenuto all'interno dell'edificio.\nIl 24 novembre 2003, con una delibera del comune di Gaeta che fino ad allora ne deteneva la propriet\u00e0, la cattedrale venne donata gratuitamente all'arcidiocesi, che ne divenne la proprietaria.\nA partire dal 2008, la cattedrale \u00e8 stata soggetta ad un importante intervento di consolidamento e di radicale alterazione dell'aspetto interno: sono state riportate alla luce alcune delle antiche colonne poste nei pilastri tra la navata centrale e le navate laterali; \u00e8 stata realizzata una nuova pavimentazione in marmi policromi con elementi in stile neo-cosmatesco, riorganizzato l'intero assetto del presbiterio utilizzando elementi di varie epoche e caratteristiche, tra cui alcune formelle scolpite a bassorilievo, gi\u00e0 nella ex chiesa di Santa Lucia, a lungo considerate appartenenti al parapetto dell'antico pulpito della cattedrale e in realt\u00e0 facenti parte dei plutei di quella chiesa. Contemporaneamente il succorpo \u00e8 stato sottoposto ad un restauro conservativo, effettuato tra il 2008 e il 2010, sia all'apparato decorativo marmoreo, sia a quello pittorico ad affresco. La cattedrale \u00e8 stata riaperta al culto e riconsacrata dall'arcivescovo Fabio Bernardo D'Onorio il 27 settembre 2014.\nDescrizione.\nEsterno.\nFacciata.\nLa facciata della cattedrale venne costruita a partire dal 1903 e completata nel 1950 con la realizzazione del rosone cieco marmoreo. Il progetto, realizzato dall'ingegnere Pietro Giannattasio con la collaborazione del canonico Filippo Pimpinella, voleva conciliare l'architettura neogotica con elementi tipici di quella romanica ripresi dal campanile, e l'introduzione di un nartece, di derivazione paleocristiana; non vennero mai realizzate le quattro cuspidi piramidali angolari, previste nel disegno originario. Il prospetto, in mattoncini rossi con elementi decorativi in pietra grigia, d\u00e0 sull'angusta via del Duomo, aperta nel 1852 lungo l'asse di un precedente vicolo, e segue la suddivisione interna in tre navate con altrettante campate.\nAlla base si apre un atrio coperto con crociere, che d\u00e0 sull'esterno con archi ogivali poggianti su pilastri; in corrispondenza di ciascuna delle navate, si apre un portale. Il portale maggiore \u00e8 sormontato dall'iscrizione del 1792 commemorativa dei restauri voluti da Ferdinando IV di Bordone ed \u00e8 affiancato da due colonne poggianti su un antico gruppo scultoreo raffigurante quattro leoni stilofori, diviso in due met\u00e0 nel corso dei restauri del 2008-2014. Contemporaneamente a ci\u00f2, sono state posizionate nell'atrio le colonne che originariamente reggevano la cantoria, con sopra le statue processionali in bronzo argentato dei santi patroni, a sinistra \"Sant'Erasmo\" e a destra \"San Marciano\", realizzate da Erasmo Vaudo nel 1984-1985 e gi\u00e0 all'interno della cattedrale, dapprima nell'abside e poi nella seconda cappella laterale di destra. Al di sopra dei portali laterali, aperti nel 2008-2014, vi sono due coevi rosoni circolari con cornice marmorea che danno luce alle navate minori e che sostituiscono le precedenti finestre a lunetta settecentesche; gli architravi dei suddetti portali sono costituiti dai basamenti marmorei modanati di epoca medioevale dei due sarcofagi situati nel basamento del campanile, rimossi nell'ambito dei restauri post-bellici iniziati nel 1959.\nNella parte superiore della facciata, si aprono tre polifore: al centro una trifora e ai lati due bifore; al di sotto di ciascuna delle relative colonne, vi \u00e8 una decorazione ad intarsio marmoreo raffigurante un quinconce cosmatesco. La finestra centrale \u00e8 sormontata da un moderno rosone cieco circolare in marmo. Il prospetto termina con una slanciata cuspide triangolare sormontata dalla statua in ghisa dell\"Immacolata\", realizzata su bozzetto di Ettore Ximenes e installata nel 1904, in occasione del cinquantesimo anniversario della proclamazione del dogma dell'Immacolata Concezione.\nCampanile.\nIl campanile \u00e8 situato alle spalle della cattedrale, al termine dell'aula, in asse con l'antica navata laterale sinistra della cattedrale dell'XI-XII secolo.\nLa costruzione della torre campanaria inizi\u00f2 nel 1148 su progetto del \"magister\" romano Nicolangelo e termin\u00f2 nel 1279 con la realizzazione del cupolino; per l'edificazione dell'alto basamento, il cui paramento murario \u00e8 in blocchi di pietra, venne utilizzata anche parte del rivestimento esterno del mausoleo di Lucio Sempronio Atratino, risalente al I secolo a.C., il cui nome \u00e8 in parte leggibile sulla fiancata sinistra.\nIl basamento \u00e8 al suo interno cavo: nella facciata principale del campanile, che d\u00e0 verso il golfo, si apre un grande arco ogivale sorretto da due colonne tuscaniche; questo d\u00e0 accesso ad un vano coperto con volta a crociera e interamente occupato da una scalinata terminante con un portone, che costituisce un ingresso secondario alla cattedrale. Lungo le pareti laterali, vi sono degli antichi elementi scultorei, quali due sarcofagi romani strigilati (met\u00e0 del III secolo d.C.) e due bassorilievi raffiguranti l'episodio biblico di \"Giona e il pistrice\" (Giona ).\nIl campanile si sviluppa in tre ordini divisi da cornicioni in laterizio con mensole marmoree, di derivazione cosmatesca; ogni ordine si apre su ciascuno dei lati con una bifora, e i due superiori sono caratterizzati da una particolare decorazione di derivazione arabo-normanna ad archetti ogivali intrecciati poggianti su colonnine in marmo. La sommit\u00e0 \u00e8 costituita da un cupolino a pianta ottagonale affiancato da quattro torrette pi\u00f9 piccole a pianta circolare; l'intero complesso \u00e8 decorato con smalti policromi e numerosi bacini ceramici dipinti, attualmente copie novecentesche di quattro tipologie di ornati originari del XIII-XV secolo. Il cupolino centrale raggiunge i 57 metri di altezza.\nAlla destra della torre campanaria, lungo la parete esterna dell'abside, si aprono alcune finestre in stile neoromanico: erroneamente considerate come gli unici resti di un eventuale battistero presente in quell'area e dedicato a san Giovanni Battista, esse risalgono al XX secolo e danno luce ad un ambiente originariamente concepito con funzione scalare.\nInterno.\nL'interno della chiesa deve la sua attuale conformazione ai restauri del 1788-1793 eseguiti su progetto di Pietro Paolo Ferrara, il quale rivest\u00ec l'antica struttura medievale a sette navate con sovrastrutture in stile neoclassico.\nNavate.\nLa chiesa \u00e8 a tre navate di quattro campate ciascuna; quella centrale \u00e8 coperta con volta a botte lunettata cassettonata ed \u00e8 separata dalle due laterali tramite arcate a tutto sesto poggianti su pilastri che inglobano, al loro interno, le colonne antiche (in parte visibili), e separate da lesene lisce ioniche. Ogni campata delle navate laterali \u00e8 a pianta quadrata e coperta con una cupoletta, senza tamburo, n\u00e9 lanterna.\nLa controfacciata della navata centrale \u00e8 caratterizzata dalla presenza del portale principale d'ingresso, sormontato dalla pala, gi\u00e0 sulla parete di fondo dell'abside, \"Martirio di Sant'Erasmo\" di Carlo Saraceni (realizzata nel 1610-1612 circa probabilmente su commissione del vescovo di Gaeta Pedro de O\u00f1a, O. de M.); profondamente danneggiata dal bombardamento del 1943 e successivamente sottoposta ad un restauro radicale, l'opera \u00e8 una dei pochi dipinti di grandi dimensioni dell'autore, e per questo \u00e8 caratterizzata da una forte discontinuit\u00e0 stilistica tra la parte inferiore (molto realistica e di chiara ispirazione caravaggesca) e quella superiore (di derivazione accademica). Saraceni si sarebbe ispirato alla primitiva pala con analogo soggetto presente all'epoca sull'altare di Sant'Erasmo nella basilica vaticana e proveniente dall'antica basilica di San Pietro (sostituita nel 1628-1629 con una nuova di Nicolas Poussin), riproponendo del perduto dipinto i personaggi e rielaborandone la composizione. La scena \u00e8 ambientata all'esterno di un edificio classicheggiante sulla cui terrazza sta l'imperatore affiancato da alcuni uomini, probabilmente i giudici del tribunale; in primo piano vi \u00e8 il popolo che assiste all'esecuzione, raffigurato fino al busto, mentre al centro vi \u00e8 il santo (le cui vesti ed insegne sono deposte ai suoi piedi) sdraiato sopra la tavola di legno alla quale \u00e8 legato, la cui eviscerazione, compiuta da due carnefici, \u00e8 rappresentata in maniera nitida e scientifica; nel cielo che fa da sfondo sono sospesi in volo due putti recanti la palma e la corona del martirio.\nAi lati del portale sono murate due antiche transenne marmoree decorate a bassorilievo (delle quali quella entrando a destra, con ornato a cerchi viminei intrecciati e combinati con diagonali incrociate, proveniente dalla chiesa di San Domenico in Gaeta) e quattro epigrafi, che commemorano la visita di papa Giovanni Paolo II (25 giugno 1989), le visite di altri pontefici alla citt\u00e0, il vescovo e umanista Francesco Patrizi (realizzata nel 1775) e la presenza di Pio IX a Gaeta e l'elevazione per suo volere della diocesi ad arcidiocesi; quest'ultima fu fatta scolpire dall'arcivescovo Filippo Cammarota nel 1857 e faceva parte di un pi\u00f9 grande monumento collocato sulla parete a destra del portale della sacrestia degli ebdomadari. Pi\u00f9 in alto, la cantoria, delimitata da una balaustra marmorea, ricavata durante i restauri del 2008-2014 demolendo quella ottocentesca (insieme all'organo a canne Continiello del 1980) negli ambienti soprastanti il portico della facciata, con la conseguente apertura sulla chiesa della trifora neogotica.\nIl pavimento dell'aula e delle cappelle, in segati di marmo bianco e giallo ad imitazione di quello post-bellico dell'abside, risale ai restauri del 2008-2014 come la fascia in stile neo-cosmatesco della navata centrale, che presenta un moderno disegno con cinque dischi a girale regolarmente disposti lungo l'asse verticale (analogo a quello della chiesa di San Pietro in Vinculis a Pisa, della fine del XII secolo) e un quinconce ai piedi del presbiterio, alla cui base \u00e8 scolpita la firma di Franco Vitelli che ha realizzato l'opera.\nLa prima campata di ciascuna delle due navate minori \u00e8 introdotta da un ambiente a pianta quadrangolare e con volta a botte, analogo a quelli che mettono in comunicazione le varie campate. Prima dei restauri del 2008-2014 vi trovavano luogo un \"Crocifisso\" ligneo del XVII secolo dono di sant'Alfonso Maria de' Liguori (navata di sinistra) e il fonte battesimale ottocentesco con alle spalle un dipinto della prima met\u00e0 del XIX secolo raffigurante la \"Madonna col Bambino e San Giovannino\", di Luigi Stanziani (navata di destra); quest'ultimo originariamente stava all'inizio della navata di sinistra e sostituiva una tavola avente lo stesso soggetto, risalente al XVI secolo e tradizionalmente attribuita a Raffaello Sanzio, venduta agli inizi del XX secolo. Attualmente a sinistra vi sono un'acquasantiera marmorea sormontata da un bassorilievo con \"Cristo risorto\" e un affresco staccato proveniente dalla chiesa di San Giovanni a Mare in Gaeta e raffigurante \"Sant'Agata\" (XIV secolo), mentre l'ambiente in cima all'inizio della navata di destra \u00e8 stato adibito il sepolcro dei vescovi ed arcivescovi di Gaeta, con le sepolture lungo le pareti laterali.\nCiascuna delle due navate laterali termina con una doppia scalinata: quella in salita conduce al presbiterio, quella in discesa, invece, al succorpo; nella quarta campata, rialzata rispetto alle altre, trova luogo un altare in marmi policromi: quello di sinistra, opera di Domenico Antonio Vaccaro, ospita la statua lignea policroma della \"Vergine immacolata\" (inizi del XX secolo); quello di destra, risalente al 1828 e privato della mensa, la statua lignea coeva di \"San Giuseppe\" e il dipinto a olio su rame di Sebastiano Conca \"Ges\u00f9 crocifisso tra la Madonna, san Giovanni evangelista e santa Maria Maddalena\" (1764), situato all'interno di una cornice marmorea posta al di sopra del piano della mensa, che richiama il \"Ges\u00f9 crocifisso con le tre Marie e Giovanni evangelista\" di Luca Giordano (1690-1692 circa) posto sull'altare laterale di sinistra della navata del santuario della Santissima Annunziata in Gaeta.\nLa cattedrale \u00e8 priva di transetto. Tuttavia, in corrispondenza di ciascuna delle quarte campate delle navate laterali si apre verso l'esterno un ambulacro a pianta quadrangolare coperto con volta a botte, non pi\u00f9 profondo delle cappelle. Quello di destra termina con una nicchia ad arco sormontata da un timpano triangolare in stucco e affiancata da due colonne marmoree con capitelli scolpiti, all'interno della quale si trova una statua lignea processionale della \"Madonna\"; nella parete di fondo dell'ambulacro di sinistra, invece, si apre il portale che d\u00e0 accesso alla sacrestia degli ebdomadari, anch'esso affiancato da due colonne, sul cui architrave in stucco ne \u00e8 stato installato uno marmoreo scolpito proveniente dalla chiesa di San Domenico in Gaeta (come le sezioni intagliate della porta) e di epoca medioevale.\nRepertorio cosmatesco.\nIn diversi punti dell'aula sono dislocati dal 2014 numerosi frammenti musivi cosmateschi gi\u00e0 raccolti presso la \"settima navata\".\nDell'antica pavimentazione medioevale della cattedrale rimangono soltanto alcune lastre di modeste dimensioni rinvenute nel 1932-1935 al di sotto del pavimento del presbiterio e dell'abside: la prima con motivi policromi rispettivamente a quadrati con quadratini iscritti diagonalmente (sotto la terza arcata di destra della navata centrale), la seconda con esagoni circondati da piccoli rombi e triangoli (sotto la terza arcata di sinistra della navata centrale), la terza con ornato a zig-zag (nella \"settima navata\"). Nella \"settima navata\" si trovano anche, incastonati in una pedana mobile gi\u00e0 a servizio dell'attuale ambone ulteriori frammenti: i due di maggiori dimensioni sono quello che costituisce il piano di calpestio del gradino superiore, decorato con \u00abun originale impaginato a riquadri e fascia a T\u00bb, e quello sul lato sinistro che presenta una croce inscritta in un clipeo; i tre di minori dimensioni sono costituiti dalla summenzionata lastra pavimentale con motivo a zig-zag, da una con triangoli contrapposti e alternati a quadratini posti diagonalmente (entrambe sul lato destro), da una terza con quadratini e rombi alternati a triangolini (replica moderna, sul primo gradino) e da una quarta analoga alle cornici musive delle transenne che costituiscono il prospetto del presbiterio.\nSotto le due arcate laterali della navata centrale di accesso al presbiterio, sono murate delle ulteriori lastre cosmatesche, restaurate ed integrate in occasione della loro collocazione. A ridosso dei pilastri settentrionali, sopra i sarcofagi, si trovano due lastre analoghe: probabilmente parapetti di un antico ambone, esse presentano un alveo centrale circolare (quello della lastra di sinistra con disco in porfido verde, l'altro con intarsio policromo a formare un poligono ad otto punte) incorniciato da campiture in \"opus tessellatum\" su sfondo musivo dorato (lastra di sinistra) o rossastro (lastra di destra) con agli angoli quattro uccelli (tipici della Campania e del Lazio meridionale); solo il manufatto di destra presenta l'originaria cornice in \"opus sectile\" costituita da una serie di stelle a sei punte e altre figure geometriche. Sul pilastro meridionale dell'arcata di destra si trova un pluteo con motivo geometrico ad esagoni e cornice, mentre su quello dell'arcata di sinistra ve n'\u00e8 un altro con ornato ad intreccio di linee spezzate intorno ad un ottagono.\nSotto l'arcata di accesso all'ambulacro della sacrestia, invece, vi sono una lastra marmorea quadrata dai bordi aggettanti gi\u00e0 riutilizzata come schienale della cattedra del 1989 (semipilastro nord) ed un ampio pannello con complesso schema decorativo caratterizzato da una serie di annodature analoghe a quelle del presbiterio onoriano della basilica di San Lorenzo fuori le mura a Roma (semipilastro sud). Sulla parete destra dell'adiacente ambulacro trovano luogo due lastre ampiamente integrate nella decorazione musiva, poste raffrontate e recanti cospicue porzioni di quinconce, probabilmente appartenenti ad un unico elemento originario; sulla parete opposta, invece, montato su una staffa cos\u00ec da poterne vedere ambo i lati, un reperto proveniente dall'area di palazzo De Vio che su una faccia presenta lo stemma della famiglia Rogano con un'iscrizione inerente alla tomba di Giovanni Battista figlio di Vincenzo, sull'altra invece un quinconce ornato con un moderno decoro marmoreo.\nSettima navata.\nAlle spalle delle cappelle laterali di destra, si trova la cosiddetta \"settima navata\" (in precedenza detta \"chiesa vecchia\"), ovvero la navata pi\u00f9 orientale dell'edificio del XIII secolo (a sette navate), ricavata riadattando la navata laterale di sinistra della cattedrale dell'XI-XII secolo (a tre navate, con orientamento inverso rispetto a quello attuale). Nella prima met\u00e0 del XX secolo fu sede di un'esposizione permanente di reperti lapidei e opere pittoriche che, nel 1956, and\u00f2 a formare il primo nucleo del museo diocesano, allestito nei locali della facciata soprastanti il pronao.\nL'ingresso dell'ambiente \u00e8 costituito da una semplice serliana con arco a tutto sesto e due colonne di spoglio composite in marmo, con il fusto scanalato e il capitello scolpito; esso \u00e8 sormontato da un rilievo marmoreo del XIII secolo, gi\u00e0 sopra la cattedra del 1989, raffigurante un\"Aquila\" che tiene tra gli artigli un serpente. La navata presenta una pianta irregolare di forma trapezoidale, con un progressivo restringimento verso l'attuale facciata della cattedrale dovuto in origine probabilmente ad una strada preesistente (l'attuale via Duomo) e attualmente accentuato dalla sporgenza delle cappelle laterali settecentesche dettata dalla volont\u00e0 di regolarizzare l'assetto interno della chiesa duecentesca, nonch\u00e9 riconducibile a \u00abragioni legate alla particolare morfologia del terreno\u00bb. La navata \u00e8 suddivisa in quattro campate e la sua copertura \u00e8 a volta a crociera ogivale, con archi acuti impostati su alti pieducci. Sono visibili quattro colonne antiche, di spoglio, tre corinzie ed una (quella in corrispondenza della cappella di San Bernardo) tuscanica; quella pi\u00f9 prossima all'ingresso reca la seguente iscrizione incisa in lingua latina: \"VSQUE HIC DIONYSIVS\". La luce naturale \u00e8 fornita tramite un'ampia finestra ad arco a tutto sesto che si apre di fianco all'attuale facciata della cattedrale, e a monofore che si trovano nella parte superiore delle pareti laterali.\nLa volta delle prime tre campate pi\u00f9 vicine all'attuale ingresso presenta tracce di affreschi policromi medioevali, rappresentanti cornici geometriche, lacunari, finte incrostazioni marmoree in stile cosmatesco e figure di santi: \"Santa Caterina d'Alessandria\" alla base dell'intradosso della seconda colonna; singoli personaggi entro clipei nelle vele della prima campata (dei quali \u00e8 riconoscibile solo un \"Santo vescovo\", probabilmente Erasmo); \"San Giovanni Battista\" com lo stemma della famiglia Albito) e \"San Francesco d'Assisi\" nel sottarco della campata successiva. Gli affreschi sono databili alla fine del XIV secolo ed ascrivibili ad artisti di ambito laziale (per i motivi ornamentali) e campano (per le figure). Tracce pittoriche (in parte ridotte a sinopia) sono presenti anche sui resti delle volte gotiche ancora visibili nel sottotetto della prima campata dell'attuale navata laterale destra, risalenti probabilmente agli inizi del XV secolo e raffiguranti oltre ad un motivo stellato giu evangelisti \"Marco\" e \"Matteo\".\nLungo le pareti laterali sono disposti numerosi reperti lapidei di varia epoca tra cui la lastra tombale di Agostino De Ortis, O.P., vescovo di Satriano dal 1500 al 1521, originariamente situata nella chiesa di San Domenico in Gaeta, dove era la relativa sepoltura; dalla medesima chiesa provengono alcuni frammenti lapidei, tra i quali uno di transenna ornato con un motivo a pelte, ed altri ad intrecci viminei. Fra gli altri reperti vi sono una transenna di finestra ad archetti proveniente dall'antica chiesa di San Francesco, un frammento con decorazione con maglie circolari annodate e rosette.\nCappelle laterali.\nSu ciascuna delle navatelle si aprono tre cappelle laterali.\nCappelle di destra.\nLa prima cappella di destra \u00e8 dedicata a san Bernardo da Chiaravalle, come lo era in origine l'altare in essa contenuta, il quale venne realizzato nel 1705 da Domenico Antonio Vaccaro per la chiesa Santa Caterina d'Alessandria e trasferito nella cattedrale nel 1810. Successivamente venne dedicata a san Gabriele Arcangelo, raffigurato in una statua policroma del 1828 situata al centro dell'ancona, e poi adibita a custodia del Santissimo Sacramento. Nel corso dei restauri del 2008-2014, \u00e8 stata rimossa l'effigie del santo e al suo posto realizzata un'apertura per consentire la visione di parte di una delle colonne della \"settima navata\".\nL'altare \u00e8 in marmi policromi ed occupa interamente la parete di fondo; al di sopra della mensa, si eleva l'ancona con architrave idealmente sorretto da due lesene corinzie poste alle estremit\u00e0; al di sopra della nicchia ove un tempo vi era la statua di san Gabriele Arcangelo, trova luogo un gruppo scultoreo con tre putti; al centro del fastigio, che costituisce il coronamento del manufatto, un bassorilievo raffigurante gli attributi di san Bernardo da Chiaravalle. Al centro dell'ancona, pur lasciando visibile la retrostante colonna, \u00e8 stato collocato nel 2016 il \"Crocifisso\" ligneo del XVII secolo dono di sant'Alfonso Maria de' Liguori, gi\u00e0 all'inizio della navata laterale di sinistra, mentre immediatamente dietro alla balaustra \u00e8 stato posizionato un busto ligneo policromo raffigurante \"San Biagio\".\nLe due pareti laterali ospitano altrettante pale, entrambe risalenti al XIX secolo: a destra, la \"Piet\u00e0\" di Pietro Abbadessa; a sinistra, le \"Tre Marie\" di Gennaro Ruo, gi\u00e0 sull'altare della navata laterale di sinistra del tempio di San Francesco.\nLa seconda cappella di destra \u00e8 dedicata a santa Caterina d'Alessandria, mentre in precedenza lo era alla Vergine Immacolata.\nL'altare, in marmi policromi, venne realizzato nel 1705 da Domenico Antonio Vaccaro insieme a quello gemello della prima cappella, per la chiesa Santa Caterina d'Alessandria; originariamente dedicato alla martire, venne poi intitolato alla Vergine Immacolata e, nell'ancona, venne posto il dipinto \"Vergine Immacolata che appare alle anime del Purgatorio\" di un anonimo pittore locale del XVIII secolo, motivo per cui l'ambiente fu anche chiamato cappella del Purgatorio. Attualmente la pala \u00e8 costituita dal dipinto originario, raffigurante \"Santa Caterina d'Alessandria\" e opera autografa di Andrea Vaccaro, riconducibile alla fase terminale dell'attivit\u00e0 del pittore (pieno Seicento); la santa \u00e8 presentata come unica e monumentale protagonista, in piedi al centro della scena, nell'atto di avanzare idealmente verso lo spettatore tenendo in mano la palma mentre sei putti le fanno corona aprendo attorno a lei la scura coltre di nubi. Al centro del coronamento dell'altare vi \u00e8 un in bassorilievo della ruota, strumento del martirio e attributo di santa Caterina.\nSulle due pareti laterali, altrettanti dipinti: a sinistra, una \"Flagellazione di Cristo\" di autore ignoto del XVII secolo di scuola napoletana, proveniente dalle collezioni del Museo nazionale di Capodimonte e concesso nel 1938-39 alla chiesa di San Domenico in Gaeta; a destra, \"Madonna del Rosario\" di Sebastiano Conca (XVIII secolo).\nLa terza cappella di destra \u00e8 priva di altare: essa, che \u00e8 pi\u00f9 profonda rispetto alle altre tale da occupare in larghezza due navate dell'edificio del XIII secolo, ha primariamente la funzione di collegare all'aula l'ingresso posteriore della cattedrale, costituito dal portale che si apre alla sommit\u00e0 della scalinata del basamento della torre campanaria. Nel corso dei restauri del 2008-2014 \u00e8 stata adibita a sacrario borbonico, inaugurato il 29 novembre del 2014, portando in chiesa alcuni monumenti sepolcrali gi\u00e0 custoditi in alcuni ambienti neoclassici posti al di sotto dell'aula, cui si accedeva tramite una rampa di scale nella campata di sinistra dell'atrio.\nIl portale del campanile si apre, privo di decorazioni, nella parte terminale della parete di sinistra. In asse con esso vi l'ingresso alla \"settima navata\"; quello attuale risale ai restauri del XXI secolo e sostituisce quello originario del XVIII secolo, costituito da una semplice porta. La parete di fondo dell'ambiente \u00e8 occupata per quasi la totalit\u00e0 della sua superficie dalla pala \"Martirio di santa Caterina d'Alessandria\" di Gaetano Forte (1856), proveniente dalla chiesa Santa Caterina d'Alessandria, dove era posto sopra l'altare maggiore, e collocato nella cattedrale nel 1988.\nDavanti alla stessa parete trova luogo il vecchio \"fonte battesimale\" marmoreo, scultura in stile neoclassico del XIX secolo; tradizionalmente attribuito almeno in parte ad Antonio Canova ma pi\u00f9 probabilmente opera di Paolo Persico, venne donato da Ferdinando IV di Bordone in sostituzione del precedente fonte. Quest'ultimo era stato ricavato da un vaso marmoreo dello scultore ateniese Salpione (I secolo a.C.), che era stato rinvenuto a Formia sulla riva del mare e fatto installare nella cattedrale dal vescovo Pedro de O\u00f1a, O. de M. (1605-1626); entrambi si trovavano all'inizio della navata laterale di destra. Il manufatto ottocentesco \u00e8 costituito da un cratere a campana ornato da un bassorilievo raffigurante il \"Battesimo di Cristo\" e sormontato da un coperchio sulla cui sommit\u00e0 \u00e8 posta una scultura a tutto tondo dell\"Agnus Dei\"; il basamento \u00e8 costituito da un piedistallo che sulla parete anteriore del dado presenta a rilievo le \"Virt\u00f9 teologali\".\nAl di sotto dell'arco che mette in comunicazione la cappella con la navata laterale di destra, vi \u00e8 un'acquasantiera neoclassica. Sulle pareti laterali dell'ambiente vi sono i monumenti funerari di diversi caduti durante l'assedio di Gaeta del 1860-1861. Sulla parete di destra, ve ne sono due di analoghe fattezze e di notevoli dimensioni in stile neoclassico, gi\u00e0 presenti nella cappella prima dei restauri del 2008-2014: entrambe le steli sono costituite da un tronco di piramide in pietre scure squadrate con davanti la parte anteriore di un'ara con l'epigrafe, e il bassorilievo e lo stemma del defunto; il monumento pi\u00f9 vicino alla navata \u00e8 quello del generale Emmanuele Caracciolo duca di San Vito, mentre l'altro \u00e8 del generale Riccardo De Sangro. Sulla parete opposta si trovano il monumento funebre del tenente colonnello Matteo Negri (vicino all'ingresso del campanile) e quello del tenente colonnello Paolo De Sangro (vicino alla navata); al centro, tre lapidi che commemorano rispettivamente la realizzazione nel 1908 del sacrario al di sotto dell'aula della cattedrale da parte del comune di Gaeta, i canonici caduti durante l'assedio, il tenente generale Francesco Ferrari e la realizzazione dell'attuale sacrario nel 2014; l'insieme \u00e8 sormontato da una corona a bassorilievo proveniente da uno stemma del XV secolo.\nCappelle di sinistra.\nLa prima cappella di sinistra \u00e8 dedicata alla Beata Vergine Maria del Monte Carmelo.\nL'altare occupa interamente la parete di fondo dell'ambiente; risale alla met\u00e0 del XVIII secolo ed \u00e8 attribuibile all'artista napoletano Ferdinando Sanfelice o al suo collaboratore Giuseppe Astarita; venne poi modificato nel XIX secolo da Pietro Paolo Ferrara, che realizz\u00f2 un nuovo paliotto. L'altare \u00e8 in marmi policromi e l'ancona \u00e8 sormontata da un alto cornicione sorretto da due coppie di colonne corinzie lisce; alla base di ciascuna, vi \u00e8 un bassorilievo raffigurante un angelo. Sotto la pala, invece, vi e una testa d'angelo in altorilievo, tra due festoni. Il coronamento dell'altare \u00e8 costituito da un timpano spezzato con, al centro, una croce in marmo. La pala \u00e8 un dipinto su tela di Sebastiano Conca raffigurante la \"Madonna col Bambino tra i santi Carlo Borromeo, Pio V, Lorenzo, Filippo Neri e Gennaro\" (1763), firmato e datato sullo zoccolo, opera della maturit\u00e0 dell'artista che coniuga alla sua esperienza nella pittura pietistico-devozionale con riferimenti al solimenismo dei suoi primi anni di attivit\u00e0; i cinque santi che onorano la Vergine e il Bambino (quest'ultimi collocati in alto, tra schiere angeliche) rappresentano i diversi gradi della gerarchia cattolica, rispettivamente il cardinalato, il pontificato, il diaconato, il presbiterato e l'episcopato.\nSulle pareti laterali, trovano luogo due dipinti, entrambi del XVII secolo: su quella di sinistra, una \"Deposizione di Cristo\", di un pittore ignoto del XVII secolo e anch'esso proveniente dalle collezioni del Museo nazionale di Capodimonte e gi\u00e0 in San Domenico; su quella di destra, \"Tobia e l'Angelo\" di Agostino Beltrano (prima met\u00e0 del secolo), gi\u00e0 nel Museo diocesano.\nLa seconda cappella di sinistra \u00e8 adibita a custodia del Santissimo Sacramento; in precedenza, era dedicata alla Madonna del Rosario e, al centro dell'ancona dell'altare, era stato posizionato un dipinto del XX secolo riproducente l'immagine della Madonna di Pompei.\nL'altare in marmi policromi, situato a ridosso della parete fondale, \u00e8 attribuibile a Domenico Antonio Vaccaro e risale agli inizi del XVIII secolo; probabilmente, esso si trovava probabilmente in origine nella chiesa di San Domenico (della quale sarebbe stato l'altare maggiore) e sarebbe stato trasferito nella cattedrale dopo la chiusura al culto della chiesa, nel 1813. L'ancona \u00e8 priva di pala, e al centro di essa si apre una nicchia rettangolare con il lato superiore arcuato sormontato da un altorilievo raffigurante la \"Colomba dello Spirito Santo\": essa attualmente incornicia un \"Crocifisso\" della scuola di Alessandro Algardi, \u00e8 la sua decorazione trapuntata riprende quella del velo marmoreo che idealmente si apre alle spalle dell'altaree che \u00e8 visibile sporgere dai lati dell'ancona. Al centro del coronamento trova luogo un dipinto ovale su rame di Sebastiano Conca, raffigurante \"Dio Padre benedicente tra angeli\". Ai lati dell'altare, due candelabri in bronzo con l'immagine di Sant'Erasmo e gli stemmi dei donatori, risalenti al XVII secolo e facenti parte dell'arredo originario del Succorpo.\nSulle pareti laterali vi sono due dipinti su tela: quello della parete di sinistra raffigura l\"Assunzione di Maria\" ed \u00e8 opera di Girolamo Imparato (poco dopo il 1600), ampiamente rimaneggiata, gi\u00e0 nell'abside del tempio di San Francesco; quello di destra, invece, rappresenta l\"Adorazione dei Magi\" ed \u00e8 di scuola napoletana (XVI secolo).\nLa terza cappella di sinistra \u00e8 dedicata a san Filippo Neri, raffigurato nella pala dell'altare; in precedenza, lo era alla Nativit\u00e0, mentre in origine il santo dedicatario era san Silvano di Emesa.\nL'altare \u00e8 in marmi policromi, e venne realizzato nel 1767 su commissione della famiglia Rogano. risalente al XVIII secolo; fra quelli delle cappelle laterali della cattedrale, \u00e8 il pi\u00f9 modesto dal punto di vista delle dimensioni. Al di sopra della mensa e dell'alzata (decorata alle estremit\u00e0 con due teste d'angelo) si eleva l'ancona, inquadrata tra due lesene corinzie; al centro, la pala \"Madonna col Bambino e San Filippo Neri\" di Sebastiano Conca.\nSulle pareti laterali, due dipinti: a sinistra la \"Vergine Immacolata fra angeli e i santi Rocco e Sebastiano\", del XVIII secolo; a destra l\"Annunciazione\" attribuita a Claudio Ridolfi, del XVI-XVII secolo.\nNella cappella vi sono anche delle sculture antiche in marmo: sulla parete di sinistra, un bassorilievo romano con \"Monadi\" del III-IV secolo d.C.; su quella di destra, gli elementi superstiti dell'antico monumento sepolcrale del vescovo di Gaeta Francesco II Gattola (1321-1340). Questo originariamente si trovava nella cappella gentilizia dei Gattola situata dapprima nell'area nord-orientale dell'edificio per poi, dopo la costruzione dell'abside e del succorpo cinquecenteschi, essere spostata alla prima di destra; in seguito ai restauri della cattedrale di Pietro Paolo Ferrara entr\u00f2 a far parte della raccolta lapidaria della \"settima navata\" per poi trovare l'attuale collocazione nel 2014. A pavimento, leggermente rialzato, si trova il coperchio marmoreo, della tipologia a doppio spiovente secondo l'antico modello ravennate, sul quale \u00e8 raffigurato il giacente in abiti pontificali; alla base vi \u00e8 un'iscrizione sulla quale sono riportati in caratteri gotici maiuscoli il nome del defunto e la data di morte. Sulla parete al di sopra del coperchio \u00e8 murato un bassorilievo frammentario raffigurante la \"Madonna col Bambino cui viene presentato un vescovo inginocchiato da un santo\" (forse san Paolo o san Bartolomeo) e recante lo stemma Gattola, databile tra il XIV e il XV secolo; \u00e8 possibile che esso appartenga all'altro sarcofago che si trovava nella cappella e che accoglieva le spoglie di tre vescovi della stessa famiglia: Bartolomeo e Giovanni Antonello vescovi di Caiazzo (morti rispettivamente nel 1390 e nel 1394) e Bartolomeo arcivescovo di Messina (morto nel 1446).\nPresbiterio.\nIl presbiterio occupa interamente l'ultima campata della navata centrale e la campata di raccordo tra quest'ultima e l'abside; l'attuale assetto risale ai restauri del 2008-2014, durante i quali sono state demolite la doppia scalinata ottocentesca, la balaustra in marmi policromi e la cattedra del 1989, ed \u00e8 stato ideato ex novo l'attuale spazio, all'interno del quale sono raccolti elementi di varie epoche e di diversa fattura.\nL'area \u00e8 sopraelevata rispetto al resto della chiesa, ed \u00e8 raccordata all'aula tramite due rampe di scale simmetriche poste nell'ultima campata delle navate laterali. Il prospetto sulla navata centrale presenta al centro una grata che d\u00e0 sull'ingresso del succorpo, con cornice marmorea a rilievo con arco a sesto ribassato poggiante su due semicolonne, installata nel 2015-16 in luogo della decorazione precedente, costituita da due frammenti di mosaico cosmatesco ai lati (attualmente murati nei pressi del portale della sacrestia) e da un bassorilievo con l\"Agnus Dei\" (attualmente sul retro dell'altare maggiore). Ai lati, due transenne ottenute da Franco Vitelli smembrando l'altare della ex chiesa di Santa Lucia, realizzato nel 1928 da Gino Chierici utilizzando elementi medioevali provenienti dai plutei di quella chiesa, a lungo considerati appartenenti al parapetto dell'antico pulpito della cattedrale e concessi alla stessa in comodato nel 2008. Queste sono decorate con mosaici e bassorilievi databili alla seconda met\u00e0 del XII secolo e riconducibili ad una bottega romana, probabilmente legata a Nicola d'Angelo, raffiguranti su quella di sinistra un \"Grifone\" (simbolo sia della sapienza, sia della forza del Cristo) e l\"Angelo\" (simbolo dell'evangelista Matteo), su quella di destra l\"Aquila\" (simbolo dell'evangelista Giovanni) e una \"Sirena bicaudata\" (simbolo della lussuria). Appartengono al ciclo altre quattro formelle, custodite presso l'Isabella Stewart-Gardner Museum di Boston, negli Stati Uniti d'America, raffiguranti un \"Cervo\" (simbolo del credente), il \"Leone\" (simbolo dell'evangelista Marco), il \"Toro\" (simbolo dell'evangelista Luca) e un \"Basilisco\" (considerato un animale diabolico, simbolo del peccato e in alcuni casi anche dell'eresia).\nIn posizione avanzata, nell'ultima campata della navata centrale, si trovano l'ambone (a sinistra, affiancato dalla colonna del cero pasquale) e il fonte battesimale (a destra). Quest'ultimo \u00e8 in rame ed \u00e8 stato ricavato all'interno di una bassa vera da pozzo marmorea di epoca romana. L'ambone \u00e8 costituito da un leggio in legno dipinto a finto marmo, con base circolare; sulla parte anteriore, \u00e8 decorato da una scultura in marmo del XIII secolo, probabilmente in origine decoro di un pulpito. Essa raffigura un uomo barbuto in posizione eretta, sulla cui testa \u00e8 posata un'aquila, e attorno al cui corpo \u00e8 stretto un serpente; ai piedi della figura, che forse vuole rappresentare l'iter salvifico dell'uomo, un quadrupede (un cane o un agnello).\nSotto le arcate di collegamento con le due navate laterali, vi sono due antichi sarcofagi di modeste dimensioni, in marmo. Quello di sinistra contiene i resti mortali dei santi Casto e Secondino e di Santa Eupuria (questi ultimi separati dagli altri tramite una paretina in legno), come reca l'iscrizione sul coperchio. La vasca \u00e8 strigilata su tutti i lati; l'altro \u00e8 costituito da un sarcofago infantile di grande pregio, ed accoglie le spoglie dei santi Erasmo, Probo e Innocenzo, i cui nomi sono incisi sopra il coperchio. La vasca \u00e8 esternamente decorata con un bassorilievo che corre su tre lati e che raffigura una serie di amorini (sul lato anteriore, essi cavalcano dei felini); agli angoli, vi sono degli acroteri; anche il coperchio presenta una decorazione a rilievo, con l'effigie di una divinit\u00e0 maschile. Entrambi i sarcofagi vennero posizionati nel 1620 all'interno dell'altare del succorpo insieme a quello di san Marciano; attualmente poggiano ciascuno su una coppia di leoni stilofori dei quali tre (i due sotto il sarcofago di sinistra e quello di destra sotto l'altro sarcofago) risalenti al XIII secolo e probabilmente appartenenti al perduto ambone medioevale della cattedrale.\nNella campata di collegamento tra navata e abside, ulteriormente sopraelevato di tre gradini, vi \u00e8 in posizione centrale l'altare maggiore, (sormontato nel 2014-2018 da un \"Crocifisso\" dipinto e sagomato di Giovanni da Gaeta, risalente agli anni 1460 circa e proveniente dall'ex chiesa di Santa Lucia in Gaeta.). L'altare \u00e8 stato ricavato dal sarcofago romano strigilato che venne posizionato nel 1620 all'interno dell'altare del succorpo e che racchiudeva i sarcofagi dei santi Erasmo, Probo e Innocenzo e di san Marciano; sulla parte anteriore, una croce in marmo rosso seicentesca, originariamente visibile attraverso un ovale al centro del paliotto dell'altare, mentre al centro di quella posteriore, liscia, un moderno bassorilievo raffigurante l\"Agnello di Dio\". Il sarcofago poggia su due leoni stilofori, in mezzo ai quali \u00e8 posto un vaso in porfido contenente le reliquie.\nIn posizione arretrata, vi sono la cattedra episcopale (a sinistra) e la sede presidenziale per i celebranti che non siano l'arcivescovo di Gaeta (a destra). Il seggio episcopale \u00e8 stato realizzato da Franco Vitelli accostando ed integrando elementi lapidei di diversa fattura ed epoca: fra questi un frammento di pilastrino o stipite a nodi a doppia ogiva (lungo il lato sinistro del gradino), un altro con decorazione a maglie circolari annodate (sul gradino, sotto il seggio), La sede presenta sulla parte anteriore della seduta una cimasa frammentaria proveniente dalla chiesa di San Giovanni a Mare (met\u00e0 del IX secolo) ornata con quattro archi intervallati da gigli e recanti alcuni animali nonch\u00e9, al centro, una croce; lo schienale \u00e8 invece costituito da una lastra frammentaria con bassorilievo tre arcate con coppie di pavoni alternativamente affrontati o contrapposti; due altorilievi con angeli (ottenuti dallo smembramento di un'unica scultura) costituiscono i braccioli. La cattedra \u00e8 sormontata da un \"Angelo\" a bassorilievo del XV secolo, opera di Domenico Gagini, mentre sulla parete al di sopra della sede vi sono un frammento di lastra ad arco con motivo a foglie di vite e tracce di policromia, ed un affresco staccato proveniente dall'ex chiesa di Santa Lucia e raffigurante l\"Annunciazione\". Il dipinto risale alla fine del XIV secolo-inizi del XV e si presenta in cattive condizioni di conservazione; in alto a destra, al di sopra dell'Arcangelo, \u00e8 raffigurato Dio Padre benedicente dal quale promana il raggio del Verbo \u00abche si incarna nel bambino Ges\u00f9 [...] all'interno di una sfera\u00bb e raggiunge la Vergine (inserita quest'ultima entro una slanciata architettura gotica) attraverso la colomba dello Spirito Santo.\nColonna del cero pasquale.\nAlla sinistra dell'ambone vi \u00e8 la pregevole colonna del cero pasquale, risalente agli anni 1270. Questa era stata conservata all'interno della cattedrale fino ai lavori di restauro diretti da Pietro Paolo Ferrara (1788-1792), quando venne posizionata al centro del sagrato, con il capitello usato come base ed una statuetta raffigurante sant'Erasmo sulla sommit\u00e0; successivamente, a partire dal 1871, aveva trovato luogo dentro una nicchia scavata nella parete rocciosa antistante la facciata della chiesa, protetta da una cancellata. In seguito alla costruzione del prospetto neogotico, venne posizionata nella campata di destra dell'atrio, poggiante sul gruppo di quattro leoni stilofori attualmente smembrato nel pronao; venne trasferita nuovamente all'interno della cattedrale nel 1920, sotto la seconda arcata tra la navata centrale e la navata laterale di destra. Leggermente danneggiata nel bombardamento del 1943, \u00e8 stata successivamente restaurata; ha assunto l'attuale collocazione nel corso dei restauri del 2008-2014. L'opera \u00e8 attribuibile a maestranze legate alla bottega di Pellegrino da Sessa e, per l'assenza di elementi decorativi in mosaico, \u00e8 analoga a quella della basilica di San Paolo fuori le mura a Roma (realizzato da Pietro Vassalletto e Nicol\u00f2 D'Angelo intorno al 1170) e a quella della cappella palatina di Palermo (risalente al 1260-1280 circa).\nLa colonna misura 3,50 metri circa di altezza ed \u00e8 opera di uno scultore anonimo campano; lungo il fusto si sviluppano parallelamente, su quattro colonne affiancate, scene della vita di Ges\u00f9 (aventi come fonte i Vangeli) e di sant'Erasmo (basate sulla \"Passio Erasmi\" di papa Gelasio II, con ampio spazio dato al suo ministero episcopale) legandole tipologicamente pur senza corrispondenza diretta fra gli episodi. Ciascun episodio (in totale sono 48) \u00e8 inserito all'interno di un campo quadrangolare; l'ordine \u00e8 dall'alto al basso e da sinistra a destra. La sommit\u00e0 della colonna \u00e8 costituita dal capitello corinzio (nel quale viene inserito il cero pasquale), decorato con foglie di acanto e di papavero, rosette e uccelli.\nAbside.\nLa navata maggiore termina con la profonda abside, a pianta rettangolare, rifacimento in stile barocco su progetto di Jacopo e Dionisio Lazzari nella prima met\u00e0 del XVII secolo di una struttura della fine del secolo precedente; \u00e8 leggermente pi\u00f9 larga rispetto alla navata e la sua volta a botte lunettata e cassettonata, venne realizzata nel 1775 ed \u00e8 pi\u00f9 bassa rispetto a quella della navata, contro il progetto originario che la voleva pi\u00f9 alta. L'ambiente \u00e8 illuminato da sei grandi finestre rettangolari, tre su ciascuna parete, intervallate da gruppi di lesene corinzie lisce in stucco.\nLa parte inferiore delle pareti laterali \u00e8 occupata dagli stalli lignei intagliati del coro; questi sono anteriori rispetto all'abside e risalgono alla prima met\u00e0 del XVI secolo; probabilmente vennero realizzati per il vecchio coro della cattedrale, oppure in origine si trovavano nel santuario della Santissima Annunziata o nella chiesa di San Domenico. Parzialmente danneggiati nel 1943, sono stati successivamente restaurati e reintegrati. I singoli stalli sono delimitati da braccioli riccamente scolpiti con figure mitologiche, e decorazioni a rilievo si trovano anche sullo schienale, particolarmente nella parte superiore.\nLa parete fondale dell'abside, a ridosso della cui porzione inferiore \u00e8 addossato l'antico altare maggiore barocco, \u00e8 divisa in tre campiture da lesene: in quella centrale, fino al 1976, trov\u00f2 luogo la parte superstite dello \"Stendardo di Lepanto\", opera di Girolamo Siciolante da Sermoneta, donato alla cattedrale da don Giovanni d'Austria; il dipinto raffigura \"Ges\u00f9 crocifisso tra i santi Pietro e Paolo\" ed \u00e8 stato custodito dapprima nella pinacoteca del Centro Storico Culturale di Gaeta, poi nel Museo diocesano, ove si trova attualmente. Ai lati, invece, vi furono fino al 2008 il \"Martirio di Sant'Erasmo\" di Carlo Saraceni (a sinistra, attualmente sopra il portale maggiore) e l\"Assunzione di Maria\", di Tommaso Macera (a destra, attualmente nell'ambiente gotico d'accesso alla cantoria), tela realizzata nel 1983 in sostituzione dell'analoga di Sebastiano Conca, realizzata nel 1751 in sostituzione di una pi\u00f9 antica perduta e distrutta durante i bombardamenti della seconda guerra mondiale. Con i restauri del 2008-2014, \u00e8 stato collocato al centro un dipinto su tavola, gi\u00e0 nella sacrestia capitolare, raffigurante \"Madonna col Bambino con San Michele Arcangelo attorniato da una corte di sei angeli\", proveniente dalla chiesa di Sant'Angelo in Planciano; risalente agli anni 1560, \u00e8 stato attribuito erroneamente a diversi artisti, quali il Bronzino, Andrea Sabatini o Fabrizio Santafede, successivamente al senese Marco dal Pino; il suo autore, invece, \u00e8 stato identificato in Giovanni Filippo Criscuolo grazie a numerose analogie con altre opere dell'artista: la Madonna col Bambino, che occupa la parte superiore del quadro, presenta una notevole somiglianza con la \"Madonna delle Grazie\" presente nella chiesa di Santa Maria della Mercede a Montecalvario a Napoli, di ispirazione raffaellesca, mentre nel registro inferiore la figura dell'arcangelo Michele, ai lati della quale sono disposti simmetricamente sei angeli, richiama quella analoga presente al centro, in basso, del \"Giudizio universale\" attribuito al Criscuolo e attualmente presso la sede della Bob Jones University di Greenville, nella Carolina del Sud. Il dipinto \u00e8 frutto della rielaborazione in un'ottica manierista dei moduli figurali tradizionali tipici di Andrea Sabatini (attivo a Gaeta nei decenni precedenti, contemporaneamente al Criscuolo) con riferimenti alla pittura di Raffaello Sanzio, del quale in citt\u00e0 probabilmente si trovava una replica della \"Madonna d'Alba\" alienata nel XIX secolo.\nAltare dell'abside.\nA ridosso della parete di fondo dell'abside e da essa leggermente staccato, vi \u00e8 il pregevole antico altare maggiore in marmi policromi, opera di Dionisio Lazzari, che lo fece tra il 1670 e il 1683; nel 1710 venne realizzato il tabernacolo.\nL'altare si trovava originariamente al di sotto dell'arco absidale, e probabilmente in luogo della sua collocazione attuale vi erano i seggi centrali del coro ligneo. Venne arretrato nella posizione odierna per volere del canonico e vicario generale Giuseppe Iannitti tra il 1785 e il 1792 e sopraelevato di un gradino per aumentarne la visibilit\u00e0 dalla navata. A causa del bombardamento del 1943 and\u00f2 quasi completamente perduta la sezione centrale del paliotto, che non era pi\u00f9 quella originaria, bens\u00ec un rifacimento del 1786 in stile tardo-barocco per consentire la venerazione, attraverso un oculo, delle spoglie di sant'Albina; ne venne quindi realizzata una in forme pi\u00f9 semplici, con un'urna in marmo rosso e bianco a rilievo su fondo verde. Durante i restauri del 2008-2014 tale parte dell'altare fu rimossa e sostituita da una fedele copia del paliotto settecentesco, del quale vennero reimpiegati gli elementi superstiti.\nL'altare \u00e8 rialzato di quattro gradini rispetto al piano di calpestio dell'abside; su quello pi\u00f9 alto \u00e8 stata murata un'epigrafe del 1683 in lingua latina (gi\u00e0 a ridosso della parete posteriore del manufatto prima del suo spostamento in fondo all'abside) che riporta la tradizione secondo cui l'altare barocco sarebbe stato costruito inglobando quello ligneo consacrato da papa Pasquale II nel 1106 (non pervenuto). Al centro del paliotto vi \u00e8 un oculo circolare, la cui cornice \u00e8 sormontata da volute ed \u00e8 decorata da un motivo vegetale a rilievo, attraverso il quale si pu\u00f2 vedere l'urna marmorea che accoglie i resti mortali di sant'Albina, posta al di sotto della mensa. Ai lati dell'apertura e da essa discoste, vi sono due teste d'angelo, delle quali l'una originale, l'altra ricostruita. I due campi laterali del paliotto, invece, risalgono al XVII secolo e riprendono lo stile del resto dell'altare, con ricca decorazione ad intarsio in marmi policromi e madreperla raffigurante elementi vegetali, coppe infiorate e volute, che prosegue anche sui tre gradini dell'alzata. Il tabernacolo settecentesco \u00e8 caratterizzato, sulla parte anteriore, da due angeli ad altorilievo che incorniciano la porticina, ai lati dei quali \u00e8 intarsiato due volte lo stemma del vescovo committente Jos\u00e9 Guerrero de Torres, O.E.S.A.. Al di sopra del tabernacolo vi sono due mensole: su quella inferiore veniva collocata la statua argentea di Sant'Erasmo in occasione della festa del patrono (risalente al XIV secolo e pi\u00f9 volte modificata e arricchita, trafugata nel 1981); su quella superiore, notevolmente sopraelevata, vi \u00e8 il pregevole \"Crocifisso\" monumentale in legno dorato e argentato, coevo all'altare e anch'esso probabilmente opera di Dionisio Lazzari; la scultura presenta Cristo appeso ad un'elaborata croce poggiante su un alto basamento con globo e affiancata da due puttini. Sulle volute inferiori poste alle due estremit\u00e0 dell'altare a sorreggere i due gradini superiori dell'alzata (ciascuna delle quali \u00e8 sormontata da un elemento analogo terminante con una testa d'angelo a tutto tondo, vi sono gli stemmi intarsiati dei vescovi Lorenzo Mayers Caramuel, O. de M. (a destra) e Martino Ib\u00e1\u00f1ez y Villanueva (a sinistra). Nella citt\u00e0 di Gaeta si trovano due altari in marmi policromi analoghi a quello della cattedrale per stile e decorazione, anch'essi realizzati da Dionisio Lazzari e in origine dotati di un proprio crocifisso ligneo monumentale: quello del santuario della Santissima Annunziata (1673, con paliotto rifatto nel XIX secolo) e quello della chiesa di Santa Maria di Porto Salvo (1675, ampiamente rimaneggiato ma con paliotto originale).\nSuccorpo.\nAl di sotto dell'abside, si trova il succorpo, costruito tra il 1584 e il 1607 e rifatto a partire dal 1619 su progetto di Jacopo Lazzari prima e di suo figlio Dionisio poi.\nL'accesso all'ambiente avviene tramite una doppia scalinata, opera di Dionisio Lazzari e completata nel 1689; questa collega l'ingresso del succorpo alle due navate laterali della cattedrale. Nella parte inferiore delle pareti, corre una fascia marmorea bicroma intarsiata che imita una balaustra; la parte restante, come la volta, \u00e8 decorata con stucchi barocchi. Le due rampe si ricongiungono davanti all'arco d'ingresso della cappella, ove si trova una lapide posta nel 1666 come ringraziamento a sant'Erasmo da parte della popolazione di Gaeta per lo scampato pericolo durante la peste del 1656.\nIl succorpo \u00e8 chiuso da un monumentale cancello in bronzo realizzato tra il 1700 e il 1701 dall'argentiere napoletano Antonio Perrella, su ispirazione di quello di Cosimo Fanzago della cappella del tesoro di San Gennaro nel duomo di Napoli. Su di esso sono raffigurati lo stemma della citt\u00e0 di Gaeta e, sopra la porta, il busto bifronte di \"Sant'Erasmo\".\nLa cappella \u00e8 costituita da un'unica navata coperta con volta a botte lunettata ribassata, terminante con una parete piatta; l'ambiente \u00e8 illuminato da sei finestre rettangolo, tre su ciascuna delle due pareti laterali. Il pavimento in marmo bianco, grigio e nero, con decorazione geometrica, \u00e8 di Giuseppe Gallo. Le pareti sono decorate con un elaborato rivestimento in marmi policromi, opera di Dionisio Lazzari, nella parte inferiore ad intarsio e in quella superiore a sbalzo.\nI dipinti ad olio che adornano la volta, inseriti all'interno di un apparato di cornici in stucco, sono opera di Giacinto Brandi, che li realizz\u00f2 tra il 1662 e il 1664; dei tre centrali, \"Dio Padre con cherubini\" (sopra il presbiterio) e \"Gloria di Sant'Erasmo\" (al centro) sono andati in gran parte perduti a causa del bombardamento del 1943 (quest'ultimo \u00e8 stato ricostruito nel 2015); rimane integro, invece, \"Gloria dei santi Albina, Eupuria, Casto, Innocenzo, Marciano, Probo e Secondino\". Nelle vele, invece, sono raffigurate le \"Virt\u00f9\": a destra \"Divinit\u00e0\", \"Sapienza\", \"Fortezza\", \"Umilt\u00e0\" e \"Penitenza\"; a sinistra \"Modestia\", \"Prudenza\", \"Fede\", \"Carit\u00e0\" ed \"Eternit\u00e0\".\nIl presbiterio, rialzato di un gradino rispetto al resto della chiesa, \u00e8 delimitato da una balaustra in marmi policromi decorata ad intarsio, opera di Dionisio Lazzari; su di essa, gli stemmi della citt\u00e0 di Gaeta. Dello stesso artista \u00e8 anche l'apparato decorativo delle pareti: nella parte inferiore marmi intarsiati, in quella superiore sei nicchie, ciascuna delle quali sormontata da un timpano sorretto da due colonne corinzie; queste, originariamente, accoglievano le statue argentee dei santi (da sinistra) Albina, Casto, Marciano, Innocenzo, Secondino ed Eupuria, i cui resti mortali, insieme a quelli di sant'Erasmo, erano collocati sotto l'altare, in tre piccoli sarcofagi contenuti in uno pi\u00f9 grande strigilato, estratto dalla sua collocazione originaria durante la ricognizione canonica del 2008 e successivamente riadattato ad altare maggiore durante i restauri del 2008-2014. Le statue (ad eccezione di quella di san Marciano) vennero requisite nel 1798 dal governo del Regno di Napoli insieme al paliotto in argenteo con la \"Traslazione delle reliquie di sant'Erasmo da Formia a Gaeta\" (1749), e in loro luogo vennero posti, nel 1971, dei busti in legno di quattro \"Apostoli\" e di \"San Gennaro\"; attualmente, nelle due nicchie pi\u00f9 prossime all'altare, vi sono due busti-reliquiari in bronzo di \"Sant'Erasmo\" (a destra) e \"San Marciano\" (a sinistra, ai piedi della quale vi \u00e8 l'antico sarcofago con i resti mortali del santo), realizzati nel 2008.\nL'altare presenta un paliotto riccamente decorato con marmi intarsiati realizzato da Dionisio Lazzari nel 1670 in luogo di quello originario; l'ancona \u00e8 costituita da un timpano triangolare sorretto da due colonne corinzie lisce. Al centro, vi \u00e8 la pala \"Martirio di sant'Erasmo\" di Giacinto Brandi (1664).\nOrgano a canne.\nIl primo organo a canne della cattedrale venne probabilmente costruito nel XVI secolo; \u00e8 identificabile come parte anteriore della cassa di quest'ultimo la cornice posticcia del trittico \"Incoronazione della Vergine\" di Giovanni da Gaeta, gi\u00e0 nella ex chiesa di Santa Lucia e attualmente presso il Museo diocesano; essa \u00e8 caratterizzata dalla presenza, sulla sommit\u00e0, delle sculture dorate dei santi Erasmo, Michele arcangelo e Marciano.\nTra il 1685 e il 1689, venne costruito per la chiesa della Santissima Annunziata un organo a canne da Giuseppe de Martino, racchiuso all'interno di una cassa barocca disegnata da Dionisio Lazzari; il progetto originario prevedeva la costruzione di uno strumento gemello da posizionare sulla cantoria opposta, il quale, per problemi di natura economica, venne acquistato dalla cattedrale e collocato sulla cantoria a ridosso della parete di fondo della nuova abside. L'organo venne ampliato nel 1737 e rimosso nell'ambito dei restauri neoclassici del 1788-1792; venne collocato o nella chiesa di San Michele Arcangelo ad Itri, oppure in quella gaetana della Nativit\u00e0 di Maria, e distrutto durante la seconda guerra mondiale.\nPietro Paolo Ferrara progett\u00f2 un'ampia cantoria sopra l'ingresso della cattedrale, sorretta da due colonne tuscaniche, sulla quale trov\u00f2 luogo, intorno alla met\u00e0 del XIX secolo, un organo di Benedetto o Pietro Sarracini di Alvito, rimodernato agli inizi del secolo successivo da Inzoli. Lo strumento aveva un'unica tastiera e pedaliera e disponeva di 11 registri; esso era racchiuso all'interno di una cassa lignea con facciata a serliana. L'organo verr\u00e0 distrutto nel bombardamento del settembre 1943 insieme ad un piccolo organo positivo ottocentesco situato nel succorpo.\nNel 1980 venne costruito un nuovo strumento dalla ditta Continiello (con canne della ditta Scotti), composto da un unico corpo situato al centro della cantoria, con mostra ceciliana in tre cuspidi e basamento dipinto nel 1985 con decorazioni monocrome da Salvatore Sasso. La consolle, collocata a pavimento in presbiterio, contro il progetto originario che la voleva sulla cantoria, disponeva di due tastiere e pedaliera; lo strumento aveva 11 registri. A causa di un rapido deterioramento dell'apparato trasmissivo elettrico, ha smesso di funzionare nel 1995 e nel 2000 \u00e8 stata rimossa la consolle dalla chiesa. Lo strumento venne alienato nel corso dei restauri del 2008-2014 e ricollocato nel 2020, ampliato da Alessandro Girotto, nella chiesa di San Francesco ad Ozieri.\nL'organo attualmente presente nella basilica fu costruito dal napoletano Carlo Alboreto nel 1892 per la cappella di palazzo de Vio, che allora ospitava il seminario, ove era posizionato sulla cantoria; nel 1994 fu trasferito una prima volta nella nuova sede del seminario, e in tale occasione restaurato da Carlo Soracco. Nel 2021 venne ricollocato nella cattedrale, posto su una pedana mobile nella parte anteriore del presbiterio. Lo strumento, integro nelle sue caratteristiche foniche originarie, \u00e8 a trasmissione meccanica e dispone di 5 registri. La sua consolle, che si apre al centro della parete anteriore della cassa, ha un'unica tastiera con prima ottava scavezza, senza pedaliera, con i registri azionati da pomelli lignei ad estrazione. Il materiale fonico \u00e8 integralmente racchiuso entro una cassa lignea sobriamente decorata con intagli e modanature, con mostra costituita da canne di principale tripartite entro un'apertura a serliana, chiusa da portelle; la consolle \u00e8 a finestra."}
{"id": "2426112", "revid": "1543377", "url": "https://it.wikipedia.org/wiki?curid=2426112", "title": "Vespa crabro", "text": "Il calabrone (Vespa crabro ), detto anche aponale o cravunaro rosso, \u00e8 il pi\u00f9 grosso vespide europeo. Nel linguaggio comune con il termine \"calabrone\" vengono spesso erroneamente identificati anche l'ape legnaiola (\"Xylocopa violacea\") e il bombo terrestre (\"Bombus terrestris\").\nIl calabrone \u00e8 la pi\u00f9 grande delle vespe europee e nordamericane; insetto prevalentemente carnivoro, predatore di altri insetti, non disdegna per\u00f2 la polpa della frutta e i nettari zuccherini, e ci\u00f2 contribuisce a spiegare la sua diffusione in aree agricole.\nI calabroni realizzano i loro nidi di carta utilizzando fibre vegetali impastate con saliva.\nDescrizione.\nL'adulto \u00e8 glabro, di colore bruno rossiccio con macchie e strisce gialle, di estensione variabile a seconda della sottospecie. La regina raggiunge normalmente i 35\u00a0mm di lunghezza mentre i maschi e le operaie misurano da 20 a 25\u00a0mm. I calabroni vivono in nidi esternamente a forma di sfera, costruiti con legno impastato con la loro saliva. Le colonie sono costituite da circa 100-300 esemplari. A causa del colore del capo, gli esemplari pi\u00f9 grossi di regina possono essere confusi con la ben pi\u00f9 aggressiva \"Vespa mandarinia japonica (calabrone gigante giapponese)\", ancora assente in Europa, o con le versioni chiare di Vespa Velutina, specie presente in Europa da diversi anni e in Italia dal 2012 (peraltro soprattutto nella variante Nigrithorax pi\u00f9 scura) in corso di eradicazione da Liguria e Piemonte mediante strumenti sofisticati.\nPur essendo un insetto prevalentemente diurno, il calabrone svolge anche attivit\u00e0 parzialmente notturna se attirato dalle luci artificiali che ha imparato essere altrettanto gradite a varie sue prede, e lo si pu\u00f2 trovare attivo anche in autunno inoltrato.\nNei confronti dell'uomo di solito \u00e8 tendenzialmente indifferente (a differenza della vespa comune, per esempio, che spinta da curiosit\u00e0 pu\u00f2 avvicinarsi all'uomo) e cerca di sottrarsi con rapida fuga o nascondimento ai tentativi di abbattimento. Tuttavia, mentre si pu\u00f2 sostare con relativa tranquillit\u00e0 vicino a un albero da frutta in presenza di calabroni e cogliere i frutti sui quali non si siano posati, questi insetti possono diventare molto aggressivi se messi alle strette o in vicinanza del nido. Le femmine sono dotate di pungiglione, le cui punture (conseguenti a una reazione difensiva dell'animale) possono essere molto dolorose per gli esseri umani; esse, inoltre, liberano feromoni che informano dell'attacco in corso gli altri calabroni, talvolta provocandone l'intervento in gruppo. Come nel caso delle altre vespe e delle api, il veleno inoculato ha effetti solo locali e transitori per la maggior parte delle persone, ma pu\u00f2 provocare nei soggetti allergici reazioni anafilattiche anche mortali.\nCiclo vitale.\nIn primavera, una fondatrice di calabrone si sveglia dall'ibernazione e incomincia a costruire alcune cellette in un luogo riparato e difficile da individuare. Incomincia cos\u00ec a deporre le uova che, finch\u00e9 non si svilupperanno, sar\u00e0 lei ad accudire. Si parla in tal caso di nido primario. \nInizialmente il nido si presenta come una semisfera vuota rivolta verso il basso e di pochi centimetri di diametro, nell'interno della quale risiedono le prime cellette, delle strutture esagonali ed adiacenti rivolte verso il basso, ognuna contenente una forma di sviluppo: uova, che dopo circa 5-8 giorni diventano larve. Le larve impiegano 2 o 3 settimane a crescere, occupando via via il volume della propria cella, nutrite con carne di altri insetti, prevalentemente muscoli alari, cacciati e triturati dalla regina. Le larve mature entrano poi nella fase pupale, creando un tappo sericeo per chiudersi all'interno delle celle prima di trasformarsi, nell'arco di un altro paio di settimane, in vespe adulte. Esse sono operaie, femmine sterili dedite alla cura della colonia. La prima manciata di operaie, cresciute dalla sola regina, rimane di piccole dimensioni. Infatti, prima della loro emersione, \u00e8 la sola regina che le nutre ed espande il nido.\nNate le prime vespe operaie, la futura regina abbandona gradualmente le mansioni iniziali e si dedica alla sola deposizione delle uova. La regina, nutrita dalle operaie, andando di cella in cella, depone uova e controlla che le larve siano tutte sue figlie, diversamente le uccide.\nLe operaie svolgono tutti i lavori: nutrici, toelettatrici, foraggiatrici, guardiane, costruttrici.\nLe massime dimensioni della colonia sono raggiunte attorno al mese di settembre, quando anche la popolazione di operaie \u00e8 al suo massimo. L'attivit\u00e0 della colonia \u00e8 frenetica, perch\u00e9 una covata consistente ha bisogno di essere nutrita.\nIl materiale da costruzione per il nido \u00e8 una solida fibra vegetale, viene ottenuta impastando con la saliva le fibre di legno dei rami giovani di vari alberi a corteccia morbida, fino a ottenere una pasta modellabile, che, una volta indurita, sar\u00e0 solida e dall'aspetto cartaceo. Infatti i nidi di \"V. crabro\" hanno consistenza cartacea, sebbene siano relativamente impermeabili e molto resistenti.\nDalle prime operaie e dal primo piano di cellette, la colonia cresce sempre di pi\u00f9 durante l'estate. La fondatrice, ora pienamente denominabile regina, subisce un aumento del volume addominale a fronte della necessit\u00e0 di deporre un numero di uova sempre maggiore. Le operaie di un nido maturo in agosto possono essere dell'ordine delle centinaia.\nA fine estate/inizio autunno, la regina cessa provvisoriamente di deporre le uova per lasciare alla sua prossima covata lo spazio necessario per crescere. L'ultima covata del nido, \u00e8 per\u00f2 particolare. Non dar\u00e0 vita ad altre operaie, perch\u00e9 composta da larve di vespe aploidi maschi, nate da uova non fecondate, e vespe di sesso femminile che si svilupperanno in nuove future fondatrici a causa del maggior apporto di cibo da parte delle numerose operaie e della diminuzione dei feromoni di dominanza prodotti dalla regina originale.\nAppena l'ultima covata \u00e8 dischiusa, attorno a settembre, comincia il declino del nido. Le nuove regine e i maschi, ora molto numerosi rispetto alle operaie, a ridosso dell'inverno avviano il periodo degli accoppiamenti. Ogni femmina fertile copula con un maschio preferibilmente di un'altra colonia, dopodich\u00e9 incomincia ad accumulare grasso corporeo tramite liquidi zuccherini per prepararsi ad affrontare la stagione fredda. Se tutto andr\u00e0 bene, le femmine fecondate saranno le regine dell'anno successivo.\nNel frattempo, la vecchia regina, ormai troppo anziana per deporre altre uova nel nido, si allontana dal suo regno e muore di vecchiaia, attorno a settembre/ottobre. Dopo di essa, progressivamente, anche le operaie muoiono e la colonia si estingue rapidamente a causa dell'interruzione del ricambio generazionale. I maschi e l'ultima nidiata di vespe immature (larve di maschi o ultime femmine ritardatarie) possono sopravvivere sino all'arrivo dell'inverno, periodo che in ogni caso non riescono a superare. Per la carenza di manodopera operaia,le ultime larve deperiscono per inedia, non pi\u00f9 curate. Questa \u00e8 la principale causa, assieme ai resti di cibo in decomposizione, del forte odore di marcio e ammoniaca caratteristico delle colonie mature, che si pu\u00f2 avvertire aprendo un nido sviluppato. Odore che presagisce la fine imminente della colonia.\nLe uniche vespe a sopravvivere all'inverno sono le fondatrici, nate poco dopo i maschi e destinate ad andare in una sorta di letargo, dal quale si risvegliano la primavera successiva, per tentare di fondare nuove colonie.\nDel nido, in inverno inoltrato, non resta che l'involucro cartaceo e le cellette abbandonate, spesso saccheggiate da formiche o utilizzate come rifugio invernale da altri insetti come rincoti, coccinelle o qualunque altro insetto che in fase di adulto svernante cerchi rifugio. Non di rado, alcune femmine fecondate possono passare l'inverno sul nido, assieme agli altri animali ospiti.\nI siti di ibernazione preferiti per le future regine sono di rado intercapedini di manifattura umana, il nido stesso o pi\u00f9 di frequente tronchi d'albero marci o rifugi sottoterra.\nNido.\nCostruzione.\nIl nido \u00e8 formato da una mistura di polpa di carta creata dalle vespe operaie con parti di alberi o materiale vegetale tagliato con le mandibole, masticati e mischiati con la saliva, oltre a fango e altre derivazioni simili. e poi modellati a formare il nido dalle operaie. Questi pezzi non hanno una struttura uniforme, ma sono attaccati tra loro molto saldamente cos\u00ec da costituire uno strato unico. Questo \"cemento\" \u00e8 inoltre reso repellente all'acqua e consente alla colonia di sviluppare una barriera contro gli agenti atmosferici esterni. I materiali e le tecniche di costruzione cos\u00ec come i luoghi possono variare a seconda della nidificazione.\nComposizione chimica e fisica.\nMinerali come titanio (Ti), ferro (Fe) e zirconio (Zr) sono comunemente presenti nel suolo e pertanto si ritrovano anche nella composizione del nido del calabrone. Il peso del nido pi\u00f9 grande mai trovato era di 80,87 grammi, da vuoto, a dimostrazione del fatto che la struttura si presenta estremamente leggera. Le celle interne sono di norma comprese tra i 4 e i 5\u00a0mm di lunghezza e gli 8-9 mm di diametro. Uno studio pi\u00f9 approfondito di nidi recuperati in Turchia settentrionale ha evidenziato che ossigeno, carbonio e azoto sono gli elementi principali del nido, mentre sono state trovate tracce di silicio (Si), calcio (Ca), ferro (Fe) e potassio (K), ma non alluminio (Al), magnesio (Mg) o sodio (Na), dimostrando che i calabroni si basano sui materiali che trovano attorno al nido e quindi utilizzano il suolo locale. La percentuale di materiali vegetali \u00e8 il 23% mentre il 77% \u00e8 costituito da saliva di calabrone.\nRelazioni con l'uomo.\nSpecie tutelate e protezione.\nLa \"V. crabro\" per i motivi esposti pi\u00f9 sotto \u00e8 oggetto di continue distruzioni dei nidi, talvolta necessarie, e quindi si presenta come una specie potenzialmente a rischio. Alcuni paesi europei sono giunti a tutelare addirittura la specie, come nel caso della Germania dove secondo una legge del 1\u00ba gennaio 1987 incendiare dei nidi di calabrone \u00e8 illegale, e comporta il rischio di incorrere in una multa.\nDanni alle coltivazioni.\nCome molti altri tipi di vespe, i calabroni possono danneggiare le coltivazioni frutticole, come pere, mele, prugne e uve. Una colonia di calabroni pu\u00f2 compromettere irrimediabilmente l'intera produzione di un melo in poco tempo, spesso escavando solo la parte pi\u00f9 matura del frutto per poi passare ad attaccarne un altro.\nProblemi associati.\nI calabroni europei sono onnivori e come tali mangiano diverse altre specie di insetti molti dei quali sono considerati infestanti e quindi in questo senso essi apportano un beneficio a giardini e coltivazioni. Ad ogni modo, essi risultano dannosi nella misura in cui sono soliti nutrirsi anche di api domestiche (che cercano di portare vive nel nido per darle in pasto alle larve) compromettendo la riproduzione della specie, danni alle arnie, la produzione di miele e soprattutto l'impollinazione dei fiori.\nVeleno e punture.\nIl calabrone, pur tendendo a non attaccare naturalmente l'uomo, pu\u00f2 rappresentare in molti casi una minaccia concreta. Solo la femmina punge, poich\u00e9 il maschio \u00e8 privo di pungiglione. L'insetto, in caso di puntura, riesce a iniettare nel corpo dell'uomo solo una dose minima di veleno che sarebbe fatale per altri insetti, ma nell'uomo non comporta particolari problemi, a meno che a causa di allergia o ipersensibilizzazione pregressa non si verifichi una pericolosa reazione anafilattica. Una situazione di pericolo si presenta se il numero di punture \u00e8 superiore a una, a causa del maggiore quantitativo di veleno entrato in circolo.\nIn tali casi il veleno del calabrone interferisce con il corretto funzionamento delle vie respiratorie, causando affanno o addirittura soffocamento. Nei casi pi\u00f9 gravi pu\u00f2 rendersi necessaria una tracheotomia. Le reazioni a seguito di punture di calabroni possono rivelarsi mortali .\nNormalmente, la sensazione di dolore che si avverte subito dopo la puntura \u00e8 data essenzialmente dall'infiammazione che il veleno iniettato determina nei primi strati della cute, mentre il gonfiore successivo \u00e8 dato dalla reazione naturale dell'organismo. Poich\u00e9 il pungiglione delle vespe non \u00e8 uncinato come quello delle api \u00e8 raro che il pungiglione si spezzi e rimanga ancorato nei tessuti, ma se cos\u00ec fosse pu\u00f2 essere rimosso agevolmente.\nDisinfestazione, eradicazione.\nNel caso in cui il bilancio tra i benefici della presenza delle vespe crabro (distruzione di insetti nocivi alle colture e all'uomo) e gli svantaggi della medesima (danni alla frutta, predazione eccessiva di api, pericolo per l'uomo) sia sfavorevole alla permanenza dell'insetto in una data area si pu\u00f2 procedere al suo contenimento numerico (riservando lo sterminio alle sole specie aliene quali le varianti di velutina). Numerosi i metodi messi a punto dall'esperienza soprattutto degli apicoltori.\nSegnalazione alle istituzioni e loro intervento\nLa soluzione radicale \u00e8 individuare i nidi e segnalarli alle autorit\u00e0 (vigili del fuoco, assessorati all\u2019agricoltura, all\u2019ambiente, alla salute). Le istituzioni e associazioni apistiche ovviamente sono concentrate alla eradicazione delle Velutine ma non abbassano la guardia di fronte alla Crabro.\nCattura-eliminazione diretta\nVi sono varie categorie di trappole per i calabroni in genere:\nTassonomia.\nLa \"Vespa crabro\" \u00e8 catalogata come appartenente al genere \"Vespa\", un gruppo caratterizzato da specie eusociali. Questo genere \u00e8 una sottofamiglia delle \"Vespinae\", che sono note per masticare il loro cibo per nutrire i piccoli della loro specie e costruire i nidi con materiali simili alla carta, derivati in realt\u00e0 da fibre vegetali. Secondo recenti studi filogenetici, sono strettamente imparentati con la \"Vespa dybowski\".\nSono state descritte le seguenti sottospecie di \"Vespa crabro\".\nIn Italia ed Europa centrale \u00e8 diffusa la sola sottospecie \"germana\". Tuttavia \u00e8 innegabile la coesistenza in Lombardia di varianti con i tergiti di un giallo pi\u00f9 chiaro e altre di un giallo virante al fulvo."}
