{"id": "2846716", "revid": "767487", "url": "https://it.wikipedia.org/wiki?curid=2846716", "title": "Monocristallo", "text": "Un monocristallo (o solido monocristallino) \u00e8 un materiale in cui il reticolo cristallino \u00e8 continuo ed ininterrotto nell'intero campione, senza bordi di grano, i quali possono avere effetti significativi sulle propriet\u00e0 fisiche ed elettriche del materiale.\nDato che gli effetti entropici favoriscono la presenza, nella microstruttura dei solidi, di imperfezioni e difetti cristallografici, come le distorsioni e le dislocazioni, i monocristalli di considerevole dimensioni sono estremamente rari in natura, e sono anche difficili da produrre in laboratorio, sebbene possano essere creati sotto condizioni controllate.\nL'opposto di un singolo cristallo \u00e8 una struttura amorfa, in cui l'ordine nelle posizioni atomiche \u00e8 limitato soltanto al breve raggio. Tra i due estremi esistono le fasi \"policristallina\" e \"paracristallina\", costituiti di un numero di cristalli pi\u00f9 piccoli noti come \"cristalliti\".\nUtilizzo.\nIndustria dei semiconduttori.\nIl silicio monocristallino viene utilizzato nella fabbricazione dei dispositivi a semiconduttore. Sulla scala di grandezza dei dispositivi che costituiscono un circuito integrato, le disomogeneit\u00e0 di un policristallo e le discontinuit\u00e0 rappresentate dai bordi di grano altererebbero le propriet\u00e0 elettriche locali, dando un impatto significativo sulla funzionalit\u00e0 e sull'affidabilit\u00e0 dei dispositivi. Per questo, i fabbricanti di microprocessori hanno fortemente investito nelle tecniche di produzione di grandi monocristalli di silicio.\nIngegneria dei materiali.\nNella scienza dei materiali, un'altra applicazione dei solidi monocristallini sta nella produzione di materiali ad alta resistenza, come le pale per turbine. Qui, l'assenza di bordi di grano d\u00e0 un incremento nella resistenza meccanica a creep, cio\u00e8 limita lo scorrimento viscoso che deforma i materiali sottoposti a sforzo costante ad alta temperatura. Per contro, tutte le altre propriet\u00e0 meccaniche sono inferiori in un monocristallo rispetto ad un solido policristallino dello stesso materiale.\nConduttori elettrici.\nIl rame monocristallino ha una migliore conduttivit\u00e0 rispetto al rame policristallino. Attualmente (2009) nessun prodotto in rame monocristallino viene fabbricato industrialmente su larga scala, ma vengono utilizzati, per applicazioni elettriche ad alto rendimento, metodi di produzione di cristalli di grandi dimensioni per conduttori di rame. Questi possono essere considerati meta-monocristalli con soli pochi cristalli per metro di lunghezza.\nNella ricerca.\nI monocristalli sono molto importanti per la ricerca specialmente nel campo della Fisica della materia condensata e in Scienze dei materiali.\nLo studio dettagliato della struttura cristallina di un materiale tramite tecniche come la diffrazione di Bragg e lo scattering atomico dell'elio \u00e8 molto facilitato con i monocristalli, che permettono di studiare la dipendenza direzionale delle varie propriet\u00e0. \nAlcuni materiali mostrano superconduttivit\u00e0 soltanto in campioni monocristallini e pertanto ne vengono prodotti esemplari specificamente destinati a questo scopo, anche quando per le altre propriet\u00e0 sarebbe sufficiente una struttura policristallina.\nProduzione.\nNel caso del silicio e della fabbricazione di monocristalli metallici le tecniche utilizzate coinvolgono una cristallizzazione molto controllata e dunque relativamente lenta.\nLe tecniche specifiche per produrre grandi monocristalli (denominati boule) comprendono il processo Czochralski e la tecnica di Bridgman. Possono essere utilizzati altri metodi meno esotici di cristallizzazione, a seconda delle propriet\u00e0 fisiche della sostanza, includendo la sintesi idrotermica, la sublimazione o semplicemente la cristallizzazione basata sul solvente.\nUna tecnologia differente per creare materiali monocristallini \u00e8 chiamata epitassia. A partire dal 2009, questo processo viene usato per depositare strati molto sottili (su una scala che va dal micrometro al nanometro) dello stesso materiale o altri differenti sulla superficie di un monocristallo. Le applicazioni di questa tecnica risiedono nelle aree di produzione di semiconduttori, con usi potenziali in altri campi della nanotecnologia e della catalisi."}
{"id": "2846724", "revid": "1005847", "url": "https://it.wikipedia.org/wiki?curid=2846724", "title": "Roberto De Vito", "text": "Biografia.\nMagistrato amministrativo, fu consigliere di Stato dal 5 dicembre 1909; presidente di sezione del Consiglio di Stato (31 maggio 1928-19 febbraio 1937), fu nominato presidente onorario del Consiglio di Stato il 19 febbraio 1937."}
{"id": "2846729", "revid": "339392", "url": "https://it.wikipedia.org/wiki?curid=2846729", "title": "Ricky Henry Blood", "text": ""}
{"id": "2846734", "revid": "22229", "url": "https://it.wikipedia.org/wiki?curid=2846734", "title": "Stari Grad (Sarajevo)", "text": ""}
{"id": "2846737", "revid": "110197653", "url": "https://it.wikipedia.org/wiki?curid=2846737", "title": "Web Accessibility Initiative", "text": "La Web Accessibility Initiative (WAI) del World Wide Web Consortium (W3C) \u00e8 uno sforzo per migliorare l'accessibilit\u00e0 del World Wide Web alle persone disabili. Le persone con disabilit\u00e0 possono incontrare difficolt\u00e0 quando utilizzano i computer in generale, ma anche sul web.\nDal momento che le persone disabili spesso utilizzano dispositivi e browser non-standard, creare siti web pi\u00f9 accessibili porterebbe benefici ad un grande numero di utenti ed una vasta gamma di dispositivi, compresi i dispositivi mobili, che hanno risorse limitate.\nIl W3C ha proposto la Web Accessibility nel 1997 con l'approvazione da parte della Casa Bianca e dei membri del W3C.\n\u00c8 composta da differenti gruppi di lavoro e gruppi di interesse che si occupano di stilare linee guida, relazioni tecniche, produrre materiale didattico e altra documentazione riguardante le diverse componenti dell'accessibilit\u00e0 web.\nQuesti componenti includono i contenuti web, i web browser e i lettore multimediale, strumenti di authoring, e strumenti di valutazione.\nOrganizzazione.\nWAI sviluppa le linee guida e le altre relazioni tecniche adoperando lo stesso processo di altre parti del W3C. Come altre iniziative del W3C, il WAI \u00e8 composto da numerosi gruppi di lavoro e di interesse, ognuno focalizzato su un aspetto specifico. Solo i gruppi di lavoro possono produrre relazioni tecniche approvabili come W3C Recommendations. Un gruppo di lavoro pu\u00f2 delegare i compiti ad una task force, e i risultati ottenuti da quest'ultima sono sottoposti ad approvazione del gruppo stesso. I gruppi di interesse possono produrre relazioni (come ad esempio le W3C Notes) ma non raccomandazioni.\nOgni gruppo pu\u00f2 avere una o pi\u00f9 mailing list. I membri organizzano teleconferenze ad intervalli regolari (in genere ogni settimana o due) e talvolta propongono sondaggi per accogliere idee e commenti dai partecipanti. Durante l'anno si riuniscono anche di persona.\nAuthoring Tool Accessibility Guidelines Working Group (AUWG).\nIl gruppo stila le linee guida, sviluppa le tecniche e le risorse di supporto per gli strumenti di creazione di contenuti web, dagli editor HTML ai Content Management System. I requisiti di accessibilit\u00e0 si applicano a due aspetti: l'interfaccia utente e il contenuto prodotto dallo strumento.\nIl gruppo di lavoro \u00e8 composto da rappresentanti delle organizzazioni che producono strumenti di authoring, ricercatori ed esperti di accessibilit\u00e0.\nIl gruppo di lavoro nel 2000 ha pubblicato le Authoring Tool Accessibility Guidelines 1.0 e sta attualmente lavorando sulle ATAG 2.0. Ha inoltre pubblicato un documento riguardo alla scelta e all'utilizzo di strumenti di authoring per l'accessibilit\u00e0 web.\nEducation and Outreach Working Group (EOWG).\nL'Education and Outreach Working Group (EOWG) sviluppa materiale formativo ed educativo sull'accessibilit\u00e0 del web. Questo gruppo di lavoro ha prodotto la seguente documentazione:\nAl momento l'EOGW sta lavorando sul progetto WAI-AGE, per il quale \u00e8 supportata da una task force. Nell'ambito di questo progetto ha pubblicato un documento nel quale mette sullo stesso piano le necessit\u00e0 degli utenti anziani con quelle degli utenti disabili, gi\u00e0 oggetto delle linee guida della WAI.\nQuesto gruppo pu\u00f2 anche rivedere i documenti elaborati da altri gruppi di lavoro della WAI.\nEvaluation and Repair Tools Working Group (ERT WG).\nL'Evaluation and Repair Tools Working Group sviluppa le specifiche tecniche per la valutazione di accessibilit\u00e0 dei siti web e per il loro adeguamento. Inoltre ll gruppo mantiene un database di strumenti atti a valutare l'accessibilit\u00e0 dei siti web e a renderli pi\u00f9 accessibili. Questo gruppo \u00e8 formato principalmente da sviluppatori di questi applicativi e da ricercatori.\nAl momento il gruppo \u00e8 al lavoro su:\nProtocols e Formats Working Group (PFWG).\nIl Protocols and Formats Working Group si occupa di revisionare tutte le tecnologie W3C per l'accessibilit\u00e0 prima che queste vengano pubblicate come raccomandazione. Ha inoltre pubblicato una nota riguardo l'accessibilit\u00e0 dei CAPTCHA, un documento sull'uso del linguaggio naturale per le persone con disabilit\u00e0 cognitive, un lavoro preliminare sui requisiti di accessibilit\u00e0 per i linguaggi di markup basati su XML (le XML Accessibility Guidelines).\nNel 2006, il gruppo di lavoro ha iniziato la stesura di una serie di documenti e specifiche per l'accessibilit\u00e0 delle applicazioni web: WAI-ARIA.\nResearch and Development Interest Group (RDIG).\nL'obiettivo del gruppo \u00e8:\nQuesto gruppo di interesse ha lavorato molto poco dal 2004. Il suo statuto attuale \u00e8 scaduto alla fine del 2006.\nUser Agent Accessibility Guidelines Working Group (UAWG).\nLo User Agent Accessibility Guideline Working Group sviluppa le linee guida, le tecniche e altra documentazione per promuovere l'accessibilit\u00e0 degli User agent: browser e plug-in.\nIl gruppo di lavoro \u00e8 composto principalmente dalle aziende che sviluppano user agent, ricercatori ed esperti di accessibilit\u00e0.\nIl UAWG ha pubblicato le User Agent Accessibility Guidelines 1.0 (UAAG 1.0) come W3C Recommendation nel 2002, e sta attualmente lavorando alla seconda versione della specifica.\nWAI Interest Group (WAI IG).\nIl WAI Interest Group \u00e8 un gruppo aperto, con una mailing list a cui chiunque pu\u00f2 iscriversi. Lo staff del W3C pubblica nella mailing list annunci su nuovi documenti della WAI per ricevere pareri e commenti. I membri della lista pubblicano anche annunci di eventi e pubblicazioni importanti, e chiedono consigli su questioni relative alla Web Accessibility.\nLa mailing list \u00e8 in lingua inglese, non sono presenti liste in altre lingue.\nWeb Content Accessibility Guidelines Working Group (WCAG WG).\nIl Web Content Accessibility Guidelines Working Group produce linee guida, tecniche e altri documenti relativi all'accessibilit\u00e0 dei contenuti web. Il termine Web Content raccoglie ogni tipo di informazione che \u00e8 possibile trovare all'interno di una pagina Web: testo, immagini, forme, suoni, video, eccetera, a prescindere se questi siano stati prodotti da lato server o da lato client (con un linguaggio di scripting client-side, come JavaScript). Pertanto, le linee guida si applicano anche alle applicazioni web.\nIl gruppo di lavoro \u00e8 composto da rappresentanti dell'industria, consulenti di accessibilit\u00e0, universit\u00e0 e organizzazioni che rappresentano gli utenti finali e altri esperti.\nIl gruppo di lavoro ha pubblicato la Web Content Accessibility Guidelines 1.0 (WCAG 1.0) come W3C Recommendation nel 1999, seguite da documentazione tecnica nel 2000.\nNel 2001, il gruppo di lavoro ha avviato la stesura delle WCAG 2.0, diventate una W3C Recommendation l'11 dicembre 2008.\nIl Web Content Accessibility Guidelines Working Group \u00e8 probabilmente il pi\u00f9 noto gruppo di lavoro nella WAI, spesso infatti ci si riferisce alle Web Content Accessibility Guidelines 1.0 come a \"le linee guida WAI\", anche se il WAI produce anche altre guideline e specifiche.\nWAI Coordination Group.\nIl gruppo di coordinamento WAI coordina le attivit\u00e0 dei gruppi di lavoro (e dei gruppi di interesse) WAI.\nLe sue attivit\u00e0 non sono note.\nLinee guida e rapporti tecnici.\nWeb Content Accessibility Guidelines (WCAG).\nLe Web Content Accessibility Guidelines 1.0 (WCAG 1.0) sono state pubblicate come una Raccomandazione W3C il 5 maggio 1999. Un documento di supporto, Techniques for Web Content Accessibility Guidelines 1.0 \u00e8 stato pubblicato come una Nota W3C il 6 novembre 2000. Le WCAG 1.0 sono una serie di linee guida per rendere pi\u00f9 accessibili i contenuti web a persone disabili. Servono anche a rendere i contenuti web pi\u00f9 facilmente utilizzabili da altri dispositivi, come dispositivi portatili (ad esempio PDA e cellulari). Le WCAG 1.0 sono riconosciute come standard de-facto e sono alla base della legislazione e delle metodologie di valutazione in molti Paesi.\nIl gruppo di lavoro delle WCAG ha pubblicato le WCAG 2.0 come Raccomandazione W3C l'11 dicembre 2008. Le WCAG 2.0 si basano su requisiti molto diversi da quelli delle WCAG 1.0:\nSi \u00e8 rivelato molto impegnativo coniugare un'applicabilit\u00e0 pi\u00f9 ampia ed una maggiore precisione.\nAuthoring Tools Accessibility Guidelines (ATAG).\nSviluppate dall'Authoring Tool Accessibility Guidelines Working Group, le ATAG 1.0 sono diventate una Raccomandazione W3C il 3 febbraio 2000. Le ATAG sono una serie di linee guida per sviluppatori di strumenti di authoring per contenuti web: semplici editor HTML, tool che esportano contenuti per l'utilizzo sul web (ad esempio i Word Editor che possono esportare in HTML), strumenti che producono file multimediali, sistemi di gestione dei contenuti, ecc.\nL'obiettivo degli sviluppatori consiste nella creazione di strumenti che:\nIl gruppo di lavoro ATAG sta attualmente lavorando su una seconda versione di tali linee guida. Nel novembre 2004 \u00e8 stato pubblicato un Last Call Working Draft, ma le seguenti versioni furono pubblicate come semplici abbozzi. \u00c8 anche disponibile come Working Draft l'Implementation Techniques for ATAG 2.0.\nUser Agent Accessibility Guidelines (UAAG).\nSviluppate dal User Agent Accessibility Guidelines Working Group, le UAAG 1.0 sono diventate una W3C Recommendation il 17 dicembre 2002.\nLe UAAG sono una serie di linee guida per gli sviluppatori di User Agent (come i web browser e i riproduttori di file multimediali) che mirano a rendere gli User Agent accessibili ad utenti disabili. Lo stesso giorno \u00e8 stato pubblicato come W3C Note il documento Techniques for User Agent Accessibility Guidelines 1.0; tale documento fornisce tecniche per soddisfare i punti definiti nelle UAAG 1.0. Il gruppo di lavoro ha prodotto anche altri documenti di supporto, incluse note preliminari che spiegano come valutare uno User Agent in conformit\u00e0 alle UAAG 1.0; questo documento non \u00e8 stato approvato formalmente dal gruppo di lavoro. Nessuno User Agent al momento \u00e8 considerato totalmente conforme alle UAAG 1.0.\nIl gruppo di lavoro sta attualmente lavorando ad una nuova versione delle linee guida. Il primo abbozzo pubblico delle User Agent Accessibility Guidelines 2.0 \u00e8 stato pubblicato il 12 marzo 2008.\nXML Accessibility Guidelines (XAG).\nLe XAG spiegano come includere nelle applicazioni XML caratteristiche (ad esempio linguaggi di markup conformi alle specifiche XML) che promuovano l'accessibilit\u00e0.\nIl lavoro su questo progetto si \u00e8 interrotto nel 2002; le linee guida sono ancora un abbozzo.\nAccessible Rich Internet Applications (WAI-ARIA).\nWeb Accessibility Initiative - Accessible Rich Internet Applications \u00e8 un abbozzo di specifica tecnica che sta per diventare un W3C Recommended Web Standard. Essa permette alle pagine web (o a porzioni di pagine) di dichiararsi come applicazioni invece che come documenti statici aggiungendo ruolo, propriet\u00e0 e informazioni di stato alle applicazioni web dinamiche.\nARIA \u00e8 inteso per l'utilizzo da parte di sviluppatori di applicazioni web, browser, tecnologie assistive e strumenti per la valutazione dell'accessibilit\u00e0."}
{"id": "2846743", "revid": "120028994", "url": "https://it.wikipedia.org/wiki?curid=2846743", "title": "Polittico del Duomo di Camerino", "text": "Il Polittico del Duomo di Camerino \u00e8 un dipinto a tempera e oro su tavola (circa 340x442/474\u00a0cm) di Carlo Crivelli, databile al 1490 circa (post) e smembrato in vari musei. Il pannello centrale, noto come \"Madonna della Candeletta\", \u00e8 conservato nella Pinacoteca di Brera a Milano.\nStoria.\nIl contratto di allogazione a Carlo Crivelli \u00e8 datato 10 maggio 1488; in esso il pittore s'impegnava a realizzare per il cappellano Bartolomeo di Angelo Consuli un polittico, destinato all'altare maggiore della cattedrale di Camerino, dedicata a Santa Maria Maggiore, che doveva avere 10 piedi (3,4 metri) di larghezza per 13 o 14 piedi (4,7 metri) di altezza. La firma sulla pala centrale () mostra come l'artista appose con orgoglio il titolo di \"eques aureatus\", ovvero cavaliere, ottenuto nel 1490 da Ferdinando d'Aragona, quindi l'esecuzione \u00e8 sicuramente successiva.\nSulle vicende storiche attraversate di tale complessa macchina d'altare poco si conosce. Tuttavia, una lettera indirizzata al Capitolo della cattedrale dal vescovo Berardo Bongiovanni in data 16 maggio 1548 - oggi conservata nell'Archivio diocesano di Camerino - porterebbe a concludere che la rimozione dall'altare maggiore avvenne gi\u00e0 in quell'anno, nell'ambito del riarrangiamento funzionale e decorativo del presbiterio auspicato dal prelato. Altri documenti conservati nell'archivio della Curia confermano che, nel XVIII secolo, l'opera non si trovava sull'altare maggiore; attestano, inoltre, che parti di essa erano verosimilmente state sistemate sulla controfacciata della chiesa. Quando la chiesa fu distrutta da terremoto del 1799 il dipinto, con molti altri della zona, venne ricoverato nella chiesa di San Domenico.\nQui i commissari napoleonici prelevarono l'opera per portarla al nascente museo di Brera, a Milano. Si sa che pervenne nel museo la parte centrale, la cosiddetta \"Madonna della Candeletta\", i \"Santi Ansovino e Girolamo\" (pannello poi finito alle Gallerie dell'Accademia di Venezia) e la \"Crocifissione\", inventariati rispettivamente coi numeri 713, 714 e 712. L'ultimo pannello \u00e8 oggi ritenuto estraneo al polittico.\nIl pannello sinistro coi \"Santi Pietro e Paolo\" era stato danneggiato maggiormente dal terremoto e, dopo essere stato ripescato dalle macerie della chiesa, fu restaurato dall'intagliatore Vincenzo Bigioli prima di essere ceduto a un nobile di San Severino che, nel 1843, lo fece pubblicare come opera di Niccol\u00f2 Alunno. Fu Milziade Santoni, nel 1890, a riconoscere la tavola come opera di Crivelli pertinente al polittico del Duomo di Camerino e, su proposta di Giulio Cantalamessa, fu acquistata dallo Stato nel 1895 e destinata a Venezia, dove nel frattempo era gi\u00e0 giunto, per scambio (1893), l'altro pannello laterale da Brera.\nSulla base di una serie di elementi tecnici, stilistici ed iconografici (a cominciare dalla presenza della piccola figura rossa di un angelo che compare in alto sui pannelli), sono state individuate numerose tavole tra quelle che componevano il polittico, e che sono ora disperse in molteplici musei in Europa e negli Stati Uniti. Si tratta di 12 tavolette con figure di santi che ornavano i pilieri della struttura architettonica, santi che dovevano essere cari alla tradizione ecclesiale ed alla devozione popolare. Tra i santi locali, oltre a sant'Ansovino, vescovo di Camerino, era presente il beato Ugolino Magalotti, anacoreta dei monti Sibillini (soggetto che taluni autori identificano invece con il beato Andrea Gallerani da Siena o anche Nicodemo.\nAltre tavole che componevano la complessa macchina sono scomparse o andate distrutte: in particolare s'ignora quale soggetto (forse una \"Crocifissione\" o una \"Piet\u00e0\") fosse raffigurato nel registro superiore; l'ipotesi che si potesse trattare della tavola con la \"Crocifissione\" a Brera non ha trovato conferme. Manca inoltre qualsiasi traccia di una predella.\nDescrizione e stile.\nIl \"Polittico del Duomo di Camerino\" ha una forma di transizione: ancora polittico con le figure divise negli scomparti, mostra per\u00f2 una connessione spaziale tra i vari pannelli. Probabilmente furono gli stessi committenti a richiedere una struttura arcaica, poich\u00e9 l'artista, in quegli stessi anni, andava aderendo a moduli pi\u00f9 spiccatamente rinascimentali derivati dall'esempio di Andrea Mantegna, Luca Signorelli e altri artisti attivi in regione o nelle zone limitrofe (compreso Giovanni Bellini, dal quale per\u00f2 non trasse che spunti superficiali), come ad esempio nella \"Pala di San Pietro di Muralto\" (1488-1489 circa).\nIn quegli anni Crivelli si trovava all'apice della sua fortuna nelle Marche, avendo consolidato un linguaggio pittorico che, pur attingendo alle novit\u00e0 rinascimentali ed al virtuosismo coloristico che si erano dispiegati tra Venezia e Padova, indugiava nel compiacere i gusti tardo gotici dei committenti affezionati agli ori rutilanti dei dipinti, alla raffinatezza dei tessuti indossati dai personaggi e ai dettagli presi a prestito dalle diverse arti suntuarie.\nI pannelli noti del polittico sono:\nDi grande suggestione \u00e8 il pannello, firmato dall'autore, presente a Brera, raffigurante la Madonna assisa su un sedile di marmi screziati, appoggiata ad uno schienale in tessuto e circondata da sontuose ghirlande di frutta. Tali festoni decorativi richiamano, in questo dipinto, il pergolato di foglie, fiori e frutta della \"Madonna della Vittoria\" del Mantegna, opera successiva (1496); essi sono espressi tuttavia, qui come in tutte le opere del Crivelli, in forme quasi abnormi e ossessive che costituiscono il noto motivo-firma del pittore. Sotto le ghirlande, l'immagine della Vergine, elegantemente vestita e con in capo una corona, appare in forma statuaria, con il perfetto ovale del suo viso che non tradisce emozioni; ad essa si contrappone la figura sgambettante del Bambino dallo sguardo malinconico alle prese con una pera, strappata forse alla vicina ghirlanda.\nNel pannello laterale di sinistra sono raffigurati i santi Pietro e Paolo impegnati in una sacra conversazione (con la figura di Pietro che \u00e8 perduta per circa met\u00e0 della sua superficie pittorica); in quello di destra trovano posto l'elegante immagine di Sant'Ansovino (gi\u00e0 vescovo di Camerino nel IX secolo e patrono della citt\u00e0) e la severa figura di San Girolamo ricoperta da un ampio mantello rosso, con in mano il modello della chiesa e con ai piedi un leone che pare uscito da una insegna araldica. Sul significato simbolico della scelta nei due pannelli laterali maggiori della duplice coppia di santi, si \u00e8 osservato che mentre Pietro e Paolo simboleggiano la gerarchia ecclesiastica istituzionalizzata, Ansovino vescovo e Girolamo rappresentano la dottrina della chiesa cui affidarsi nella gestione delle questioni pastorali; si tratta dunque di temi iconografici pertinenti alla collocazione dell'opera nel duomo della citt\u00e0.\nNei santi nei pilastrini si riscontra talvolta una mano pi\u00f9 debole, dovuta ad aiuti di bottega. I quattro a Denver, oggi montati in una cornice comune, provengono dalla collezione Guggenheim di New York. Quelli ad Avignone fanno parte della collezione Campana del Louvre, dove entrarono nel 1876; prima di riunire tale collezione al Petit Palais vennero esposti in deposito al Mus\u00e9e des Beaux Arts di Lilla, dal 1872. I due santi di Portland fanno parte della collezione Kress. Quelli fiorentini vennero acquistati da Frederick Stibbert dall'antiquario Augusto Riblet nel 1883, ed hanno misure leggermente inferiori rispetti alle altre tavolette della serie, ma per forma e stile sono ad essa riconducibili, imputando la dirreneza ad irregolarit\u00e0 della cornice."}
{"id": "2846748", "revid": "67443", "url": "https://it.wikipedia.org/wiki?curid=2846748", "title": "Comunit\u00e0 Montana Mont-Rose", "text": ""}
{"id": "2846749", "revid": "110157", "url": "https://it.wikipedia.org/wiki?curid=2846749", "title": "Horn\u00ed Ves", "text": "Horn\u00ed Ves \u00e8 un comune della Repubblica Ceca facente parte del distretto di Pelh\u0159imov, nella regione di Vyso\u010dina."}
{"id": "2846750", "revid": "73560", "url": "https://it.wikipedia.org/wiki?curid=2846750", "title": "Direttive di compilazione", "text": ""}
{"id": "2846759", "revid": "1226", "url": "https://it.wikipedia.org/wiki?curid=2846759", "title": "Kurosagi - Consegna cadaveri", "text": " \u00e8 un manga scritto da Eiji \u014ctsuka e disegnato da Housui Yamazaki. \nTrama.\nLa serie segue le gesta di cinque giovani diplomati di un'universit\u00e0 buddhista, ognuno dei quali ha una competenza particolare nei confronti dei morti. In alcuni casi, questa competenza \u00e8 di tipo soprannaturale: \"Kuro Karatsu\" riesce a parlare con i morti recenti, \"Makoto Numata\" riesce ad avvertire la presenza di cadaveri, l'allegra \"Keiko Makino\" \u00e8 un'imbalsamatrice provetta e il timido \"Yuji Yata\" parla con gli alieni (o cos\u00ec almeno afferma). La brillante \"Ao Sasaki\" decide di organizzare in modo produttivo le capacit\u00e0 decisamente insolite dei suoi amici e cos\u00ec viene fondata la ditta \"Kurosagi\", specializzata nella \"consegna di cadaveri\": i loro clienti sono i morti irrequieti, di cui eseguire (entro i limiti del possibile) le ultime volont\u00e0. \nLa difficolt\u00e0 maggiore, tuttavia, sembra quella di farsi pagare (in alcuni casi, alla fine dell'episodio, i cinque hanno ricevuto qualche piccolo lascito, qualche oggetto di valore, oppure una vincita alla lotteria). \nI casi, sempre macabri, variano dal grottesco allo splatter, al demenziale, al puramente bizzarro e fanno frequentemente riferimento a leggende urbane."}
{"id": "2846761", "revid": "76963", "url": "https://it.wikipedia.org/wiki?curid=2846761", "title": "Thomas de Grey, II conte de Grey", "text": "Figlio di Thomas Robinson, II barone Grantham, e di Mary, figlia di Philip Yorke, II conte di Hardwicke, e Jemima Campbell, figlia di John Campbell, II conte di Breadalbane; suo fratello era Frederick Robinson, I visconte di Goderich.\nFu educato al St. John's College di Cambridge e all'Accademia militare, raggiungendo il grado di colonnello degli ussari e aiutante di campo di Guglielmo IV.\nNel 1833 successe allo zio come II conte de Grey.\nFece parte del Consiglio Privato di Sua Maest\u00e0 nel 1834 e Lord dell'Ammiragliato dal 1834 al 1835. Nel 1844 venne nominato cavaliere dell'Ordine della Giarrettiera e nel 1841 fu Lord Intendente d'Irlanda, finch\u00e9 non gli succedette William \u00e0 Court, I barone di Heytesbury.\nPubblic\u00f2 sul Times vari articoli che avversarono il governo Whig, molto spesso di carattere umoristico.\nScrisse anche il libro \"Pensieri di un umorista\", che pubblic\u00f2 a Londra nel 1855. \nAlla sua morte divenne conte George Robinson, I marchese di Ripon."}
{"id": "2846765", "revid": "400518", "url": "https://it.wikipedia.org/wiki?curid=2846765", "title": "Avulsione degli ottavi inclusi", "text": ""}
{"id": "2846766", "revid": "4506", "url": "https://it.wikipedia.org/wiki?curid=2846766", "title": "Heinz Thorwald", "text": ""}
{"id": "2846769", "revid": "901462", "url": "https://it.wikipedia.org/wiki?curid=2846769", "title": "Lorenzaccio (disambigua)", "text": ""}
{"id": "2846770", "revid": "101163", "url": "https://it.wikipedia.org/wiki?curid=2846770", "title": "Una storia delle persone degli Stati Uniti d'America", "text": ""}
{"id": "2846779", "revid": "106872", "url": "https://it.wikipedia.org/wiki?curid=2846779", "title": "SS-Panzer Division &quot;Tannenberg&quot;", "text": ""}
{"id": "2846783", "revid": "599013", "url": "https://it.wikipedia.org/wiki?curid=2846783", "title": "Doub\u00ed", "text": ""}
{"id": "2846787", "revid": "47767", "url": "https://it.wikipedia.org/wiki?curid=2846787", "title": "Chiesa di San Giovanni Evangelista (Scicli)", "text": "La chiesa di San Giovanni Evangelista si trova a Scicli, in provincia di Ragusa, sul fianco destro del Palazzo Municipale. Precedentemente era annessa al monastero delle Benedettine, demolito agli inizi del Novecento per lasciare il posto alla Residenza Comunale, edificata tra il 1902 e il 1906.\nStoria.\nL'edificazione della chiesa inizi\u00f2 tra il 1760 ed il 1765, sotto la direzione dell'architetto Fra Alberto Maria di San Giovanni Battista, carmelitano di Scicli, nonostante vi siano elementi che riconducono alle architetture dell'ingegnere Vincenzo Sinatra di Noto. Nel 1776 con la conclusione degli stucchi di Giovanni Gianforma e dell'affresco della volta, terminarono i lavori di costruzione dell'edificio. Le ultime decorazioni interne, quali stucchi e dorature, furono operati nel 1854.\nL'attuale chiesa \u00e8 frutto di numerose ricostruzioni effettuate tra la prima met\u00e0 del Settecento e i primi anni del XIX secolo. Grazie alle donazioni concesse nel 1651 dalla baronessa di Donnabruna, Donna Giovanna Distefano, moglie di don Girolamo Ribera, fu avviata la costruzione del monastero e della vecchia chiesa; dopo il sisma fu realizzata la facciata concavo-convessa a tre ordini, che riporta influssi borrominiani (San Carlo alle Quattro Fontane a Roma). Nel presbiterio della chiesa conventuale si conserva il sepolcro di don Guglielmo Distefano e di Eleonora Patern\u00f2 e Tornabene, vedova del Principe di Biscari; il cartiglio epigrafico commemorativo per quanto danneggiato dall'usura \u00e8 ancora perfettamente visibile.\nDal 1918 la chiesa svolge anche la funzione di Pantheon, avendo ricevuto numerose spoglie di soldati sciclitani caduti nella Prima guerra mondiale.\nDescrizione.\nPresenta gli elementi tipici del barocco siciliano, quali il prospetto aggettante sulla strada ed incombente sullo spettatore e la scalinata da cui si raggiunge il portale.\nIl primo ordine della facciata \u00e8 scandito da colonne ioniche, tra cui si apre al centro il portale d'ingresso. Il secondo ordine \u00e8 invece percorso da una gelosia in ferro battuto gi\u00e0 di chiaro gusto ottocentesco.\nL'interno, a pianta ovale, \u00e8 coperto da una cupola, sulla cui imposta si aprono i finestroni. L'aula \u00e8 preceduta da un endonartece ed \u00e8 conclusa da un'abside connesso al grande spazio ovale tramite un arco trionfale trattato alla stregua del boccascena di un teatro lirico, non sorprende per un'architettura barocca di tale pregio. Vi \u00e8 custodito un organo a canne risalente al 1841, opera di Salvatore Andronico Battaglia da Palermo. Nella sagrestia si trova invece un dipinto del \"Cristo di Burgos\" di origine spagnola, risalente al XVII secolo, che la gente chiama \"il Cristo in gonnella\" per la veste sacerdotale lunga fino alle caviglie.\nUna delle caratteristiche pi\u00f9 evidenti di questo edificio, comune tra l'altro a numerosi edifici settecenteschi del Val di Noto, \u00e8 una sorta di discordanza stilistica, poetica tra elemento architettonico ed impianto decorativo. Non bisogna dimenticare che i cantieri settecenteschi si sono protratti lungo tutto il XVIII secolo per quanto riguarda gli elementi strutturali e abbondantemente nel XIX secolo per il completamento dell'apparato decorativo: affreschi, stucchi, dorature. Di certo la struttura della chiesa \u00e8 stata conclusa intorno ai primi dell'800: in cima alla cella campanaria, gi\u00e0 dalle forme pi\u00f9 squadrate e razionali, campeggia la data 1803. Il ciclo decorativo dell'interno, pi\u00f9 tardo, ha difficolt\u00e0 a interpretare la struttura architettonica barocca dell'edificio, accentrata sull'aula ovale sormontata dalla sua chiara cupola di stucco. I decoratori neoclassici hanno preferito sottolineare la dimensione longitudinale dell'aula (alla stregua di qualsiasi altro spazio a pianta rettangolare) tramite potenti fasce trasversali che si collegano con il tondo sommitale, piuttosto che enfatizzare la forza centripeta della cupola.\nNote.\nNotizie sui b.ni di Donnabruna e la famiglia di Giovanna Distefano si possono ricavare da: \nS. Distefano, Ragusa Nobilissima: Una famiglia della Contea di Modica attraverso le fonti e i documenti d'Archivio, contributo alla Historia familiae Baronum Cutaliae, Ancilae et Fundi S. Laurentii. RICERCHE, anno 10 n. 3/4 (2006), pag. 109-160."}
{"id": "2846789", "revid": "838137", "url": "https://it.wikipedia.org/wiki?curid=2846789", "title": "Dvorek", "text": "Il toponimo Dvorek pu\u00f2 riferirsi a diverse localit\u00e0 della Repubblica Ceca:"}
{"id": "2846799", "revid": "287204", "url": "https://it.wikipedia.org/wiki?curid=2846799", "title": "Provincia di Quang Ngai", "text": "Quang Ngai (vietnamita: \"Qu\u1ea3ng Ng\u00e3i\") \u00e8 una provincia del Vietnam, della regione di Nam Trung Bo. Occupa una superficie di 5152,7 km\u00b2 e ha una popolazione di 1.231.697 abitanti. \nLa capitale provinciale \u00e8 Qu\u1ea3ng Ng\u00e3i. \nDistretti.\nDi questa provincia fanno parte la citt\u00e0 di Qu\u1ea3ng Ng\u00e3i, municipalit\u00e0 autonoma, e i distretti di:"}
{"id": "2846805", "revid": "767487", "url": "https://it.wikipedia.org/wiki?curid=2846805", "title": "Vokov", "text": "Vokov \u00e8 un comune della Repubblica Ceca facente parte del distretto di Pelh\u0159imov, nella regione di Vyso\u010dina."}
{"id": "2846807", "revid": "35804", "url": "https://it.wikipedia.org/wiki?curid=2846807", "title": "Louis Vuitton Trophy Auckland", "text": "Il Louis Vuitton Trophy Auckland fu il secondo atto del Louis Vuitton Trophy, tenutosi nella baia di Auckland, Nuova Zelanda, dal 9 al 21 marzo 2010. Fu organizzato da e ha visto la partecipazione di otto sindacati.\nFu vinto dai padroni di casa neozelandesi, che batterono in finale gli italiani di .\nFormato.\nIl torneo era strutturato in due fasi: all'inizio un round-robin in cui tutti i partecipanti si affrontano tra loro una sola volta e la cui classifica determina gli accoppiamenti per la successiva fase a eliminazione diretta, svolta adottando il sistema dei playoff con ripescaggi concepito da McIntyre.\nPartecipanti.\nRispetto al precedente evento, svoltosi a Nizza nel novembre 2009, vi \u00e8 stata la sostituzione di , nel frattempo impegnati nella vittoriosa sfida per l'America's Cup, con , nuovo Challenger of Record scelto proprio dagli americani.\nBarche.\nIn questo evento furono impiegate le due barche costruite da per la Louis Vuitton Cup e l'America's Cup 2007, ovvero NZL-84 e NZL-92 (quest'ultima arriv\u00f2 a contendere, senza successo, la Coppa a SUI-100 di ). USA-87 \u00e8 stata invece fornita da come barca di riserva.\nRegate.\nRound Robin.\nLe regate si sono svolte dal 9 al 16 marzo ogni giorno, a eccezione del 12 marzo in cui sono state rinviate a causa del vento forte.\nFase a eliminazione diretta.\nA differenza del consueto playoff a eliminazione diretta, in questo caso tra i quarti di finale e le semifinali \u00e8 collocato un turno di ripescaggio, in cui si affrontano i due vincitori dei quarti peggio classificati e le due imbarcazioni sconfitte meglio piazzate nel round robin. Le due vincitrici del ripescaggio avrebbero avuto accesso alla finale, mentre le due sconfitte sarebbero state definitivamente eliminate.\nI quarti di finale erano previsti in gara unica per il 17 marzo, mentre ripescaggi e semifinali erano strutturati al meglio di tre regate. La finale sarebbe stata al meglio di sette regate. Tuttavia, a causa delle condizioni meteo sfavorevoli, i ripescaggi furono ridotti a gara unica, mentre la finale fu portata al meglio di tre regate come le semifinali."}
{"id": "2846808", "revid": "767487", "url": "https://it.wikipedia.org/wiki?curid=2846808", "title": "Felice Mastropierro", "text": "Carriera.\nGiocatore.\nApproda nel mondo del calcio a 5 nel 1996 al Milano dove \u00e8 vicecampione italiano con la prima squadra e campione d'italia under 21. Nel 2000 si trasferisce al Petrarca dove rimane per tre stagioni fino alla sconfitta nei play-out che sanciscono la retrocessione del club \"patavino\" in serie A2. Mastropierro si trasferisce quindi al Prato Calcio a 5 Con cui vince immediatamente una supercoppa italiana, durante la prima met\u00e0 di campionato lo convincono gi\u00e0 a dicembre decide di accasarsi alla Luparense.\nNel 2006 si trasferisce in Spagna, dove milita nel Carnicer Torrej\u00f3n, poi nelle Canarie nel club Colegio Arenas per poi passare al Caja Segovia campione del mondo di club, sempre in Spagna approda nella squadra dell'isola di Maiorca il Club Inca. Nel febbraio 2007 fa ritorno in patria accordandosi con la Lazio Nepi, mentre la stagione seguente gioca con il Ponzio Pescara fino a dicembre, quando scende di categoria per accettare l'offerta del Lecco.\nNel duemila nove va al Leccoc5 e l'anno successivo nel Lecco &amp; Toniolo calcio a 5, poi alla Domus Bresso per tornare a met\u00e0 anno duemiladieci al Comelt Toniolo Milano, sempre nel campionato nazionale di serie, gioca poi nella massima serie francese di futsal,nel Paris M\u00e9tropole e in seguito gioca la prima parte della stagione 2011/2012 nel Cagliari C5 mentre da Novembre 2011 gioca in serie B nel Calcetto Poggibonsese.\nAllenatore.\nNella stagione 2013-14 \u00e8 nominato allenatore del Toulon Tous Ensembles squadra che milita nella Division 1 del campionato francese. Mastropierro guida la formazione provenzale per tre anni, venendo nominato miglior allenatore del campionato francese nella stagione 2015-2016."}
{"id": "2846814", "revid": "4175", "url": "https://it.wikipedia.org/wiki?curid=2846814", "title": "Centenary Quaich", "text": "Il Centenary Quaich \u00e8 il premio di rugby che viene assegnato annualmente tra la Nazionale di rugby scozzese e la Nazionale di rugby irlandese; come altri premi e trofei simili viene assegnato durante il match disputato all'interno del Sei Nazioni.\nLe due nazionali si sono incontrate per ben 133 volte ma \u00e8 solo dal 1989 che viene assegnato il titolo.\nIl primo incontro valido per il Centenary Quaich \u00e8 stato disputato il 4 marzo 1989 durante il torneo delle Cinque Nazioni al Murrayfield di Edimburgo e fu vinto dalla nazionale scozzese per 37-21."}
{"id": "2846819", "revid": "106872", "url": "https://it.wikipedia.org/wiki?curid=2846819", "title": "Waffen-Grenadier Division der SS (bulgarische Nr 1)", "text": ""}
{"id": "2846826", "revid": "438678", "url": "https://it.wikipedia.org/wiki?curid=2846826", "title": "Christopher Addison, I visconte Addison", "text": "Entr\u00f2 in Parlamento nel 1910; nel 1916 divenne \"ministro delle Munizioni\"; nel 1918 \"ministro della Ricostruzione\", dal 1919 al 1921 della \"ministro della Sanit\u00e0\" ed infine, nel 1930 e nel 1931, \"ministro dell'Agricoltura\". Nel 1945 \u00e8 stato nominato \"visconte di Stallingborough\", divenne segretario di Stato per i Rapporti col Commonwealth dal 1945 al 1947, poi lord del Sigillo privato, e Paymaster General nel 1948-49.\nDi idee ardite, attu\u00f2 provvedimenti assai discussi, fra cui (1918) quello relativo al sussidio di disoccupazione."}
{"id": "2846827", "revid": "228587", "url": "https://it.wikipedia.org/wiki?curid=2846827", "title": "Sant'Eligio nella bottega di un orefice", "text": "Sant'Eligio nella bottega di un orefice (o, pi\u00f9 appropriatamente, Dal gioielliere) \u00e8 un dipinto olio su tavola (98x85 cm) di Petrus Christus, datato 1449 e conservato nel Metropolitan Museum di New York.\nDescrizione e stile.\nIl dipinto ritrare una quotidiana situazione professionale e mostra un gioielliere all'opera nella sua bottega. Secondo il critico d'arte olandese Hugo van der Velden si tratterebbe del famoso orafo Willem van Vleuten che all'epoca viveva a Bruges e lavorava alla corte di Filippo il Buono. Sul bordo del banco si trovano incise la firma dell'artista e la data.\nUna coppia di fidanzati sta scegliendo l'anello nuziale e il maestro sta soppesando alcuni esemplari per definirne il prezzo. Come di consueto nell'arte fiamminga, grandissima attenzione \u00e8 data ai dettagli ed al \"lustro\" specifico dei vari materiali, cio\u00e8 come essi rifrangono la luce. In alto brillano ad esempio alcuni vasi e caraffe d'argento, mentre a destra si trova una vera e propria natura morta sul tavolino dell'orefice, con una borsetta esotica, un filo di perle di corallo e cristallo di rocca, due contenitori di tessuto nero pieni di gemme, un corallo rosso, un cofanetto con porta-anelli in avorio, un gruppo di spille appese, un recipiente lavorato.\nSul banco dell'orefice si vedono una cinghia rossa, gli strumenti del mestiere e alcuni gruzzoletti di monete, dai riflessi brillanti. \nNell'angolo in basso a destra si trova uno specchio convesso, che permette di vedere cosa accade fuori dalla porta della bottega: due uomini elegantemente vestiti stanno osservando la scena dall'esterno, sullo sfondo di una via fiamminga dell'epoca. L'uomo dal copricapo verde ha sul braccio sinistro un falcone, simbolo di fierezza ma anche di cupidigia. L'uccello stabilisce un'analogia tra la morale imperfetta dello spettatore e il mondo di virt\u00f9 e laboriosit\u00e0 rappresentato dall'orefice.\nA causa di un'aureola aggiunta in epoche successive attorno al capo del gioielliere, a lungo si \u00e8 ritenuto che il protagonista del dipinto fosse sant'Eligio, protettore degli orefici. L'aureola \u00e8 stata rimossa nel 1994, in occasione della mostra \"Petrus Christus: Maestro del Rinascimento di Bruges\" tenutasi al Metropolitan Museum di New York."}
{"id": "2846832", "revid": "121728854", "url": "https://it.wikipedia.org/wiki?curid=2846832", "title": "Federico Paghi", "text": "\u00c8 stato campione del Mondo con la nazionale italiana a La Coru\u00f1a 88.\nBiografia.\nCresce hockeisticamente nel Follonica Hockey con cui debutta alla giovane et\u00e0 di 16 anni in Serie A1. Rimane a Follonica fino all'estate del 1987 vincendo una Coppa Italia nella stagione 1981-82. Si trasferisce poi al Beretta Salumi Hockey Monza. Nelle due stagioni in Brianza vince una Coppa Italia, una Coppa CERS e soprattutto viene convocato in Nazionale con cui vincer\u00e0 il Mondiale nel 1988. Torna in Maremma nelle file dell'Hockey Club Castiglione poi Correggio, Hockey Lodi ed infine ancora Monza dove chiude la sua carriera da giocatore.\nNel 2006 decide di intraprendere la carriera da allenatore, seguendo le giovanili del Follonica Hockey.\nNel 2007-08 guida la neopromossa Hockey Club Castiglione alla salvezza, e si ripete ancora la stagione successiva sfiorando per un punto i Play-Off scudetto.\nNel 2009-2010 \u00e8 stato l'allenatore del Follonica Hockey con cui ha vinto la Coppa Italia.\nDopo un anno di inattivit\u00e0 nella stagione 2011-2012 \u00e8 al Pordenone Hockey con cui disputa il campionato di Serie A2.\nDall'11 maggio 2020 \u00e8 l'allenatore del Circolo Pattinatori Grosseto, ammesso alla serie A1 2020-2021."}
{"id": "2846853", "revid": "767487", "url": "https://it.wikipedia.org/wiki?curid=2846853", "title": "Robert de Vere, XIX conte di Oxford", "text": "Quando Henry mor\u00ec tra il 2 ed il 9 giugno 1625 Robert risult\u00f2 l'erede apparente del titolo poich\u00e9 era discendente da John de Vere, XV conte di Oxford, ma questo fu riconosciuto dopo un lungo dibattito alla Camera dei Lord nell'aprile 1626.\nDopo questo torn\u00f2 nella sua casa nei Paesi Bassi,dove fece carriera come soldato nell'Armata Olandese. Spos\u00f2 Beatrice, or Bauck, figlia del nobile Seck van Hemmema. Nel 1632 mor\u00ec prendendo parte all'Assedio di Maastricht ed il suo titolo pass\u00f2 al figlio Aubrey."}
{"id": "2846874", "revid": "155634", "url": "https://it.wikipedia.org/wiki?curid=2846874", "title": "Torneo di Wimbledon 1905 - Singolare maschile", "text": "Lawrence Doherty, detentore del titolo, ha battuto nel challenge round Norman Brookes 8-6 6-2 6-4."}
{"id": "2846875", "revid": "287204", "url": "https://it.wikipedia.org/wiki?curid=2846875", "title": "Provincia di Cao Bang", "text": "Cao Bang (vietnamita: \"Cao B\u1eb1ng\") \u00e8 una provincia del Vietnam, della regione di Dong Bac. Occupa una superficie di 6.724,6 km\u00b2 e ha una popolazione di 530.341 abitanti. \nLa capitale provinciale \u00e8 Cao B\u1eb1ng. \nDistretti.\nDi questa provincia fanno parte la municipalit\u00e0 autonoma di Cao B\u1eb1ng e i distretti di:"}
{"id": "2846884", "revid": "155634", "url": "https://it.wikipedia.org/wiki?curid=2846884", "title": "Torneo di Wimbledon 1904 - Singolare maschile", "text": "Lawrence Doherty, detentore del titolo, ha battuto nel challenge round Frank Riseley 6-1 7-5 8-6."}
{"id": "2846886", "revid": "33689", "url": "https://it.wikipedia.org/wiki?curid=2846886", "title": "Al Dabbah", "text": "Al Dabbah (anche conosciuta con il nome di \"Ed Debba\", \"El Debba\", \"El Debbah\" e \"Ed Debbah\") \u00e8 una cittadina del Sudan di 52.000 abitanti, situata sulla sponda occidentale del Nilo; la citt\u00e0 \u00e8 dotata di aeroporto."}
{"id": "2846889", "revid": "478814", "url": "https://it.wikipedia.org/wiki?curid=2846889", "title": "Provincia di Ha Giang", "text": "Ha Giang (vietnamita: \"H\u00e0 Giang\") \u00e8 una provincia del Vietnam, della regione di Dong Bac. Si trova nell'area montuosa all'estremo nord del paese e costeggia per 270 chilometri il confine di stato con la provincia cinese dello Yunnan. \nOccupa una superficie di 7.945,8 km\u00b2 e ha una popolazione di 854.679 abitanti. La capitale provinciale \u00e8 H\u00e0 Giang, situata sulla Autostrada 2 a circa 320 chilometri dalla capitale Hanoi. Il principale valico di frontiera si trova a Thanh Th\u1ee7y, mentre esistono varchi minori a Ph\u00f3 B\u1ea3ng, X\u00edn M\u1ea7n e S\u0103m Pun. Ha Giang \u00e8 una delle provincie pi\u00f9 povere del Vietnam. \nStoria.\nLa provincia \u00e8 stata istituita inizialmente il 20 agosto 1891 durante il periodo coloniale francese, divenendo anche il centro di una zona militare di confine nel 1893. Nel 1959, dopo l'istituzione della Repubblica democratica del Vietnam la provincia venne sciolta, venendo quindi ristabilita nell'agosto 1991 su decisione dell'Assemblea nazionale. Il 27 settembre 2010 \u00e8 stata istituita la citt\u00e0 di Ha Giang, capoluogo della provincia. \nGeografia.\nLa regione confina ad est con la provincia di Cao Bang, ad ovest con quelle di Yen Bai e Lao Cai, a sud con la provincia di Tuyen Quang e a nord con la Repubblica Popolare Cinese.\nDistretti.\nAmministrativamente, di questa provincia fanno parte una citt\u00e0 (H\u00e0 Giang) e i distretti:"}
{"id": "2846893", "revid": "155634", "url": "https://it.wikipedia.org/wiki?curid=2846893", "title": "Torneo di Wimbledon 1903 - Singolare maschile", "text": "Lawrence Doherty, detentore del titolo, ha battuto nel challenge round Frank Riseley 7-5 6-3 6-0."}
{"id": "2846898", "revid": "1305772", "url": "https://it.wikipedia.org/wiki?curid=2846898", "title": "Governo Aznar", "text": "Governo Aznar pu\u00f2 riferirsi a due governi del Regno di Spagna guidati da Jos\u00e9 Mar\u00eda Aznar:"}
{"id": "2846899", "revid": "729019", "url": "https://it.wikipedia.org/wiki?curid=2846899", "title": "Kossi Komla-Ebri", "text": "Biografia.\nKossi Komla-Ebri \u00e8 nato a Ts\u00e9vi\u00e9, in Togo, nel 1954, ha ottenuto la maturit\u00e0 in Francia, e si \u00e8 infine trasferito in Italia, dove si \u00e8 laureato in Medicina e Chirurgia a Bologna nel 1982, specializzandosi poi in Chirurgia Generale all'Universit\u00e0 degli Studi di Milano.\nScrittore della letteratura migrante in lingua italiana, ha pubblicato diversi libri di racconti (apprezzato per esempio \"Imbarazzismi\", una serie di piccoli racconti di quotidiana discriminazione in Italia) e un romanzo, \"Neyla\".\nAlle elezioni politiche italiane del 2001 \u00e8 stato il candidato dell'Ulivo nel collegio di Erba, in cui ha per\u00f2 perso contro Cesare Rizzi della Casa delle Libert\u00e0."}
{"id": "2846901", "revid": "287204", "url": "https://it.wikipedia.org/wiki?curid=2846901", "title": "Provincia di Lang Son", "text": "Lang Son (vietnamita: \"L\u1ea1ng S\u01a1n\") \u00e8 una provincia del Vietnam, della regione di Dong Bac. Occupa una superficie di 8.327,6 km\u00b2 e ha una popolazione di 781.655 abitanti. \nLa capitale provinciale \u00e8 L\u1ea1ng S\u01a1n. \nDistretti.\nDi questa provincia fanno parte la citt\u00e0 di L\u1ea1ng S\u01a1n e i distretti di:"}
{"id": "2846902", "revid": "155634", "url": "https://it.wikipedia.org/wiki?curid=2846902", "title": "Torneo di Wimbledon 1902 - Singolare maschile", "text": "Lawrence Doherty ha battuto nel challenge round il detentore del titolo Arthur Gore 6-4 6-3 3-6 6-0."}
{"id": "2846903", "revid": "1305772", "url": "https://it.wikipedia.org/wiki?curid=2846903", "title": "Governo Zapatero", "text": "Governo Zapatero pu\u00f2 riferirsi a due governi del Regno di Spagna guidati da Jos\u00e9 Luis Rodr\u00edguez Zapatero:"}
{"id": "2846904", "revid": "14691", "url": "https://it.wikipedia.org/wiki?curid=2846904", "title": "Tabelline", "text": ""}
{"id": "2846907", "revid": "1305772", "url": "https://it.wikipedia.org/wiki?curid=2846907", "title": "Governo Gonz\u00e1lez", "text": "Governo Gonz\u00e1lez pu\u00f2 riferirsi a quattro governi del Regno di Spagna guidati da Felipe Gonz\u00e1lez:"}
{"id": "2846915", "revid": "155634", "url": "https://it.wikipedia.org/wiki?curid=2846915", "title": "Torneo di Wimbledon 1901 - Singolare maschile", "text": "Arthur Gore ha battuto del challenge round il detentore del titolo Reginald Doherty 4-6 7-5 6-4 6-4."}
{"id": "2846916", "revid": "77594", "url": "https://it.wikipedia.org/wiki?curid=2846916", "title": "Provincia di Tuyen Quang", "text": "Tuyen Quang (vietnamita: \"Tuy\u00ean Quang\") \u00e8 una provincia del Vietnam, della regione di Dong Bac. Occupa una superficie di 5.870,4 km\u00b2 e ha una popolazione di 784.811 abitanti. \nLa capitale provinciale \u00e8 Tuy\u00ean Quang. \nIn questa provincia vive il \"Rhinopithecus avunculus\", endemico, l'unica specie di rinopiteco che non vive in Cina.\nDistretti.\nDi questa provincia fanno parte la citt\u00e0 di Tuy\u00ean Quang e i distretti:"}
{"id": "2846917", "revid": "1305772", "url": "https://it.wikipedia.org/wiki?curid=2846917", "title": "Governo Ansip", "text": "Governo Ansip pu\u00f2 riferirsi a tre governi dell'Estonia guidati da Andrus Ansip:"}
{"id": "2846918", "revid": "122904520", "url": "https://it.wikipedia.org/wiki?curid=2846918", "title": "Serie B 1972-1973 (pallacanestro maschile)", "text": "Il campionato di Serie B maschile di pallacanestro 1972-1973, \u00e8 stato il 22\u00b0 organizzato con tale definizione e l'8\u00b0 dall'ultima riforma dei campionati. Era il secondo livello del 51\u00ba campionato italiano.\nLe ventotto squadre sono divise in due gironi all'italiana da quattordici l'uno. Le prime due di ogni girone accedono a un girone finale per determinare due promozioni in Serie A, mentre l'ultima di ogni girone partecipa ad un girone a 4 con partite di sola andata con le seconde di tre dei sei gironi di C, la prima di ogni girone rimane in Serie B le altre retrocedono in Serie C.\nVengono promosse nella massima serie Sapori Siena e Brina Rieti (entrambe per la prima volta)."}
{"id": "2846920", "revid": "155634", "url": "https://it.wikipedia.org/wiki?curid=2846920", "title": "Torneo di Wimbledon 1900 - Singolare maschile", "text": "Reginald Doherty, detentore del titolo, ha battuto Sidney Smith nel challenge round 6-8 6-3 6-1 6-2."}
{"id": "2846921", "revid": "6923", "url": "https://it.wikipedia.org/wiki?curid=2846921", "title": "Gianni Roghi", "text": "Come giornalista collabor\u00f2 con Milano Sera, La Gazzetta dello Sport, il Tempo, Il Giorno, l'Europeo e Mondo Sommerso.\nAppassionato di automobilismo, fu proprietario di una Ferrari 250 Gt Swb (chassis 2209GT) realizzata dalla Carrozzeria Sports Cars di Piero Drogo.\nIl 3 marzo 1967 venne assalito da un elefante che stava filmando nella Repubblica Centro Africana mentre era al seguito di una spedizione del prof. Cavalli-Sforza. Mor\u00ec una settimana dopo, per le gravissime lesioni riportate al torace."}
{"id": "2846927", "revid": "287204", "url": "https://it.wikipedia.org/wiki?curid=2846927", "title": "Provincia di Yen Bai", "text": "Yen Bai (vietnamita: \"Y\u00ean B\u00e1i\") \u00e8 una provincia del Vietnam, della regione di Dong Bac. Il nome deriva dal sino-vietnamita (H\u00e1n T\u1ef1: \u5b89\u6c9b). Occupa una superficie di 6.899,5\u00a0km\u00b2 e ha una popolazione di 821.030 abitanti. \nLa capitale provinciale \u00e8 Y\u00ean B\u00e1i. \nDistretti.\nDi questa provincia fanno parte la citt\u00e0 di Y\u00ean B\u00e1i e i distretti di:"}
{"id": "2846934", "revid": "30613675", "url": "https://it.wikipedia.org/wiki?curid=2846934", "title": "Mak pi", "text": ""}
{"id": "2846936", "revid": "336009", "url": "https://it.wikipedia.org/wiki?curid=2846936", "title": "Small Diesel Engine", "text": ""}
{"id": "2846937", "revid": "41824", "url": "https://it.wikipedia.org/wiki?curid=2846937", "title": "Partite per violino solo", "text": ""}
{"id": "2846938", "revid": "36426", "url": "https://it.wikipedia.org/wiki?curid=2846938", "title": "Chiesa di San Sisto (Sassari)", "text": "La chiesa di San Sisto \u00e8 un edificio di culto di Sassari, sede della parrocchia di San Donato e San Sisto. Sorge nell'omonima via del centro storico.\nStoria e descrizione.\nMenzionata la prima volta nel 1278, anno della fondazione delle prime cinque parrocchie cittadine, venne ricostruita nel 1848, per volere dell'arcivescovo Varesini, nelle attuali forme neoclassiche, ad opera dell'architetto Angelo Maria Piretto. L'edificio si presenta all'esterno con una semplice facciata, costituita dal timpano triangolare, retto da due coppie di lesene. L'interno \u00e8 costituito da un'unica navata, voltata a botte, con tre cappelle per lato. Gli arredi risalgono all'et\u00e0 moderna, fatta eccezione per l'altare maggiore, l'altare della seconda cappella a sinistra e il pulpito, ottocenteschi. Le pareti sono ornate dagli affreschi del sassarese Costantino Spada, che raffigurano l'Ultima Cena, la Vergine Immacolata e il Martirio di San Sisto. La statua del titolare, collocata vicino al pulpito, \u00e8 settecentesca.\nDalla chiesa di San Sisto proviene il crocifisso in legno policromo, a grandezza naturale, di epoca medievale, attualmente custodito nella Pinacoteca Nazionale di Sassari."}
{"id": "2846939", "revid": "106872", "url": "https://it.wikipedia.org/wiki?curid=2846939", "title": "SS-Waffen-Grenadier Division &quot;Rumanische&quot;", "text": ""}
{"id": "2846942", "revid": "287204", "url": "https://it.wikipedia.org/wiki?curid=2846942", "title": "Provincia di Bac Lieu", "text": "Bac Lieu (vietnamita: \"B\u1ea1c Li\u00eau\") \u00e8 una provincia del Vietnam, della regione di Delta del Mekong. Occupa una superficie di 2.585,3 km\u00b2 e ha una popolazione di 829.300 abitanti. \nLa capitale provinciale \u00e8 B\u1ea1c Li\u00eau. \nDistretti.\nDi questa provincia fanno parte la citt\u00e0 di B\u1ea1c Li\u00eau e i distretti:"}
{"id": "2846956", "revid": "1005847", "url": "https://it.wikipedia.org/wiki?curid=2846956", "title": "Augusto Barazzuoli", "text": "Biografia.\nEletto per la prima volta alla Camera nel 1867 nel collegio di Colle di Val d\u2019Elsa, venne confermato in quel seggio parlamentare dalla X alla XIX legislatura; fu Ministro dell\u2019agricoltura, dell'industria e del ommercio del Regno d'Italia nell'ultimo governo Crispi"}
{"id": "2846957", "revid": "287204", "url": "https://it.wikipedia.org/wiki?curid=2846957", "title": "Provincia di Dong Thap", "text": "Dong Thap (vietnamita: \"\u0110\u1ed3ng Th\u00e1p\") \u00e8 una provincia del Vietnam, della regione del Delta del Mekong. Occupa una superficie di 3.375,4 km\u00b2 e ha una popolazione di 1.682.700 abitanti. \nLa capitale provinciale \u00e8 Cao L\u00e3nh e Sa Dec. \nDistretti.\nDi questa provincia fanno parte i distretti:\nDal punto di vista amministrativo, ad essi vanno aggiunti una citt\u00e0-provincia (Cao L\u00e3nh), due citt\u00e0 (Sa Dec) e H\u1ed3ng Ng\u1ef1."}
{"id": "2846958", "revid": "709565", "url": "https://it.wikipedia.org/wiki?curid=2846958", "title": "International Ultramarine Corps", "text": "L'International Ultramarine Corps, ex Ultramarine Corps, \u00e8 un team immaginario di supereroi pubblicato dalla DC Comics. Comparve per la prima volta in \"DC One Million\" n. 2 (novembre 1998), e furono creati da Grant Morrison e Howard Porter.\nStoria.\nIl Corpo fu creato come squadra finanziata e sponsorizzata direttamente dal governo degli Stati Uniti d'America in risposta alla indipendente Justice League of America. Guidata dal Generale Wade Eiling, i membri originali furono Flow, 4-D, Pulse 8, e Warmaker One. Durante un conflitto con la JLA, la IUC cap\u00ec che Eiling era pericolosamente matto e che si trovavano dal lato sbagliato; si unirono quindi alla League contro il proprio leader.\nSviluppata una forte sfiducia verso il governo, il Corpo si auto dichiar\u00f2 indipendente da ogni nazione e costru\u00ec una citt\u00e0 libera fluttuante in cui dimorare, che soprannominarono Superbia e che ubicarono sopra le rovine di Montevideo. Misero un appello indirizzato a tutti i supereroi ostili perch\u00e9 si unissero alla loro citt\u00e0, e ricevettero un gran numero di risposte dal tutto il globo, sebbene la popolazione totale e quella demografica di Superbia siano sconosciute.\nCon la Justice League misteriosamente assente, il Corpo rispose ad un attacco di Gorilla Grodd a Kinshasa, capitale della Repubblica Democratica del Congo. Sconosciuto alla squadra, questo piano era un'incursione preliminare dei saltatori interdimensionali Sheeda, che nel battersi contro di loro fu sconfitta. Superbia fu spazzata via dal cielo, causando la morte di numerose vittime in entrambe le popolazioni, ed un gran numero di membri del Corpo furono uccisi da Grodd e dagli Sheeda, guidati da Nebula Man. Squire, un membro recluta del Corpo avvert\u00ec Batman che mise in atto un tentativo di salvataggio, che si rivel\u00f2 un'eclatante sconfitta finch\u00e9 la nuova e riformata League (aiutata da Squire ad uscire dall'universo anti-materiale di Qward) non comparve a dare una mano.\nMesso in disgrazia, il Corpo era in procinto di sciogliersi quando Superman non sugger\u00ec loro di entrare nell'universo in miniatura e di agire come suoi difensori. Si scopr\u00ec successivamente che fallirono questo salvataggio. Sebbene il loro ritorno non fu mostrato, i membri Knight II, Squire III, Vixen e il Diavolo della Tasmania ricomparvero di recente.\nIl gruppo si vide ultimamente nelle pagine di \"Crisi Finale\", apparendo in un cameo nel n. 4, in cui Superbia era una delle \"Torri di Guardia\" dove gli eroi tenevano all'esterno le forze di Darkseid. Infine, si vide Superbia cadere dal cielo dopo un attacco aereo. Lo status del gruppo dopo la caduta \u00e8 sconosciuto.\nMembri fondatori.\nWarmaker One.\nWarmaker One \u00e8 il Tenente Colonnello Scott Sawyer, il cui corpo \u00e8 composto di un tipo di energia che trapassa la normale realt\u00e0, e che come tale, indossa un costume di contenimento tecnologicamente avanzato. La sua armatura \u00e8 equipaggiata con dei razzi e l'abilit\u00e0 di \"trasmettere\" suoni e altre informazioni sensoriali, permettendogli di sopraffare i super sensi di Superman.\nFlow.\nFlow \u00e8 il Maggiore Dan Stone, una creatura d'acqua vivente. Con il tempo, Flow divenne sempre pi\u00f9 mostruoso e meno umano nelle sue apparizioni, e cambi\u00f2 il suo nome in Glob.\n4-D.\n4-D \u00e8 una donna afro-americana, il Capitano Lea Corben, a cui furono donati i poteri di cambio di dimensioni, cos\u00ec da poter diventare mono-, bi-, tri- o addirittura quadri-dimensionale con la sola forza di volont\u00e0, rendendola difficile da catturare ed imprigionare. Con parole sue, afferm\u00f2 anche di avere l'abilit\u00e0 di assorbire il potere \"dalle altre dimensioni e di portarle nella Terza Dimensione\" e di poter super cambiare i colpi con cui avrebbe dovuto aver a che fare; riusc\u00ec a mettere fuori gioco Wonder Woman con un singolo colpo.\nPulse 8.\nPulse 8 \u00e8 il Capitano John Wether. Pulse 8 poteva originariamente controllare le forze fondamentali dell'universo, come la forza di gravit\u00e0, l'elettromagnetismo e cose cos\u00ec. la sua apparizione pi\u00f9 recente, come Il Maestro lo mostr\u00f2 mentre riscriveva letteralmente la realt\u00e0 utilizzando una cosa chiamata \"Tastiera Quantica\". Non si sa se questo \u00e8 uno sviluppo dei suoi poteri preesistenti, o un nuovo potere, o un modo diverso di descrivere i suoi poteri.\nMembri successivi.\nKnight.\nKnight \u00e8 Cyril Sheldrake, un eroe in costume britannico che prese l'ispirazione da Batman. Cyril \u00e8 il secondo Knight, che serv\u00ec sotto il Knight originale (suo padre, Earl di Wordenshire) come suo Squire. Cyril ha un atteggiamento rozzo, ma ingaggia una relazione amichevole, ma sempre con l'aggiunta di battutine razziste, con il suo compagno di squadra irlandese Jack O'Lantern.\nSquire.\nSquire \u00e8 Beryl Hutchinson, una supereroina molto simile a Robin. Beryl \u00e8 un'esperta di comunicazioni e relative tecnologie, riuscendo addirittura a leggere i modelli informativi solo toccandoli. \u00c8 una ragazza coraggiosa e con una grande forza di volont\u00e0, e si preoccupa grandemente per Cyril.\nGoraiko.\nGoraiko \u00e8 una super forte, super densa ed enorme supereroina giapponese apparentemente composto dell'energia fisica di una giovane ragazza che risiede in una specie di camera di deprivazione sensoriale. Goraiko si esprime solo attraverso l'haiku e le equazioni matematiche. La ragazza possiede una bambola in uno scrigno che sembra essere l'ispirazione della sua forma, ma non si sa se sia necessaria per la manifestazione della stessa Goraiko. Goraiko \u00e8 un membro fondatore della squadra giapponese equivalente della JLA, una squadra di nome Big Science Action.\nJack O'Lantern.\nJack O'Lantern \u00e8 Liam McHugh, un patriota irlandese che utilizza i poteri mistici derivanti da un'antica lanterna magica. \u00c8 straordinariamente agile e, sebbene Knight schernisca il suo fisico asciutto e snello, molto pi\u00f9 forte di quanto sembri.\nVixen.\nVixen \u00e8 Mary Jiwe McCabe, una super modella africana ed un'eroina veterana che fu parte di numerose squadre, incluse la Justice League e la Suicide Squad. \u00c8 tuttora un membro attivo della JLA.\nOlympian.\nOlympian \u00e8 Aristides Demetrios, l'eroe nazionale greco. Indossa il mitico vello d'oro, che contiene le anime e le abilit\u00e0 di numerosi eroi greci, e come risultato, pu\u00f2 utilizzare molte delle loro abilit\u00e0, come la leggendaria forza di Ercole. C'\u00e8 un solo inconveniente; la presenza di troppe menti all'interno della sua spesso lo confonde, facendo sembrare che abbia una doppia personalit\u00e0. durante la sua comparsa pi\u00f9 recente, fu descritto come il \"disgraziato schizofrenico Superman della Grecia\", implicando che questo disordine di personalit\u00e0 lo port\u00f2 ad una specie di imbarazzo pubblico.\nKid Impala.\nKid Impala \u00e8 il successore di M'Bulaze, eroe Zul\u00f9 Sud Africano conosciuto come Impala.\nDiavolo della Tasmania.\nIl Diavolo della Tasmania \u00e8 Hugh Dawkins, il metaumano protettore dell'Australia, e rinomato eroe con l'abilit\u00e0 di tramutarsi in un enorme Diavolo della Tasmania mannaro, un \"Diavolo-Mannaro\". Fu ucciso dal super criminale Prometeo.\nSirenetta.\nUlla Paske di Danimarca: un'eroina adolescente nata da un custode di un faro danese e da una donna atlantidea.\nFleur-de-Lis.\nUna combattente del crimine dal Qu\u00e9bec. La sua identit\u00e0 segreta \u00e8 Noelle Avril.\nComparse.\nEdizioni da collezione.\nLe loro comparse furono raccolte tutte in una serie da collezione, tutte scritte da Grant Morrison:"}
{"id": "2846970", "revid": "22475", "url": "https://it.wikipedia.org/wiki?curid=2846970", "title": "Provincia di Hau Giang", "text": "Hau Giang (vietnamita: \"H\u1eadu Giang\") \u00e8 una provincia del Vietnam, della regione del Delta del Mekong. Occupa una superficie di 1.601,1 km\u00b2 e ha una popolazione di 808.500 abitanti. \nLa capitale provinciale \u00e8 V\u1ecb Thanh. \nDistretti.\nDi questa provincia fanno parte una citt\u00e0 (V\u1ecb Thanh), una citt\u00e0 (Ng\u00e3 B\u1ea3y) e i distretti di:"}
{"id": "2846975", "revid": "585241", "url": "https://it.wikipedia.org/wiki?curid=2846975", "title": "Alpi Venoste Orientali", "text": "Le Alpi Venoste Orientali (\"\u00d6stliche Vinschgauer Alpen\" in tedesco) sono un gruppo montuoso delle Alpi Orientali. Si trovano lungo il confine tra l'Italia (provincia autonoma di Bolzano) e l'Austria (Tirolo). Prendono il nome dalla Val Venosta e si chiamano \"orientali\" per distinguerle dalle Alpi della Val M\u00fcstair che sono anche dette \"Alpi Venoste Occidentali\".\nClassificazione.\nLa SOIUSA le vede come un supergruppo alpino con la seguente classificazione:\nDelimitazioni.\nRuotando in senso orario i limiti geografici delle Alpi Venoste Orientali sono i seguenti: passo di Resia, Nauderer Tal, fiume Inn, Kaunertal, Taschachtal, Pitztaler J\u00f6chl, Timmelstal, Gurgler Tal, Passo Gelato, Val di Fosse, Val Senales, Val Venosta, Passo di Resia.\nSuddivisione.\nSecondo la SOIUSA le Alpi Venoste Orientali sono suddivise in cinque gruppi e diciotto sottogruppi:\nMontagne.\nLe montagne principali delle Alpi Venoste Orientali, in senso ampio, sono:"}
{"id": "2846980", "revid": "1318658", "url": "https://it.wikipedia.org/wiki?curid=2846980", "title": "Provincia di Kien Giang", "text": "Kien Giang (vietnamita: \"Ki\u00ean Giang\") \u00e8 una provincia del Vietnam, della regione del delta del Mekong. Occupa una superficie di 6.346,3 km\u00b2 e ha una popolazione di 1.727.600 abitanti. \nLa capitale provinciale \u00e8 R\u1ea1ch Gi\u00e1. \nLa zona costiera della Provincia di Kien Giang nel 2006 \u00e8 stata riconosciuta \"riserva della biosfera\" dall'UNESCO.\nDistretti.\nDi questa provincia fanno parte una citt\u00e0 (R\u1ea1ch Gi\u00e1), una citt\u00e0 (H\u00e0 Ti\u00ean), e i distretti:"}
{"id": "2846981", "revid": "1371684", "url": "https://it.wikipedia.org/wiki?curid=2846981", "title": "Snowboard ai XXI Giochi olimpici invernali - Slalom gigante parallelo femminile", "text": "La gara di slalom gigante parallelo maschile di snowboard ai XXI Giochi olimpici invernali di Vancouver si \u00e8 svolta il 26 febbraio 2010 al Cypress Bowl Ski Area.\nLa gara consisteva di due manche preliminari, da cui si sono qualificati sedice atlete che hanno poi gareggiato ad eliminazione diretta; \u00e8 stata vinta dall'olandese Nicolien Sauerbreij.\nRisultati.\nFase ad eliminazione diretta.\nNella finale per il bronzo l'austriaca Marion Kreiner ha preceduto la tedesca Selina J\u00f6rg di 2\"29."}
{"id": "2846983", "revid": "220339", "url": "https://it.wikipedia.org/wiki?curid=2846983", "title": "Liborio Prosperi", "text": " Conosciuto anche come Libero Prosperi, \u00e8 stato un caricaturista che fece parte di un famoso gruppo internazionale che disegnava per la rivista \"Vanity Fair\" di Thomas Gibson Bowles.\nI personaggi raffigurati comprendevano membri della famiglia reale, statisti, scrittori, scienziati, militari e atleti.\nL'ultimo numero di \"Vanity Fair\" usc\u00ec nel 1914. Nei suoi quarantacinque anni sottopose all'attenzione dei suoi lettori una serie di memorabili caricature delle pi\u00f9 note personalit\u00e0 dell'Inghilterra vittoriana e dell'et\u00e0 edoardiana.\nGalleria d'immagini.\nAlcune caricature di 'Lib' Prosperi:"}
{"id": "2846984", "revid": "1573940", "url": "https://it.wikipedia.org/wiki?curid=2846984", "title": "Dischistodus", "text": "Dischistodus \u00e8 un genere di pesci marini appartenenti alla famiglia Pomacentridae e alla sottofamiglia Pomacentrinae.\nDistribuzione e habitat.\nProvengono dalle barriere coralline dell'Indo-Pacifico\nDescrizione.\nMisurano tra gli 11 e i 18,5 cm; quest'ultima lunghezza \u00e8 raggiunta da \"Dischistodus prosopotaenia\".\nTassonomia.\nIl genere comprende 7 specie:"}
{"id": "2846985", "revid": "287204", "url": "https://it.wikipedia.org/wiki?curid=2846985", "title": "Tomasz Sikora", "text": "Biografia.\n e ai Mondiali del 1995 si laurea campione del mondo sui 20\u00a0km. Ai Mondiali del 2004 conquista invece l'argento sempre nella medesima gara. A livello olimpico, il miglior risultato lo ha ottenuto ai XX Giochi olimpici invernali di , dove nella 15\u00a0km a partenza in linea conquist\u00f2 l'argento.\nA seguito della vittoria ottenuta nel 1995, Sikora ha dovuto attendere ben undici anni prima di salire nuovamente sul gradino pi\u00f9 alto del podio in una competizione di massimo livello internazionale: infatti la seconda vittoria giunge solo il 19 marzo 2006 (partenza in linea di Coppa del Mondo a Kontiolahti).\nNella stagione 2005-2006 vince la Coppa di specialit\u00e0 dello sprint. Prima di una nuova vittoria passano altri due anni, fino al 5 gennaio 2008 (sprint di Oberhof). Il 9 marzo dello stesso anno vince invece la partenza in linea di Chanty-Mansijsk.\nAll'inizio della stagione 2008-2009 vince la sua prima gara a inseguimento ad \u00d6stersund. A questi risultati positivi vanno aggiunti altri piazzamenti tra i primi dieci che gli consentono di arrivare secondo nella classifica generale di Coppa e nella specialit\u00e0 sprint e terzo nella Coppa di specialit\u00e0 nell'inseguimento. Si \u00e8 ritirato nel 2012.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nPU = inseguimento\nMS = partenza in linea"}
{"id": "2846986", "revid": "22475", "url": "https://it.wikipedia.org/wiki?curid=2846986", "title": "Provincia di Long An", "text": "Long An (vietnamita: \"Long An\") \u00e8 una provincia del Vietnam, della regione del Delta del Mekong. Occupa una superficie di 4.493,8 km\u00b2 e ha una popolazione di 1.438.800 abitanti. \nLa capitale provinciale \u00e8 T\u00e2n An. \nDistretti.\nAmministrativamente, di questa provincia fanno parte una citt\u00e0 (T\u00e2n An) e i distretti:"}
{"id": "2846990", "revid": "767487", "url": "https://it.wikipedia.org/wiki?curid=2846990", "title": "Bruno Paulo", "text": "Carriera.\nClub.\nCresce nelle giovanili del Flamengo e gioca con questa maglia parte della stagione 2009-2010 collezionando 4 presenze. Il suo debutto avviene il 22 luglio 2009 contro il Gr\u00eamio.\nIl 7 marzo 2010 viene acquistato dal Palmeiras con cui firma un contratto che lo lega al club fino a dicembre 2014. Il 16 maggio esordisce con questa maglia nel match di Serie A contro il Vasco da Gama, match finito 0-0, collezionando anche un cartellino giallo.\nStatistiche.\nPresenze e reti nei club.\n\"Statistiche aggiornate al 17 luglio 2010.\""}
{"id": "2846996", "revid": "486946", "url": "https://it.wikipedia.org/wiki?curid=2846996", "title": "Ferenc Pusk\u00e1s Stadion", "text": ""}
{"id": "2847005", "revid": "88740", "url": "https://it.wikipedia.org/wiki?curid=2847005", "title": "Filippo Paruta", "text": "Biografia.\nLaureatosi a Roma \"in utroque\" (diritto civile e canonico), fece parte dell'Accademia degli Accesi e dei Risoluti di Palermo, e non va confuso con un omonimo nobile veneziano. Ricopr\u00ec anche le cariche di sindaco di Mazara e di segretario del Senato di Palermo. L'Ortolani, che ne tracci\u00f2 la biografia, rifacendosi al Tiraboschi asserisce che la numismatica applicata alla storia locale ebbe inizio proprio in Sicilia; e fornisce l'elenco delle localit\u00e0 di riferimento delle monete del Paruta. Perci\u00f2 questi fu tenuto in gran considerazione nella sua citt\u00e0, ma anche altrove, grazie alla sua collezione di monete, che egli studi\u00f2 a lungo e descrisse dettagliatamente. Vari studiosi successivi si rifecero a lui e ne arricchirono i cataloghi. Fra le altre sue opere, alcune delle quali uscirono postume, scrisse poesie in latino, italiano e siciliano, commedie, elegie catulliane e varie canzoni. Valorizz\u00f2 l'ottava.\nLa sua opera \"Della Sicilia descritta con medaglie\" fu pubblicata nel 1612. Il sottotitolo era 'Parte prima' ma non fu mai pubblicata una seconda parte. Era un'opera di carattere storico-geografico, i cui erano inserite le immagini delle monete a illustrazioni di luoghi e avvenimenti. La maggior parte delle immagini riguarda le monete siciliote, ma esistono anche immagini di monete medievali. L'opera fu ristampata nel 1649 con le aggiunte di Leonardo Agostini, uno studioso senese. Questa seconda edizione fu ristampata nel 1697 a Lione da Marc Maier, che aveva comprato i rami di Agostini. Un'ulteriore edizione, notevolmente ampliata, usc\u00ec a Leida tra il 1723 a cura di Siegbert Havercamp, un grecista nederlandese."}
{"id": "2847009", "revid": "287204", "url": "https://it.wikipedia.org/wiki?curid=2847009", "title": "Provincia di Soc Trang", "text": "Soc Trang (vietnamita: \"S\u00f3c Tr\u0103ng\") \u00e8 una provincia del Vietnam, della regione del Delta del Mekong. Occupa una superficie di 3.311,8 km\u00b2 e ha una popolazione di 1.301.700 abitanti. \nLa capitale provinciale \u00e8 S\u00f3c Tr\u0103ng. \nDistretti.\nDi questa provincia fanno parte la citt\u00e0 di S\u00f3c Tr\u0103ng e i distretti di:"}
{"id": "2847011", "revid": "729019", "url": "https://it.wikipedia.org/wiki?curid=2847011", "title": "Besouro Mangang\u00e1", "text": "Biografia.\nManuel, figlio di Jo\u00e3o Grosso e Maria Haifa, impar\u00f2 la capoeira dal maestro Tio Al\u00edpio, un ex-schiavo di Santo Amaro da Purifica\u00e7\u00e3o. Il suo apelido era Besouro, coleottero simile al cervo volante. Anche se la schiavit\u00f9 fu vietata in Brasile nel 1888, la \"razza negra\" era comunque considerata inferiore ed il governo brasiliano, nel tentativo di reprimere la cultura negra, tra le varie discriminazioni viet\u00f2 la capoeira per legge. Nell'articolo 402 del Codice penale brasiliano del 1890 si legge:\nIn quanto allievo di un ex-schiavo e capoeirista, Besouro disprezzava la polizia e gli uomini bianchi.\nQuesto suo disprezzo ed il suo coraggio erano tali da spingerlo ad affrontare i poliziotti o, se necessario, il suo datore di lavoro bianco anche da solo. Si dice che quest'ultimo, una volta, ritard\u00f2 notevolmente nel pagamento del compenso di Besouro e quest'ultimo lo prese in disparte e si fece consegnare di forza quanto gli spettava.\nLa sua grande abilit\u00e0 come capoeirista e le vicende in cui affront\u00f2 i poliziotti che cercavano di arrestarlo (fallendo in ogni occasione) originarono diversi racconti e storie sul suo conto. La leggenda vuole che gli stessi Orixas avessero dato in dono a Manuel un ciondolo d'oro (da cui origin\u00f2 l'apelido \"Besouro Cord\u00e3o de Ouro\") le cui propriet\u00e0 magiche consentivano a Besouro di avere il \"corpo fechado\" (corpo chiuso): le normali pallottole e le armi bianche non potevano ferire Besouro in alcun modo, ma solamente un coltello di \"tic\u00f9m\" (o \"tuc\u00f9m\", un legno nero considerato magico) avrebbe potuto penetrare il corpo fechado. Si credeva inoltre che Manuel fosse in grado di trasformarsi un coleottero (\"besouro\", appunto) per fuggire dalle situazioni pi\u00f9 difficoltose.\nLe circostanze della sua morte sono dibattute. La versione pi\u00f9 diffusa vuole che un certo Dr. Zeca, proprietario terriero, voleva Besouro morto. Fece quindi chiamare quest'ultimo e l'incaric\u00f2 di consegnare un biglietto ad un altro proprietario terriero, suo debitore. Besouro era analfabeta e non seppe quindi che sul biglietto c'era scritto che il debito sarebbe stato considerato estinto nel caso in cui lo stesso portatore del biglietto fosse morto. Il giorno dopo, con la scusa di dover consegnare la risposta a Dr. Zeca, il proprietario terriero convoc\u00f2 Besouro, che al suo arrivo trov\u00f2 40 soldati armati ad aspettarlo. Il colpo fatale gli fu inferto da un uomo conosciuto come Eus\u00e9bio de Quibaca, che lo accoltell\u00f2 alle spalle con un coltello di \"tic\u00f9m\".\nBesouro Mangang\u00e0 \u00e8 diventato un personaggio leggendario, molto famoso tra i capoeiristi. Ancora oggi, nello stato di Bahia in Brasile rappresenta il coraggio e la lotta dei deboli contro l'oppressione. Esistono molte canzoni che ne narrano le storie. Tra le pi\u00f9 famose c'\u00e8 \"Cad\u00ea o Besouro\" (dov'\u00e8 Besouro) di mestre Fanho:\nFilm.\nIl regista Jo\u00e3o Daniel Tikhomiroff ha diretto il film \"Besouro, o filme\", uscito in Brasile il 30 ottobre 2009. Besouro \u00e8 stato interpretato dall'attore brasiliano Ailton Carmo."}
{"id": "2847013", "revid": "599013", "url": "https://it.wikipedia.org/wiki?curid=2847013", "title": "Endurance Idahor", "text": "Carriera.\nClub.\nEsord\u00ec nella Nigerian Premier League con la maglia dei Julius Berger nel 2003 segnando 12 reti e si trasfer\u00ec, in seguito, nelle file dei Dolphins di Port Harcourt.\nIl 23 febbraio 2006 Endurance venne ceduto al club sudanese dell'Al-Merreikh Sporting Club con i quali gioc\u00f2 123 partite segnando 86 gol prima di trasferirsi in prestito per sei mesi alla squadra saudita dell'Al-Nassr. Nella Saudi Professional League gioc\u00f2 11 partite segnando 5 reti prima di fare ritorno in Sudan.\nTornato all'Al-Merreikh Sporting Club, gioc\u00f2 53 partite realizzando 32 gol diventando un giocatore fondamentale per la prima squadra diventando capocannoniere e trascinando il club alla prima finale di Coppa della Confederazione CAF dal 1989.\nNazionale.\nIdahor venne convocato pi\u00f9 volte nella selezione Under-23 della nazionale nigeriana tra il 2002 e il 2005 collezionando 7 gol in 17 presenze.\nMorte.\nIl 6 marzo 2010 Endurance croll\u00f2 a terra durante una partita di campionato tra Al-Merreikh Sporting Club e Al-Amal. Al 13\u00ba minuto di gioco Idahor corse all'interno dell'area di rigore avversaria e sembra che sia stato colpito da una violenta gomitata al petto prima di cadere a terra. Il giocatore fu immediatamente trasferito in ospedale . L'arbitro ferm\u00f2 la partita e i sostenitori dell'Al-Merreikh Sporting Club iniziarono a lanciare pietre.\nSembra che Idahor sia morto in ambulanza durante il trasferimento in ospedale. I primi referti medici affermano che la causa pi\u00f9 probabile del decesso sia stato un infarto.\nIl club ha pubblicato un breve annuncio che descrive il giocatore come \"Un esempio di professionalit\u00e0 e competenza e un simbolo di fedelt\u00e0\" e ha aggiunto: \"Ci assicureremo che venga fatta giustizia\"."}
{"id": "2847019", "revid": "22475", "url": "https://it.wikipedia.org/wiki?curid=2847019", "title": "Provincia di Tien Giang", "text": "Tien Giang (vietnamita: \"Ti\u1ec1n Giang\") \u00e8 una provincia del Vietnam, della regione del Delta del Mekong. Occupa una superficie di 2.484,2 km\u00b2 e ha una popolazione di 1.742.100 abitanti. \nLa capitale provinciale \u00e8 M\u1ef9 Tho. \nDistretti.\nDi questa provincia fanno parte la citt\u00e0 di M\u1ef9 Tho e i distretti di:"}
{"id": "2847020", "revid": "20768", "url": "https://it.wikipedia.org/wiki?curid=2847020", "title": "Islam", "text": "Lislam (pronunciato in italiano : -tradizionale- o -comune-; ) \u00e8 una religione monoteista abramitica manifestatasi per la prima volta nella penisola araba, nella cittadina higiazena della Mecca, nel VII secolo dell'era cristiana, rivelata a Maometto, considerato dai musulmani l'ultimo profeta portatore di legge, \u00absigillo dei profeti\u00bb (\"Kh\u0101tam al-Nabiyy\u012bn\"), inviato da Allah al mondo per ribadire definitivamente la rivelazione, annunciata per la prima volta ad Adamo, il primo uomo e il primo profeta.\nCon circa 1,8 miliardi di fedeli, ossia il 23% della popolazione mondiale, l'islam \u00e8 la seconda religione del mondo per consistenza numerica (dopo il cristianesimo) e vanta un tasso di crescita particolarmente significativo. Il 13% dei musulmani vive in Indonesia, che \u00e8 anche il paese musulmano pi\u00f9 popolato, il 25% nell'Asia meridionale, il 20% in Vicino Oriente, Maghreb e Medio Oriente e il 15% nell'Africa subsahariana. Minoranze considerevoli si trovano anche in Europa, Cina, Russia e America. Il simbolo della mezzaluna e stella, gi\u00e0 simbolo della citt\u00e0 da diversi secoli, \u00e8 stato adottato dagli Ottomani con la presa di Costantinopoli nel 1453..\nIl verde sarebbe per molti il colore dell'Islam (si vedano il mantello verde di Maometto e oggi le bandiere dell'Arabia Saudita, dell'Algeria, del Pakistan e della Lega araba), mentre per altri sarebbe il colore del solo sciismo (vedi una volta la bandiera dei fatimidi), ma in realt\u00e0 Maometto e i suoi generali usavano indifferentemente anche vessilli di color bianco (vedi in passato l'uso fattone cerimonialmente dagli Omayyadi e oggi dall'Organizzazione della cooperazione islamica), nero (dal califfato dei Rashidun e dagli Abbasidi) e rosso (si vedano oggigiorno gli sciiti kizilbash e le bandiere dell'Indonesia, del Bahrein, della Tunisia e della Turchia).\nEtimologia e significato.\n\"Islam\" \u00e8 un sostantivo verbale traducibile con \u00ab\"sottomissione, abbandono, consegna totale\" [di s\u00e9 a Dio]\u00bb che deriva dalla radice \"aslama\", congiunzione causale di \"salima\" (\u00abessere o porsi in uno stato di sicurezza\u00bb), ed \u00e8 collegato a \"sal\u0101m \" (\u00abpace\u00bb).\nIn arabo la parola \u00e8 un \"ma\u1e63dar\" (\"nomen actionis\") di IV forma, con allungamento vocalico e accento tonico sulla seconda radicale (\"lam\"). Nel linguaggio religioso, il concetto \u00e8 traducibile con la parafrasi: \u00abentrare in uno stato di pace e sicurezza con Dio attraverso la sottomissione e la resa a Lui\u00bb. Nel Corano talvolta assume la caratteristica di una qualit\u00e0 interiore del fedele: \u00ab\"Allah apre il cuore all'Isl\u00e0m a coloro che vuole guidare\"\u00bb; altri versi collegano \"Isl\u0101m\" e \"D\u012bn\", approssimativamente traducibile \u00abreligione\u00bb: \u00ab\"Oggi ho reso perfetta la vostra religione\" [\"d\u012bn\"]\", ho completato per voi la Mia grazia e Mi \u00e8 piaciuto darvi per religione l'Isl\u00e0m\"\u00bb. Altri ancora descrivono l'islam come \u00abl'atto di ritorno a Dio\u00bb (in quanto secondo i musulmani tutti i viventi sarebbero musulmani inconsapevoli, in quanto viventi nell'universo creato da Dio, alcuni consapevolmente quando si convertono formalmente, ritornando cos\u00ec all'islam), piuttosto che un'affermazione verbale di fede.\nLa parola \"Islam\" perci\u00f2 non \u00e8 legata a una personalit\u00e0 o a un gruppo etnico, bens\u00ec all'idea centrale del suo credo religioso.\nNel \u1e25ad\u012bth di Gabriele (\"\u1e25ad\u012bth Jibr\u012bl\") l'Islam \u00e8 presentato come parte di una triade composta da \"im\u0101n\" (\u00abfede\u00bb) e \"i\u1e25s\u0101n\" (\u00abeccellenza\u00bb), dove la definizione teologica dell'islam sarebbe il \"taw\u1e25\u012bd\" (l'affermazione cio\u00e8 di fede in un dio uno e unico - ossia Allah - e nella missione profetica di Maometto).\nI pilastri dell'Islam.\nGli \"ark\u0101n al-Isl\u0101m\" (\"Pilastri dell'islam\") sono i cinque doveri assolutamente cogenti per ogni musulmano osservante (pubere e sano di corpo e di mente) per potersi definire a ragione tale.\nEssi sono:\nPer essere valida, la \"shah\u0101da\" deve essere recitata con piena comprensione del suo significato e in totale sincerit\u00e0 di intenti. Essa \u00e8 sufficiente, da sola, a sancire l'adesione all'islam di chi la pronuncia;\nUniversalismo islamico.\nL'islam \u00e8 considerato dai suoi fedeli come l'insieme delle rivelazioni elargite da Allah all'umanit\u00e0 fin dall'epoca del suo primo profeta, Adamo. Dal punto di vista dei musulmani, l'islam non deve quindi essere considerato un'ulteriore Rivelazione rispetto alle altre due grandi fedi monoteistiche (Ebraismo e Cristianesimo), ma come l'ennesima riproposizione della volont\u00e0 divina all'umanit\u00e0, resa necessaria dalle continue distorsioni (\"ta\u1e25r\u012bf\") intervenute come effetto del fluire del tempo e dell'azione (talora maliziosa) degli uomini. Torah (\"T\u014dr\u0101h\"), Salmi (\"Zab\u016br\" per i musulmani), Avest\u0101 e Vangelo (\"Inj\u012bl\"), cui si aggiungeranno in seguito anche i Veda dell'Induismo, sono perci\u00f2 considerati testi che, in origine, non contenevano rivelazioni diverse da quella coranica.\nPer questo motivo \u00e8 corretto definire Maometto \"Sigillo dei profeti\" (\"kha\u1e6dam al-nabiyy\u012bn\") ed \u00e8 un principio fondamentale per la fede islamica credere che con la sua morte sia terminato per sempre il ciclo profetico, tanto che viene accusato di massima empiet\u00e0 (\"kufra\"), e di fatto posto al di fuori dell'islam, chiunque lo dichiari riaperto. Nell'islam non vengono pertanto disconosciuti \"in toto\" l'Antico e il Nuovo Testamento, della cui origine celeste non si discute, riconoscendo per logica conseguenza il carisma dei profeti vetero-testamentari (da Adamo a No\u00e8, da Abramo a Mos\u00e8), come pure quello di Ges\u00f9; tuttavia tali rivelazioni profetiche sarebbero contenute nella Bibbia di ebrei e cristiani solo in una forma corrotta e distorta, dunque non autentica e veritiera (per via di traduzioni ed errori accidentali e non nella trasmissione). Secondo i musulmani, il Corano \u00e8 quindi l'unica e non pi\u00f9 modificata affermazione della volont\u00e0 divina, destinata a perdurare inalterata fino al Giorno del giudizio.\nLa concezione di Dio.\nNel Corano, la Sura CXII - \" al-Ikhl\u0101\u1e63\" o \"del culto sincero\" - fornisce la definizione che Dio d\u00e0 di s\u00e9:\nQuesta sura \u00e8 considerata la perfetta sintesi dell'Unit\u00e0 islamica, o Taw\u1e25\u012bd, che a sua volta incorpora le caratteristiche di Dio: egli \u00e8 Unico (\"w\u0101\u1e25id\") e Uno (\"a\u1e25ad\").\nAvendo tali caratteristiche, l'islam rigetta apertamente la Trinit\u00e0 e la visione divina di Ges\u00f9, ma ne attende il ritorno alla fine dei tempi. Dio, entit\u00e0 completamente trascendente, esiste senza avere luogo poich\u00e9 \u00e8 egli stesso il luogo della sua esistenza; insostanziale, incorporeo, non definibile e non raffigurabile. Tutto l'esistente, di cui \u00e8 il creatore \"ex-nihilo\", non \u00e8 altro che un suo segno, una sua manifestazione e un suo riflesso attraverso cui egli si rende conoscibile:\nEd \u00e8 dunque abbandonandosi con fiducia a Dio che il musulmano guadagna la guida del suo Signore:\nVita, scienza, potenza, volont\u00e0, udito, vista e parola sono attributi che pur appartenendogli totalmente, non ne alterano l'Unit\u00e0. Il tempo non \u00e8 una creazione ontologicamente distinta da Lui. Sovraintende la vita degli uomini senza che questi possano vederlo, poich\u00e9 \"\"non l'afferrano gli sguardi ed Egli tutti gli sguardi afferra\", ma \u00e8 pronto ad aiutarli qualora ne avessero bisogno ed \u00e8 all'uomo \"pi\u00f9 vicino della vena giugulare\", rendendo superflua ogni intermediazione sacerdotale. Attraverso i suoi 99 nomi \u00e8 possibile invocarlo, ma data la sua natura trascendente e oscura all'uomo \"non v'ha simile a Lui cosa alcuna\"\", l'islam rifiuta l'idea che Dio assomigli in qualche modo alla sua creatura umana o che vi sia il bench\u00e9 minimo spazio per una concezione antropomorfica di All\u0101h.\nI 99 nomi di Dio mirano a qualificarne l'essenza (\"kawn\"), esplicitata attraverso tale elenco di attributi: egli sarebbe dunque tra le altre cose, l'eterno (\"\u1e62\u0101mad\"), la verit\u00e0 (\"al-\u1e24aqq\"), l'esistente di per s\u00e9 (\"al-\u1e24ayy al-Qayy\u016bm\"), il sublime (\"al-\u02bfA\u1e93\u012bm\"), il potente (\"Qad\u012br\",), il sapiente (\"al-\u1e24ak\u012bm\"), ma anche \"al-Bad\u012b\u02be\", \"Il creatore di ogni cosa\". \nLa sua onniscienza \u00e8 chiaramente enunciata:\nLuoghi di culto.\nLuogo deputato (ma non indispensabile) alla \"\u1e62al\u0101t\" \u00e8 la moschea (in arabo \"masjid\", al plurale \"mas\u0101jid\"). Non necessariamente delegata a fini liturgici, essa funge anche da luogo d'incontro, di studio e persino di riposo. Al suo interno si usano compiere le cinque preghiere giornaliere obbligatorie, la rottura del digiuno del \"rama\u1e0d\u0101n\", la raccolta e ridistribuzione dei fondi della \"zak\u0101t\".\nDal punto di vista storico, oggi si ritrovano ancora nelle moschee di tutto il mondo elementi introdotti dalle prime moschee di Mecca e Medina: \u00e8 il caso del \"mi\u1e25r\u0101b\", del \"minbar\", e di un largo cortile esterno, il \"sahn\" (che poi si sarebbe diffuso anche alle case private), in cui spesso si trovano fontane, o \"\u1e25aw\u1e0d\", indispensabili al compimento delle abluzioni necessarie per il conseguimento della purit\u00e0 rituale.\nLa moschea rappresenta di gran lunga l'espressione preminente dell'architettura islamica, a sua volta influenzata dalle normative che regolano l'arte sacra in generale: non vi sono quindi ospitate, in linea generale, rappresentazioni umane o animali. La geometria assume dunque un ruolo di collegamento fra realt\u00e0 umana e trascendenza divina, data la natura infinita e onnipresente, una e unica di Allah. Per proiettare questi principi, appartenenti alla dottrina teologica islamica o \"taw\u1e25\u012bd\", nella moschea si utilizzano forme e decorazioni tese a trasmettere al fedele la consapevolezza riguardante la stretta correlazione esistente fra il mondo esterno delle forme e quello interiore delle realt\u00e0 divine, essendo entrambe, per la concezione islamica, appartenenti ad Allah, considerato sia \"al-\u1e92\u0101hir\", \"Manifesto\", sia \"al-B\u0101tin\", \"occulto\"..\nA causa di questo stretto rapporto fra teologia e geometria gli architetti musulmani progredirono notevolmente nelle scienze matematiche, scoprendo, per esempio, formule che in Occidente sarebbero diventate note solo nel XX secolo. Principali espressioni di questa ricerca sono il girih e l'arabesco.\nLa contrariet\u00e0 a rappresentare immagini umane \u00e8 dettata dall'assenza nel pensiero islamico sunnita del concetto di santit\u00e0 e dalla possibilit\u00e0 che un qualsiasi essere umano - con l'eccezione di Maometto - possa intercedere per l'essere umano presso Dio, oltre che dalla precisa determinazione d'impedire qualsiasi degenerazione idolatrica del culto.\nRituali e liturgie.\nIl predicatore sudafricano Ahmed Deedat sostiene che l'origine di alcune pratiche devozionali canoniche debba essere rintracciata in quelle di diversi profeti dell'islam precedenti a Maometto, come Abramo, Mos\u00e8 o Ges\u00f9. Essi sarebbero:\nLa venerazione delle reliquie \u00e8 considerata una degenerazione della fede, cos\u00ec come, in generale, la credenza nella possibilit\u00e0 che i santi (Wali) possano intercedere per i viventi; posizioni nate su impulso di versetti perentori.\nVi sono tuttavia delle eccezioni, del tutto minoritarie e principalmente aventi base etnica, per quanto riguarda le reliquie; mentre sui santi gli sciiti e talune confraternite Sufi si discostano dalla maggioranza sunnita.\nFra le pratiche devozionali, la preghiera obbligatoria - \"\u1e63al\u0101t\" - \u00e8 considerata la pi\u00f9 importante:\n\"\u00abLa Preghiera \u00e8 il pilastro della religione. Chiunque ometta intenzionalmente di compierla, ha distrutto la propria religione\u00bb\"\nAltre pratiche, eseguite particolarmente all'interno delle confraternite mistiche diffuse in tutto il mondo islamico, sono:\nSebbene queste pratiche possano svolgersi anche privatamente, ci\u00f2 solitamente non avviene. Infatti, in assenza del clero, il musulmano \u00e8 responsabile della propria fede (\"\u012bm\u0101n\") ed \u00e8 per questo esortato a circondarsi della compagnia di persone rette che possano aiutarlo a percorrere il cammino sulla via di Allah, come diceva lo sceicco Abu Madyan Shu'ayb: \nI profeti.\nI musulmani dichiarano che la loro religione si riallaccia direttamente alle tradizioni religiose che sarebbero state predicate dal patriarca biblico Abramo, considerato da Maometto come il suo pi\u00f9 autorevole predecessore. La ragione \u00e8 che l'islam \u00e8 (almeno inizialmente) la religione degli arabi, discendenti da Ismaele, mentre gli ebrei sarebbero i discendenti da Isacco e i cristiani sarebbero gemmati dall'ebraismo come una setta ebraica che con Paolo di Tarso inizi\u00f2 ad accogliere anche i non-ebrei. E Ismaele e Isacco erano figli di Abramo, sebbene il primo fosse di madre araba e il secondo israelita (fatti tuttavia senza particolare significato in una cultura patrilineare e patriarcale). \u00c8 per questo che, in chiave puramente formale, l'islam viene classificato come religione abramitica, al pari dell'Ebraismo e del Cristianesimo.\nIl primo profeta islamico sarebbe peraltro stato Adamo e, dopo di lui, Idris, e poi N\u016b\u1e25 (No\u00e8). Sono annoverati fra i tanti profeti islamici, dopo Ibr\u0101h\u012bm (Abramo), suo cugino L\u016bt, i suoi figli Is\u1e25\u0101q (Isacco) e Ism\u0101\u02bf\u012bl (Ismaele), Ya\u02bfq\u016bb (Giacobbe), Y\u016bsuf (Giuseppe), M\u016bs\u0101 (Mos\u00e8), D\u0101w\u016bd (Davide), Sulaym\u0101n (Salomone), Ya\u1e25y\u0101 (Giovanni Battista) e, prima di Mu\u1e25ammad, \u02bf\u012as\u0101 ibn Maryam (cio\u00e8 Ges\u00f9 di Nazareth, figlio di Maryam, ossia colei che in altro contesto \u00e8 chiamata Maria), Maria \u00e8 considerata anche nel Corano come esempio sublime di devozione femminile a Dio.\nAlcuni profeti citati dal Corano non sono usualmente identificati con quelli biblici, o la loro identificazione \u00e8 dubbia: Idr\u012bs (principali proposte Enoch e Esdra), \u1e62\u0101li\u1e25 (probabilmente il biblico Sela), Hud (per alcuni Eber), Shu\u02bfayb (proposto Ietro, accomunati dal fatto di essere entrambi Madianiti), Dh\u016b l-Kifl (proposti Giobbe ed Ezechiele), Dh\u016b l-Qidr o Dh\u016b l-Qadir (il suo racconto \u00e8 forse erroneamente ispirato a quello del babilonese \u016amnap\u012b\u0161t\u012bm, ovvero il sumerico Ziusudra, simile a Noe') e Dh\u016b l-Qarnayn (Il Bicorne), identificato principalmente con Alessandro Magno o Ciro il Grande, ma anche con Salomone.\nDopo Maometto, chiamato per questo \"il sigillo dei profeti\" (\"kh\u0101tim al-anbiy\u0101\u02be\"), \u00e8 un dogma per l'islam che la profezia abbia termine e credere nella riapertura del ciclo profetico \u00e8 senz'altro considerato dal sunnismo e dallo sciismo \"kufra\" (infedele).\nIl Culto.\nMentre il culto per Dio, chiamato Allah, \u00e8 immutabile e del tutto indifferente all'epoca e allo spazio fisico in cui esso \u00e8 praticato, la liturgia espressa potr\u00e0 in varie occasioni adattarsi invece al tempo e al luogo in cui il fedele vive. Ci\u00f2 \u00e8 in perfetta coerenza col principio condiviso che l'islam sia una religione \"wus\u1e6da\", ovvero collocata su una linea \"mediana\" rispetto agli opposti estremi costituiti dall'ateismo da un lato e da un formalismo rigido di facciata, non pervaso dalla reale comprensione e dalla tolleranza nei confronti di chi sbaglia. \u00c8 nota l'affermazione di Maometto, secondo cui l'islam aborre gli eccessi e il fanatismo, basandosi sull'assunto, pi\u00f9 volte ribadito nel Corano, che \"Dio non ama gli eccessivi\" (II:190; VI:141; VII:31; XVII:26-27; XXV:67; XLIV:31 e LVII:23). Per questo motivo l'estremo rigore sul piano sia della lettera, sia dei contenuti della Legge, corrisponde nei fatti a un'estrema flessibilit\u00e0.\nUna visione etnocentrica del culto islamico ha per\u00f2 portato, durante il corso della storia europea, a dei grossi fraintendimenti: se per gli europei medioevali Maometto era uno scismatico cristiano questa credenza si \u00e8 evoluta nel corso dei secoli, fino a trasformare i musulmani in \"maomettani\"; credenza questa parzialmente diffusa anche nel secolo ventesimo - possibilmente alimentata da una visione dell'islam speculare a quella che i cristiani hanno della propria religione e in particolare della figura di Cristo, divinizzata e dunque adorata. In realt\u00e0 un musulmano che adorasse Maometto, o qualsiasi altro profeta prima di lui, commetterebbe l'errore gravissimo di scambiare i messaggeri, cio\u00e8 i profeti inviati da Dio sulla terra per annunciare la rivelazione monoteista con il messaggio, il Dio Unico (\"w\u0101\u1e25id\") e Uno (\"a\u1e25ad\") che non ha generato e non \u00e8 stato generato (\"lam yalid wa lam y\u016blad\") che avrebbe incaricato Maometto di annunciare l'ultima, definitiva rivelazione, rendendolo cos\u00ec \"sigillo dei profeti\" (\"kh\u0101tim al-anbiy\u0101\u02be\").\nTesti sacri.\nI testi fondamentali a cui fanno riferimento i musulmani sono, in ordine di importanza:\nI musulmani credono che siano d'ispirazione divina, ma corrotti dal tempo o dalla malizia degli uomini (elencati nell'ordine andando indietro nel tempo):\nIl dilemma se trattare gli induisti come politeisti cui offrire l'opportunit\u00e0 fra conversione o morte fu superata grazie all'interpretazione di numerosi dotti musulmani, secondo cui anche i Veda sarebbero stati un testo d'origine divina, per quanto particolarmente corrotti.\nAccanto alle sacre scritture, e da esse direttamente ispirata, v'\u00e8 un'immensa letteratura prodotta nei secoli dalla comunit\u00e0 dei dottori appartenenti sia all'islam sunnita sia a quello sciita: testi di \"fiqh\" (giurisprudenza), di \"kal\u0101m\" (teologia), di \"tasawwuf\" (mistica). Non \u00e8 da trascurarsi infine che, soprattutto per quanto riguarda la mistica islamica o sufismo, molta pregevole letteratura \u00e8 stata prodotta in versi da autori di espressione araba e persiana soprattutto, ma anche in turco, urdu ecc.\nObblighi morali e sociali.\nIl musulmano ha dunque il dovere di assolvere al \"\"jih\u0101d\" maggiore\", additato letteralmente come \"sforzo\" o \"impegno [del singolo] sulla Strada di Dio\" (\"jahada f\u012b sab\u012bl All\u0101h\"), nella speranza di poter vedere nell'Aldil\u00e0 il Suo Volto (\"li-wajhihi\"), grazie alla riuscita impegnativa lotta contro le pulsioni negative del proprio corpo e del proprio spirito.\nNella sua veste \"minore\", il \"jih\u0101d\" viene definito e differenziato dalla \"shar\u012b\u02bfa\". Se infatti un'offesa o un'aggressione sono portate dalla \"D\u0101r al-\u1e24arb\" (il territorio esterno alla d\u0101r al-Isl\u0101m, abitato da non musulmani) nel cuore della \"d\u0101r al-Isl\u0101m\" (letteralmente \"sede - o casa - dell'islam\"), l'impegno a prendere le armi per contrastare ed eliminare l'oltraggio incombe su tutta la \"Umma\", mentre se si intendesse realizzare l'espansione dei confini fisici e spirituali della \"Umma\", l'impegno al \"jih\u0101d\" incomberebbe esclusivamente su volontari espressi dalla \"Umma\". Nel primo caso si parla allora di \"far \u02bfayn\" (obbligo individuale), nel secondo invece di \"far kif\u0101ya\" (obbligo collettivo).\nGenerico obbligo \u00e8 anche quello di \"ordinare il bene e vietare il male\" (\"al-amr bi-l-ma\u02bfr\u016bf wa nahy \u02bfan al-munkar\") ovunque essi si presentino, ricorrendo a ogni mezzo lecito e necessario (con la mano, la parola, la penna o la spada), laddove il bene e il male sono determinati esplicitamente da Dio nel Corano, dovendosi intendere come Bene la sua volont\u00e0 e Male il disobbedirgli.\nNessuna \"teologia naturale\" \u00e8 ammessa, che possa far presumere all'intelligenza umana di penetrare razionalmente i confini tra il volere di Dio e la sua non-volont\u00e0, essendo la creatura umana tenuta ad assoggettarsi senza distinguo al dettato coranico. In senso letterale, la parola \"Isl\u00e0m\" significa infatti \"sottomissione\", \"abbandono\" o \"obbedienza\" a Dio. Abbandono a un Progetto divino che concerne l'umanit\u00e0 intera e che l'uomo non pu\u00f2 conoscere per la sua intrinseca limitatezza, al quale tuttavia esso si dovr\u00e0 abbandonare, fiducioso della bont\u00e0 e della misericordia divina. All'uomo \u00e8 tutt'al pi\u00f9 concesso, giacch\u00e9 ne ha ricevuto rivelazione attraverso i profeti, di riconoscere e interpretare i segni di Dio (\"\u0101y\u0101t All\u0101h\"). Come avvenuto al profeta Abramo la ragione umana, guidata dal disegno imperscrutabile ma trascendentalmente perfetto di Dio, \u00e8 portata ad afferrare e riconoscere, in tutto ci\u00f2 che perisce e muta, la prova incontrovertibile dell'esistenza e della necessit\u00e0 del Creatore che seguita a creare e ri-creare tutto l'esistente che, pervaso com'\u00e8 dal suo spirito, senza di lui non potrebbe assolutamente continuare a esistere.\nRiflettere sui segni di Dio \u00e8 dunque un dovere del musulmano, come pi\u00f9 volte ricorda il Corano (tra cui II:118, 164; III:190; VI:99; XIII:2-3; XXIV:43-54).\nMolti musulmani credono che Dio - come la scuola degli ashariti, al contrario di quanto pensavano i mutaziliti e altri musulmani attuali e storici, che pensano che oltre al destino nella vita ci sia anche il caso e il libero arbitrio - non conceda mai il libero arbitrio all'uomo, essendo ogni atto (compreso quello umano) determinato da Dio. Egli d\u00e0 all'uomo tutt'al pi\u00f9 il possesso (\"iktis\u0101b\") dell'atto compiuto, mentre il presumere di poter creare qualcosa o di penetrare l'insondabile Volont\u00e0 divina sono peccati di massima superbia, con la conseguenza che il volere divino dovr\u00e0 essere accettato senza condizione alcuna da parte delle sue creature.\nQuesto avviene non solo nelle pratiche di culto - il cui obbligo non si considera assolto convenientemente senza l'osservanza precisa delle loro minuziose modalit\u00e0 (precise ritualit\u00e0 da osservare nel corso del pellegrinaggio obbligatorio alla Mecca e nei suoi dintorni) -, ma anche nell'ottemperare alle precise e cogenti norme alimentari che, secondo lo schema vetero-testamentario, non si giustificano con motivazioni di carattere razionale, in grado cio\u00e8 di essere percepite dall'intelligenza umana, ma che devono essere accettate come tutto il resto \"senza chiedersi il come e il perch\u00e9\" (\"bi-l\u0101 kayfa\").\nParte di queste norme \u00e8 il divieto di consumare carne che non sia lecita (\"\u1e25al\u0101l\"), ovvero macellata con l'invocazione ad All\u0101h e menzionando il suo Nome (\"Cor.\", V:118, 119, 121) ovvero di animali morti per incidente o cause naturali (V:119): il divieto traeva origine da norme igieniche, ma uniformava anche altre regole diffuse in una societ\u00e0 pre-islamica essenzialmente basata sulla pastorizia, che proibivano alcune carni alle donne della trib\u00f9, o che prevedevano la macellazione di alcuni capi di bestiame senza che fosse pronunciato il nome di Allah (VI, 138). La diversa legge alimentare data agli Ebrei nel Levitico (Lev. VII, 22-46; XI, 1-47; XIV, 3-21) - col divieto di consumare grasso degli ovini e dei bovini, eccetto quello del dorso, viscere o frammisto ad ossa - deve essere intesa come un castigo di All\u0101h per la loro ribellione (\"Cor.\", VI:146).\nL'Aldil\u00e0.\nAlla creatura umana Allah riserva, a seconda della sua insondabile volont\u00e0 e conoscenza del comportamento tenuto dalla sua creatura - un premio eterno o un castigo.\nIl luogo in cui potranno essere godute le delizie paradisiache \u00e8 il \"Giardino\" (), mentre il luogo in cui saranno scontate le azioni malvagie \u00e8 il Fuoco ().\n\u00c8 oggetto di discussione tra i teologi musulmani il tema dell'eternit\u00e0 della pena infernale, alle quali assistette Maometto nel suo mistico viaggio notturno e ascesa al Cielo (Isr\u0101\u02be e Mi\u02bfr\u0101j).\nAbu al-Hasan al-Ash'ari sosteneva nella sua \"al-Ib\u0101na \u02bfan u\u1e63\u016bl al-diy\u0101na\" che l'inferno non sarebbe stato eterno per chi fosse stato musulmano ma, vista l'Onnipotenza divina, l'eternit\u00e0 del castigo non poteva essere asserita neppure per ogni altro essere umano.\nMatrimoni misti.\nLa struttura familiare islamica permette ai musulmani di sposare donne di fede ebraica o cristiana (Sura V:5) che siano \u00abmi\u1e25san\u0101t\u00bb, tradotto con \u00abfortificate\u00bb e interpretato con \u00aboneste, caste e virtuose\u00bb. La moglie non musulmana ha diritto di esercitare il suo culto e di consumare i cibi che la sua religione permette. I figli devono essere educati secondo la religione del padre, a pena di ripudio. La moglie non musulmana pu\u00f2 ereditare la sua parte attingendo a quel terzo che la legge islamica consente di legare a chi non sia parte legale di una successione. \nAlla donna musulmana \u00e8 vietato sposare un uomo non musulmano. Tale disposizione discriminatoria \u00e8 presente anche in altre culture giuridiche semitiche, compresa quella israelitica. Una simile condizione \u00e8 regolamentata da leggi dello Stato in gran parte dei paesi a maggioranza islamica.\nAssenza di clero.\nLe correnti principali dell'Islam non ammettono n\u00e9 riconoscono clero e tanto meno gerarchie (indirettamente una forma di ambiente clericale esiste per\u00f2 nell'ambito sciita, in cui si crede che l'\"Imam nascosto\" eserciti un'ineffabile influenza sui \"marja\u02bf al-taql\u012bd\"), dal momento che si crede non possa esistere alcun intermediario fra Dio e le sue creature.\nDa non confondere con il clero \u00e8 la categoria degli \"imam\": musulmani che per le loro conoscenze liturgiche sono incaricati dalla maggioranza dei fedeli di condurre nelle moschee la loro preghiera obbligatoria.\nNeppure gli \"\u02bfulam\u0101\u02be\", che si limitano a interpretare il Corano, possono essere avvicinati a una forma di clero, anche se, nell'assolvere alla loro funzione, di fatto tendono a riaffermare il ruolo privilegiato che deve svolgere la religione islamica nella societ\u00e0.\nA un ben delimitato ambito giuridico vanno invece ricondotti i \"muft\u012b\", che sono autorizzati a esprimere pareri astratti nelle diverse fattispecie giuridiche, indicando se una data norma sia o meno coerente con l'impianto giuridico islamico.\nSimilmente devono essere considerati i \"q\u0101\u1e0d\u012b\" che, storicamente, erano di nomina governativa e chiamati a giudicare in base alle norme della \"shar\u012b\u02bfa\" all'interno di particolari tribunali (definiti \"sciaraitici\") che, un tempo, caratterizzavano le societ\u00e0 islamiche ma che sono stati progressivamente soppiantati nella maggioranza dei Paesi islamici da tribunali statali che agiscono in base a una normativa che fa riferimento a codici, per lo pi\u00f9 d'ispirazione occidentale, anche se condizionati dalla tradizione normativa sciaraitica.\nForma di ricerca interiore, il misticismo dell'islam \u00e8 incarnato dai \"sufi\".\nIl fatto di rapportarsi direttamente con il sacro e di non ammettere intermediari tra uomo e Dio non rende necessaria la figura del sacerdote (cui quindi non sono, almeno nel Sunnismo, minimamente assimilabili gli \"\u02bfulam\u0101\u02be\" o i \"muft\u012b\"). Diverso il caso dello Sciismo, dove gli ayatollah fungono in qualche misura da intermediazione tra i devoti e l'\"Imam nascosto\", la cui parusia \u00e8 attesa alla fine dei tempi, ma che agisce ineffabilmente proprio attraverso i dotti.\nScuole giuridiche e teologiche.\nSe ognuno \u00e8 sacerdote di se stesso e responsabile dei suoi errori, il discrimine fra quanto \u00e8 considerato consono all'islam e quanto gli \u00e8 contrario potr\u00e0 scaturire solo dall'approfondito dibattito fra esperti \"dottori\" (\"\u02bfulam\u0101\u02be\") che abbiano compiuto i necessari studi all'interno di strutture d'insegnamento religioso, la cui affidabilit\u00e0 sia riconosciuta senza riserve.\nEsiste in materia un pluralismo di scuole giuridiche (madhhab) e teologiche, con numerose diverse interpretazioni di una stessa fattispecie giuridica (salvo, ovviamente, l'impossibilit\u00e0 di discutere gli assetti dogmatici dell'islam, che non sono contestabili, per non incorrere automaticamente nella condanna di \"kufra\" - infedelt\u00e0 massima - che fa conseguire la qualifica di \"eretico\" - \"k\u0101fir\", pl. \"k\u0101fir\u016bn\"). Tutte le cosiddette \"scienze religiose\" (\"\u02bful\u016bm d\u012bniyya\") tendono alla formazione di un consenso maggioritario (\"ijm\u0101\u02bf\") circa il modo d'interpretare il disposto coranico e sciaraitico. Tale consenso potr\u00e0 comunque mutare nel tempo, in caso si esprima in tal senso una nuova maggioranza. Si parla di una vera e propria \"polverizzazione\" dei modi di giudicare della \"umma\", divisa in numerose scuole teologiche e giuridiche, alle quali potrebbe aggiungere anche l'enorme differenziato panorama costituito dalle confraternite mistiche, tanto che qualcuno ritiene che, pi\u00f9 che parlare di islam, si dovrebbe parlare di \"pluralit\u00e0 di islam\" (\"Islam\"s in inglese).\nGruppi religiosi.\nI musulmani vengono differenziati in:\nDi derivazione islamica, ma considerati eterodossi, sono invece:\nModelli ispiratori.\nLa religione consiste nella fede (\"al-\u012bm\u0101n\", identificata con i 6 articoli di fede dell'aqida) e nella pratica (\"al-d\u012bn\", identificata coi Cinque pilastri dell'Islam). Quali siano stati i modelli religiosi ispiratori \u00e8 ancora argomento di discussione fra gli storici delle religioni. Se infatti si pu\u00f2 parlare, coi dovuti distinguo, di debiti contratti verso il Giudaismo, lo Zoroastrismo, il Cristianesimo orientale e, pi\u00f9 ancora, verso il credo delle comunit\u00e0 ebraico-cristiane attive nella stessa Penisola araba - debiti per molti versi e in diversa misura difficilmente negabili - non manca per\u00f2 chi sostiene l'indubbia esistenza di una matrice indigena sud-arabica che affrancherebbe l'Islam da una sorta di tutela strettamente allogena. Del resto non sono episodiche le prove, epigrafiche, artistiche (statuaria votiva) e archeologiche, circa l'esistenza di culti monoteistici negli ambienti culturali sud-arabici e il loro lento accostamento a forme sempre pi\u00f9 spiccatamente monoteistiche.\nChe l'Islam appartenga al medesimo contesto di valori dell'Ebraismo e del Cristianesimo, viene sottolineato dalla sua inclusione tra le cosiddette religioni abramitiche.\nI musulmani giustificano le somiglianze tra Corano e Bibbia, Avesta e Veda, dicendo che la fonte (Dio) \u00e8 la stessa e quindi le nozioni sono principalmente le stesse, salvo nei pochi punti dove il Corano diverge da Bibbia, Avesta o Veda, ove Dio avrebbe corretto gli errori (intenzionali o accidentali) di tali testi e fatto delle aggiunte, per ultimo nel Corano.\nI musulmani pensano che il primo profeta sia stato Adamo e che da allora la religione proposta da Dio all'umanit\u00e0 sia sempre stata l'Islam, ma visto che periodicamente la narrazione religiosa si arricchiva di elementi originali o si distorceva, allora Dio ha dovuto periodicamente mandare profeti aggiuntivi per rettificare la via primigenia. Per questo quando qualcuno si converte all'Islam provenendo da un'altra religione o filosofia, i musulmani dicono che \u00e8 \"ritornato all'Islam\".\nDifferenze fra islam e islamismo.\nQuanto al lessico impiegato, se in contesti linguistici diversi da quello italiano la differenza fra il termine \"islam\" e \"islamismo\" \u00e8 abbastanza sfumata, in italiano una diversit\u00e0 sostanziale invece esiste, perch\u00e9 con la parola \"islam\" s'intende quell'insieme di atti di fede, di pratiche rituali e di norme comportamentali che \u00e8 praticato da sunniti e sciiti che, insieme, rappresentano quasi il 99% dei fedeli musulmani, mentre il termine \"islamismo\" indica di fatto una concezione dell'uomo e del mondo che si ispira ai valori dell'islam ma che si esprime a livello pi\u00f9 propriamente politico.\nLa disciplina che studia l'islam \u00e8 tradizionalmente detta in italiano \"islamistica\", e \"islamisti\" sono detti i suoi cultori e studiosi. Se non che, per l'improprio uso fattone da alcuni \"media\" generalisti, il termine \"islamista\" pu\u00f2 essere percepito come sinonimo di \"estremista islamico\", generando disagio per gli studiosi della materia, che potrebbero in alternativa ricorrere al gallicismo \"islamologi\", se esso non risultasse estraneo alla tradizione accademica. \"Islamistica\" resta perci\u00f2 la dizione accademica della branca disciplinare relativa alla cultura dell'islam.\nAltra fonte di confusione terminologica si ha negli ultimi anni con il crescente e improprio uso come sostantivo dell'aggettivo \"islamico\". Il sostantivo che si riferisce a chi professa la religione islamica \u00e8 infatti \"musulmano\" (nell'uso corretto si dovrebbe dire: \"i musulmani\" e non \"gli islamici\"). L'uso dell'aggettivo come sostantivo, cos\u00ec come il sostantivo \"islamista\" - del tutto sconosciuto a qualsiasi autorevole dizionario italiano, se non nel senso di \"studioso dell'islam\" - sembra coniato dalla sbrigativa volont\u00e0 di indicare i militanti di movimenti radicali di matrice islamica che spesso tracimano nel terrorismo, finendo col conferire a quest'ultimo uso una sfumatura negativa che, invece, \u00e8 evidentemente estranea al termine \"musulmano\". Ciononostante si assiste a una sua crescente diffusione nei mezzi di comunicazione di massa come semplice sinonimo di quest'ultimo sostantivo/aggettivo.\nLa fede per i musulmani \u00e8 basata sui \"cinque pilastri\". Per essere un \"uomo dell'islam\" si deve possedere perfettamente la fede (\"\u012bm\u0101n\") in questi principi ed esercitare il bene e la piet\u00e0 (\"birr\"). Le parole \"islam\" e \"sal\u0101m\" (pace) hanno la stessa radice consonantica e sono come fuse. L'islam si configura quindi come \"intima pace dell'uomo con Dio\" e il \"m\u00f9slim\" (musulmano) \u00e8 colui che si affida con pienezza al Signore. Questo fiducioso abbandono \u00e8 manifestato dal credente assolvendo per quanto pu\u00f2 ai doveri espressi dai cinque \"ark\u0101n al-Isl\u0101m\", vale a dire i cinque \"pilastri della fede islamica\".\nL'islam non \u00e8 soltanto una religione, nel senso tecnico del termine (cfr. il latino \"religio\"), che si basi principalmente su un'intima persuasione di fede, ma \u00e8 anche (e non secondariamente) un'ortoprassi, una serie cio\u00e8 di azioni e comportamenti obbligatori, perch\u00e9 giudicati \"corretti\". I comportamenti esteriori sono giudicati secondo la \"shar\u012b\u02bfa\", la disciplina legale islamica, mentre per quelli interiori il solo giudice \u00e8 Dio. Ci\u00f2 non toglie che, dopo un lungo e animato dibattito teologico durato quasi un secolo, mirante a determinare se per potersi definire \"musulmano\" bastasse l\"'im\u0101n\" (la fede) o se invece essa dovesse accompagnarsi o addirittura essere subordinata alle opere (\"a\u02bfm\u0101l\") la risposta \u00e8 stata quella di dare assoluta preminenza alla prima, tant'\u00e8 vero che per essere considerato a pieno titolo \"musulmano\" \u00e8 sufficiente una seria \"shah\u0101da\", anche se un musulmano non potr\u00e0 poi esimersi dall'esprimere coerentemente nei fatti della vita la profondit\u00e0 e la sincerit\u00e0 della sua fede. Questo di per s\u00e9 eliminerebbe la necessit\u00e0 di parlare di un \"integralismo islamico\", dal momento che l'islam ha per definizione un approccio \"integrale\" alla realt\u00e0 fenomenologica, senza alcuna separazione fra aspetti mondani e ultramondani.\nIslam politico.\nDal 632 al 1924 l'islam politico si \u00e8 sviluppato nel califfato. Dal 1969 i paesi musulmani fanno riferimento per la difesa dei valori dell'islam all'associazione Organizzazione della Conferenza Islamica. Dal 1945 quelli arabofoni fanno anche riferimento, ma essenzialmente politico, alla Lega Araba. Oggi sono 6 i paesi retti ufficialmente da una repubblica islamica, anche se ci sono paesi a maggioranza musulmana che sono repubbliche democratiche (vedi Indonesia, Tunisia, Libano, Iraq, Malaysia, Pakistan) o monarchie costituzionali (vedi il Bahrein, la Giordania, il Kuwait ed il Marocco). Gli altri Stati a maggioranza musulmana sono o monarchie assolute (l'Arabia Saudita) o dittature o repubbliche democratiche solo nominalmente (Turchia, Egitto, Iran). Vedi democrazia islamica, sostenuta dai movimenti liberali nell'islam. Un caso curioso di sincretismo ideologico \u00e8 il socialismo islamico (un quarto dei partiti dei paesi a maggioranza islamica dove si fanno elezioni si riferisce a quest'ideologia).\nConcezione del mondo.\nQuesta dottrina, che non compare nel Corano e negli \"\u02bea\u1e25\u0101d\u012bth\", \u00e8 stata elaborata da Ab\u016b \u1e24an\u012bfa al-Nu\u02bfm\u0101n e da altri pensatori musulmani nell'arco di cinque secoli. Un periodo di espansione territoriale per l'Islam, che per questo aveva necessit\u00e0 di dotarsi di una visione geo-politica del mondo che, secondo questa concezione, sarebbe diviso in tre parti:\nVa comunque sottolineato che tali distinzioni appartengono alla discussione sviluppatasi in et\u00e0 islamica classica e che oggi essa non ha pi\u00f9 motivo di essere riproposta, salvo da parte di chi auspica un ritorno a un autoreferenziale islam delle origini. \nIl proselitismo \u00e8 un obbligo morale per il musulmano (\"da\u02bfwa\", \"appello\" alla conversione) contro il paganesimo e l'idolatria, ma non riguarda i popoli monoteisti, che in diversa misura posseggono gi\u00e0 una parte della Rivelazione tramite l'uso delle Sacre Scritture, che sono sempre ispirate dallo stesso Dio, ma rese incomplete e corrotte per via della manipolazione umana. Le popolazioni del Libro sono innanzitutto ebrei e cristiani, ma nel corso dell'espansione islamica vi furono compresi anche mandei, mazdei, induisti e buddhisti. \nMaometto stesso ha sottolineato in vari \"\u02bea\u1e25\u0101d\u012bth\" della sua Sunna il portato della Rivelazione coranica.\nSpecificando con precisione quali differenze vi siano tra fede e sottomissione politica e impositiva per le Genti del Libro, cui la \"Umma\" islamica deve garantire il libero esercizio del proprio credo nei territori dell'islam, pur dovendo rinunciare a qualsiasi forma di proselitismo e pur accettando, in quanto comunit\u00e0 protette, la superiorit\u00e0 politica dell'islam, la lealt\u00e0 verso la \"Umma\" in quanto entit\u00e0 politica e il pagamento di un tributo. Questa sostanziale \"tolleranza religiosa\" fu tra i fattori che permisero la veloce conquista dei territori dell'Impero bizantino, dove le eresie cristiane (come il monofisismo) erano invece pesantemente combattute e dove la tassazione era pi\u00f9 alta di quella richiesta dagli arabi conquistatori.\nReincarnazione nell'Islam.\nL'islam non contempla la reincarnazione, tuttavia nella corrente Ismailita, in special modo nella variante drusa e nizarita vi \u00e8 la credenza secondo la quale esiste la reincarnazione. A sostegno di questa credenza vi sono una serie di sure del corano che sembrano alludere a questa possibilit\u00e0: II 243, XVII 6, XXIV 55, XXVIII 5-6, XXVII 83-86.\nGli studiosi sunniti considerano queste sure legate al concetto di reincarnazione:\nSempre nel Corano inoltre \u00e8 citata la leggenda dei \"sette dormienti\", assimilabile anche in questo caso al concetto di reincarnazione.\nIl filosofo sufi del XIII secolo Aziz ad-Din Nasafi in uno dei suoi scritti afferma:\nanche in questo caso l'allusione alle reincarnazioni e ad una presunta evoluzione dell'anima da una vita all'altra. Mentre una citazione successiva sempra essere ancora pi\u00f9 esplicito:\nL'islam contempla anche dei termini riconducibili alla reincarnazione come \"maskh\" ossia trasmigrazione che pu\u00f2 avvenire anche allo stadio animale \u00e8 un concetto coranico (II 61-65, VII 166, XXXVI 67), \"raskh\" verso le piante e \"naskh\" o metempsicosi. Il concetto \u00e8 ovviamente collegato al proprio comportamento in vita.\nDemografia.\nUno studio demografico del 2009, condotto in 232 tra stati e territori, ha riferito che il 23% della popolazione mondiale, pari all'incirca a 1,57 miliardi di persone, era di fede musulmana. Di questi si stima che oltre il 75-90% siano sunniti, mentre gli sciiti sarebbero il 10-20%, con una piccola restante minoranza appartenente ad altre sette. Circa 57 paesi sono a maggioranza musulmana, gli arabi rappresentano circa il 20% di tutti i musulmani del mondo.\nLa maggioranza dei musulmani vive in Asia e in Africa. Circa il 62% si trova in Asia, con oltre 683 milioni di fedeli tra Indonesia, Pakistan, India e Bangladesh. In Medio Oriente, i paesi non arabi, come la Turchia e l'Iran, sono i paesi con la pi\u00f9 ampia maggioranza musulmana. In Africa, Egitto e Nigeria hanno le comunit\u00e0 musulmane pi\u00f9 numerose.\nLa maggior parte delle stime indica la presenza islamica in Cina come quantificabile approssimativamente in 20-30 milioni di persone (dall'1,5% al 2% della popolazione cinese). Tuttavia, i dati forniti dall'International Popolation Center dell'universit\u00e0 statale di San Diego al U.S. News &amp; World Report sostengono che la Cina abbia 65,3 milioni di musulmani. L'islam \u00e8 la seconda religione per numero di fedeli, dopo il cristianesimo, in molti stati europei, e si sta lentamente avvicinando al secondo posto anche nelle Americhe, con un numero tra i 2.454.000, secondo il Pew Forum, e approssimativamente 7 milioni, secondo il CAIR (Council on American-Islamic relations), negli Stati Uniti.\nCritiche e controversie.\nNegli anni si sono sviluppate diverse linee di pensiero contro l'ideologia islamica: l'antislamismo, in particolare, denota l'opposizione e la critica all'Islam politico, che \u00e8 un insieme di ideologie che ritengono che l'Islam debba guidare la vita sociale e politica cos\u00ec come la vita personale.\nL'islamofobia, d'altro canto, \u00e8 un atteggiamento xenofobo che nasce da pregiudizio e discriminazione verso l'Islam come religione, e verso i musulmani come credenti."}
{"id": "2847023", "revid": "1149807", "url": "https://it.wikipedia.org/wiki?curid=2847023", "title": "Oni (videogioco)", "text": "Oni \u00e8 un videogioco d'azione realizzato da Bungie West, una divisione di Bungie, e pubblicato nel 2001. Fu uno dei primi giochi a unire il genere sparatutto in terza persona a quello del combattimento corpo a corpo, e proprio per questo nel 1999, mentre era ancora in fase di sviluppo, vinse il Game Critics Award per il miglior gioco d'azione/avventura.\nL'universo del gioco trae ispirazione dall'universo del media franchise \"Ghost in the Shell\" di Mamoru Oshii. Inoltre, Konoko (la protagonista) e il comandante Griffin assomigliano ai personaggi Motoko Kusanagi (protagonista di \"Ghost in the Shell\") e Daisuke Aramaki.\nTrama.\nOni si svolge in un distopico 2032: la Terra \u00e8 diventata talmente inquinata che poche zone di essa rimangono abitabili. Per risolvere le crisi economiche internazionali, le varie nazioni si sono unite in un'unica coalizione, detta \"Coalizione del Governo Mondiale\" (\"World Coalition Government, WCG\"), che comprende l'80% dei paesi del mondo. Il governo mente alla popolazione, nascondendo che quelle che vengono chiamate \"Riserve Incontaminate\" sono in realt\u00e0 zone pericolosamente tossiche, pur mantenendo la popolazione chiusa all'interno delle citt\u00e0 sicure, che utilizzano centri di conversione atmosferici per rendere l'aria avvelenata respirabile. Il WGC \u00e8 basato su un sistema di classe ristretto, dando pi\u00f9 attenzioni alla classe superiore, e meno alle cosiddette \"regioni del terzo mondo\". \nIl Governo possiede la tecnologia per invertire la maggior parte dei danni ambientali, ma non la utilizza per poter mantenere la classe superiore al potere, in pi\u00f9 le numerose perdite civili che si verificano nelle regioni del terzo mondo aiutano al problema della sovrappopolazione. Inoltre scoraggia l'utilizzo della tecnologia, e utilizza una speciale forza di polizia, nota come \"Task Force Crimini Tecnologici\" o \"TFCT\" (\"Tech Crimes Task Force, TCTF\") per reprimere l'opposizione. L'opposizione primaria \u00e8 un'organizzazione terroristica conosciuta come \"l'Organizzazione\", comandata dal misterioso Muro.\nKonoko \u00e8 una ragazza che lavora per la TFCT, sotto la supervisione del comandante regionale Terrence Griffin, ed \u00e8 in comunicazione neurale costante con un androide di nome Shinatama. Griffin si consulta spesso con lo scienziato Dr. Kerr, che esprime pi\u00f9 volte dubbi sull'invio di Konoko sul campo.\nIl primo incarico di Konoko \u00e8 quello di infiltrarsi in un magazzino che l'Organizzazione utilizza per i suoi traffici illeciti. La TFCT aveva precedentemente inviato una talpa di nome Chung per indagare, ma non \u00e8 riuscito a fare rapporto. All'interno del magazzino Konoko trova il corpo senza vita di Chung; i suoi appunti portano la giovane ad una societ\u00e0 di nome Musashi. Mentre indaga presso la sede della Musashi, Konoko sospetta che l'Organizzazione abbia intenzionalmente inserito le note sul PDA di Chung per portare la TFCT fuori strada, creando un diversivo. \nGriffin conferma che l'Organizzazione sta attaccando la sede di una societ\u00e0 di nome Vago Biotech. Konoko si dirige sul posto e combatte contro il braccio destro di Muro, un umano potenziato di nome Barabas, che lei sconfigge prima che scappi. Konoko si fa strada dentro l'edificio, ed insegue Muro fino all'aeroporto regionale di Vansam. La giovane pianta un dispositivo di tracciamento sull'aereo di Muro prima che decolli. \nA bordo, un membro dell'Organizzazione informa Muro che hanno monitorato Konoko, e che hanno scoperto che ha un collegamento neurale con Shinatama, che interessa Muro. La TFCT perde il segnale dal dispositivo di tracciamento, permettendo a Muro di fuggire. Poco dopo, l'Organizzazione attacca la sede regionale della TFCT. Konoko e i vari agenti tentano di respingere i soldati dell'Organizzazione, ma non riescono a impedire il rapimento di Shinatama. Sul tetto del quartier generale, Konoko si batte nuovamente contro Barabas, eliminandolo. Contro la volont\u00e0 di Griffin, decide di salvare Shinatama da sola, dirigendosi presso un centro di conversione atmosferica, dove Muro sta torturando Shinatama. \nUna volta trovata Shinatama, essa rivela che il vero nome di Konoko \u00e8 Mai Hasegawa, e che \u00e8 stata potenziata tecnologicamente, rendendola molto pi\u00f9 forte e pi\u00f9 resistente rispetto agli altri. Griffin diviene preoccupato del fatto che Konoko sta diventando troppo potente e che pu\u00f2 diventare una minaccia se la sua crescita viene lasciata incontrollata, e fa scattare il meccanismo di auto-distruzione di Shinatama, nel tentativo di uccidere Konoko che per\u00f2 fugge appena in tempo e decide di scoprire la sua vera identit\u00e0.\nRicercata dalla TFCT stessa, Konoko si dirige agli uffici dello Stato Regionale, nella speranza di trovare il suo fascicolo personale. Prima che possa recuperarlo per\u00f2, il file viene rubato da un ninja dell'Organizzazione di nome Mukade. Konoko lo insegue e lo uccide, recuperando il suo fascicolo e trovando il nome di suo padre, il Dottor Hasegawa. Konoko va al laboratorio di suo padre e legge i suoi file personali: scopre che suo padre era un professore universitario che si innamor\u00f2 di una studentessa attivista di nome Jamie, che protestava contro il totalitarismo della Coalizione del Governo Mondiale. Per trovare le prove della corruzione del WCG, il Dr. Hasegawa e Jamie si avventurarono in una Riserva Incontaminata, dove Jamie si fer\u00ec accidentalmente ad una gamba. \nLa ferita divent\u00f2 rapidamente infetta e letale, ed Hasegawa fu costretto ad uccidere Jamie, per porre fine alle sue sofferenze. Hasegawa scrive che il mondo al di fuori delle grandi citt\u00e0 \u00e8 inesorabilmente inquinato, e che l'umanit\u00e0 finir\u00e0 per estinguersi se non verranno messe in atto soluzioni radicali. Konoko scopre anche che il Dottor Kerr \u00e8 in realt\u00e0 suo zio. Rintracciato Kerr presso un laboratorio scientifico della TFCT, egli spiega che, nel tentativo di sviluppare una soluzione per l'inquinamento che minacciava l'umanit\u00e0, lui e il dottor Hasegawa svilupparono un'invenzione biotecnologica chiamata \"Crisalide Daodan\", una cellula che potrebbe essere impiantata nel corpo umano e che si sostituirebbe ai tessuti e agli organi danneggiati, rendendo il corpo ospite eccezionalmente forte e resistente. \nSfortunatamente, Kerr e Hasegawa non riuscirono a ricevere alcun finanziamento da qualsiasi imprenditore in maniera legale, e furono costretti a rivolgersi all'Organizzazione per ottenere i fondi. Quando i membri dell'Organizzazione vennero a conoscenza del potenziale della Crisalide, rapirono il figlio di Hasegawa, Muro, e rubarono uno dei due prototipi della Crisalide che Kerr e Hasegawa avevano sviluppato, al fine di impiantarlo in lui. Kerr port\u00f2 con s\u00e9 Konoko alla TFCT per proteggerla, ma Griffin gli ordin\u00f2 di impiantarle l'altro prototipo di Crisalide, per garantire che la TFCT avrebbe avuto una possibilit\u00e0 contro Muro. Kerr e Konoko vengono interrotti da un agente TFCT che spara a Konoko, ma il dottore si mette davanti a lei per proteggerla, venendo ucciso dal colpo.\nKonoko scappa dal laboratorio e si infiltra nella sede regionale della TFCT e cerca di interrogare Griffin, che per\u00f2 fugge rapidamente nel suo bunker sotterraneo. Konoko lo rintraccia, e scopre che ha utilizzato i resti del corpo di Shinatama per difendere s\u00e9 stesso nel suo bunker. Con dispiacere, Konoko sconfigge Shinatama, che poi tenta di eliminare Griffin; Il comandante per\u00f2 spara a ci\u00f2 che resta del cyborg, distruggendola. Konoko disarma Griffin, e al giocatore viene data la possibilit\u00e0 di ucciderlo o lasciarlo libero. \nSubito dopo, Konoko si infiltra nella Base Montana dell'Organizzazione, dove viene a conoscenza del piano completo del nemico: Muro sta progettando di reindirizzare tutti i centri di conversione atmosferica del mondo, al fine di inquinare le poche aree rimaste abitabili. Gli unici che potranno sopravvivere saranno quelli che pagheranno Muro per ottenere in cambio una crisalide. Konoko si rende conto che la sua unica speranza \u00e8 quella di distruggere alcuni dei centri di conversione atmosferica prima che il piano di Muro raggiunga il completamento, che far\u00e0 risparmiare alcune delle rimanenti citt\u00e0 (ma a costo di milioni di vite). \nDa quel momento, Konoko affronta Muro: se il giocatore avesse deciso di lasciare Griffin in vita alla fine del capitolo precedente, lui e diversi agenti della TFCT arriveranno in aiuto per sconfiggere Muro; in caso contrario, Konoko combatter\u00e0 contro Muro da sola, e la Crisalide all'interno di Muro lo trasformer\u00e0 in un mostro gigantesco.\nDopo aver sconfitto Muro, si vedr\u00e0 Konoko camminare sulle rovine di una delle citt\u00e0 che venne distrutta in seguito alla distruzione dei convertitori atmosferici: pensa al fatto che la Crisalide cambier\u00e0 l'umanit\u00e0 irrevocabilmente, e spera che sia per il meglio.\nModalit\u00e0 di gioco.\n\"Oni\" unisce elementi di azione, stealth, sparatutto e picchiaduro, creando un gameplay vario e dando al giocatore la possibilit\u00e0 di eliminare i nemici nel modo che preferisce. Il sistema di combattimento corpo a corpo permette di eseguire varie combo attraverso diverse combinazioni di pulsanti, permettendo cos\u00ec al giocatore di eliminare pi\u00f9 nemici alla volta o sconfiggere facilmente quelli pi\u00f9 forti. In alternativa, Konoko pu\u00f2 portare con s\u00e9 un'arma per volta, che potr\u00e0 prendere ai nemici sconfitti. Nel gioco sono presenti vari modelli di armi, che si dividono in due categorie: armi con proiettili balistici (ad esempio pistole, mitragliette e lanciaganate) e armi a celle di energia (fucili al plasma o a raggi laser). Per quanto riguarda il sistema di salute del personaggio, sono presenti oggetti come le iposiringhe che ripristinano l'energia, campi di forza elettromagnetici che difendono dai proiettili e mimetizzatori di fase che rendono invisibili.\nSono presenti varie categorie di nemici, ognuna delle quali ha un suo stile di combattimento corpo a corpo ed una mossa speciale.\n\"Oni\" offre la possibilit\u00e0, in gran parte dei livelli, di esplorare interi edifici, occupati da un considerevole numero di nemici.\nAccoglienza.\nKeith Stuart di \"The Guardian\" consider\u00f2 \"Oni\" come uno dei trenta migliori videogiochi dimenticati nel corso del tempo."}
{"id": "2847031", "revid": "104458", "url": "https://it.wikipedia.org/wiki?curid=2847031", "title": "Campionati quattro continenti di pattinaggio di figura", "text": ""}
{"id": "2847033", "revid": "1305772", "url": "https://it.wikipedia.org/wiki?curid=2847033", "title": "Ritratto di fanciulla", "text": ""}
{"id": "2847034", "revid": "110157", "url": "https://it.wikipedia.org/wiki?curid=2847034", "title": "Transaquincum", "text": "Transaquincum era un fortino romano di truppe ausiliarie che faceva parte della catena di postazioni militari presenti lungo il \"limes danubiano\" nel settore pannonico. Si trova nei pressi della capitale dell'Ungheria, Budapest, una volta fortezza legionaria e capitale della provincia romana di Pannonia inferiore, con il nome di \"Aquincum\". Costituiva la prima \"testa di ponte\" in territorio barbarico, tra la popolazione dei sarmati Iazigi, insieme al fortino di \"Contra Aquincum\" (poco pi\u00f9 a sud).\nForte.\nAnche il forte di \"Transaquincum\" era situato sul lato sinistro del Danubio, ma fu costruito a nord di \"Contra Aquincum\", di fronte al palazzo del governatore (costruito da Adriano.) verso la fine del II secolo al tempo delle guerre marcomanniche. Il forte era di forma rettangolare (anche se oggi non \u00e8 pi\u00f9 visibile) di 76 x 78 metri (con mura larghe mediamente 2,1 metri), oltre un altro ponte, le cui arcate sono state trovate sul fondo del fiume attorno al 1874-1875. All'interno del forte \u00e8 stato trovato un portico con colonne ed un piccolo bagno. Rimase attivo almeno fino al IV secolo."}
{"id": "2847035", "revid": "287204", "url": "https://it.wikipedia.org/wiki?curid=2847035", "title": "Contra Aquincum", "text": "Contra Aquincum era un fortino romano di truppe ausiliarie che faceva parte della catena di postazioni militari presenti lungo il \"limes danubiano\" nel settore pannonico. Si trova nei pressi della capitale dell'Ungheria, Budapest, una volta fortezza legionaria e capitale della provincia romana di Pannonia inferiore, con il nome di \"Aquincum\". Costituiva la seconda \"testa di ponte\" in territorio barbarico, a sud della prima che si trovava a \"Transaquincum\", tra la popolazione dei sarmati Iazigi.\nForte.\n\"Contra Aquincum\" era un forte ausiliario situato sulla riva sinistra del Danubio, vicino all'attuale Ponte Elisabetta dell'epoca delle guerre marcomanniche (fine del II secolo). La sua funzione era quella di garantire un sicuro attraversamento del fiume. Si trattava di un fortino rettangolare, le cui dimensioni erano di 86 x 84 metri, con mura alte fino a 3,4 metri e torri sui lati a forma di \"ferro di cavallo\". Fu probabilmente costruita qui una seconda fortezza nel 294 sotto Diocleziano, considerando che il luogo fu occupato dai Romani fin dalla seconda met\u00e0 del II secolo. Di \"Contra Aquincum\" sono ancora visibili la parte settentrionale del muro e due torri, nella loro posizione originale, ed \u00e8 stato anche sede di un piccolo museo, chiuso nel 1987.\nIn seguito, durante il Medioevo, divenne parte del nucleo storico della citt\u00e0 di Pest, prima che si unisse a Buda, formando cos\u00ec la citt\u00e0 di Budapest (dal 1873)."}
{"id": "2847036", "revid": "88740", "url": "https://it.wikipedia.org/wiki?curid=2847036", "title": "Tragedia di Guidizzolo", "text": "La tragedia di Guidizzolo \u00e8 un tragico incidente stradale avvenuto il 12 maggio 1957, durante lo svolgimento dell'ultima edizione della Mille Miglia.\nStoria.\nIl contesto.\nIn seguito alla sciagura di Bologna occorsa alla XII Mille Miglia del 1938, Benito Mussolini aveva posto il divieto per le gare di velocit\u00e0 su strade aperte al traffico. Nell'immediato dopoguerra il divieto venne eliminato e tali gare di granfondo ripresero in tutta Italia. \nA partire dagli anni cinquanta tali competizioni divennero frequentemente oggetto di interventi critici ed attacchi (su giornali, periodici e nell\u2019opinione pubblica) che ne chiedevano l'abolizione a causa della dimostrata pericolosit\u00e0. \nL'11 giugno 1955, durante la 24 Ore di Le Mans si verific\u00f2 uno spaventoso incidente che provoc\u00f2 l'abolizione di molte corse su strada in tutto il mondo, tra le quali anche la celebre Carrera Panamericana. In Italia, nonostante il montare delle polemiche, data l'enorme popolarit\u00e0 e il prestigio internazionale della Mille Miglia, gli organizzatori erano riusciti a impedirne la soppressione.\nL'incidente.\nNel pomeriggio del 12 maggio 1957, durante le fasi conclusive della XXIV Mille Miglia, la Ferrari 335 S n. 531 condotta dal pilota spagnolo Alfonso de Portago e dal copilota statunitense Edmund Gurner Nelson percorreva il lungo rettilineo tra Cerlongo e Guidizzolo, sulla strada napoleonica Mantova-Brescia. Si trattava dell'ultima porzione di gara che portava al traguardo di Brescia: le autovetture concorrenti raggiungevano in quel punto velocit\u00e0 anche superiori a 250 km/h.\nIn vista dell'abitato di Guidizzolo, in localit\u00e0 Corte Colomba (territorio comunale di Cavriana), l'improvviso scoppio di uno pneumatico fece sbandare la vettura di de Portago che, finita nel fossato a destra, ne fuoriusc\u00ec saltando l'intera carreggiata e schiantandosi sul ciglio sinistro ove erano assiepati molti spettatori. L'incidente provoc\u00f2 la morte degli occupanti della vettura e di nove spettatori, tra cui cinque bambini, oltre a numerosi feriti. Sul luogo della strage fu successivamente eretto un monumento commemorativo sulla SS236.\nLe conseguenze.\nIn seguito a quella tragedia le corse motoristiche di velocit\u00e0 furono pesantemente limitate sull'intero territorio nazionale. La XII Milano-Taranto, che si sarebbe dovuta svolgere dieci giorni dopo, fu annullata. Tra le eccezioni il Gran Premio di Pescara del 1957, che fu mantenuto in quanto parte del calendario internazionale di Formula 1."}
{"id": "2847037", "revid": "767487", "url": "https://it.wikipedia.org/wiki?curid=2847037", "title": "Albertfalva", "text": "Albertfalva era un fortino romano di truppe ausiliarie che faceva parte della catena di postazioni militari presenti lungo il \"limes danubiano\" nel settore pannonico. Si trova a 13\u00a0km a sud della capitale dell'Ungheria, Budapest, una volta fortezza legionaria e capitale della provincia romana di Pannonia inferiore (l'antica \"Aquincum\").\nForte.\nIl forte ausiliario di \"Albertfalva\" fu insediato tra la fortezza legionaria di \u00d3buda ed il forte ausiliario di \"Campona\". Fu di grande importanza strategica lungo questo tratto di limes danubiano. Il forte fu distrutto dagli attacchi dei vicini sarmati Iazigi, ma ricostruito pi\u00f9 volte.\nStruttura in legno.\nTibor Nagy durante i suoi scavi pot\u00e9 scoprire il forte in legno e terra, che dat\u00f2 al periodo di Claudio. Si trattava di un forte di 166,5 \u00d7 190 metri (pari a circa 3,2 ettari). Recenti ricerche, per\u00f2, hanno spostato la datazione del primo forte di \"Albertfalva\" all'imperatore Vespasiano (69-79). Il forte agli inizi era circondato da due fossati, dove la fossa interna era larga 4,5 metri e 3,34 metri profondo, mentre il fossato esterno era largo 4,2 metri e 3,26 metri profondo. Erano pure di legno i \"Principia\", i baraccamenti dei soldati, la palizzata del \"vallum\" e le porte dell'accampamento. Tra ci\u00f2 la palizzata del lato meridionale si era conservata assai bene.\nDurante l'attacco degli Iazigi degli anni 91/92, sembra che la \"legio XXI Rapax\" sia stata distrutta non molto distante da dove era stata posizionata (a \"Brigetio\"). In questa circostanza anche il forte di \"Albertfalva\" sub\u00ec un attacco e venne danneggiato da un incendio. La pace conclusa dall'imperatore Domiziano (nel 92) port\u00f2 ad una prima ricostruzione di parte degli edifici in pietra. Non cambiava nulla riguardo alle dimensioni del forte.\nStruttura in pietra.\nVerso la fine del principato dell'imperatore Traiano (98-117) o all'inizio di quello del successore Adriano (117-138) il forte venne interamente ricostruito in pietra, oltrech\u00e9 ampliato, per soddisfare le esigenze delle truppe qui di guarnigione che ora sembra comprendessero, non pi\u00f9 una ma due unit\u00e0 di cavalleria. Si trattava ora di un forte molto ampio che raggiungeva i 186 \u00d7 210 metri (pari a circa 3,90 ettari), di forma rettangolare con angoli arrotondati. Le mura in pietra erano ora spesse tra gli 1,35 e gli 1,4 metri. E poich\u00e9 il fronte orientale dell'accampamento lungo il fronte orientale \u00e8 stato distrutto dal Danubio, possiamo solo supporre come fosse sulla base di altri campi similari del periodo lungo il \"limes pannonicus\".\nNel 178 alcuni suoi edifici edifici furono distrutti a causa delle guerre marcomanniche e poi ricostruiti sotto Commodo. Tra il 259 ed il 260 il forte fu devastato da un incendio, a causa dei continui attacchi degli Iazigi e non fu pi\u00f9 ricostruito, certamente per considerazioni strategico-militari che riguardavano l'intero settore del \"limes pannonicus\". Nei suoi pressi \u00e8 stato trovato un \"cimitero\" di un\"'Ala\" di cavalleria ricco di lapidi e statue. Alcune parti del forte e dell'insediamento civile sono stati scavati dagli archeologi ungheresi, anche se rimane ancora molto da portare alla luce. Vi \u00e8 da aggiungere che nel 1990, parte dell'antico campo fu scavato e distrutto, per far posto ad un grande deposito di vagoni ferroviari.\nNagy non fu in grado di scoprire se vi fossero delle torri intermedie o negli angoli del forte. Ci\u00f2 che risult\u00f2 evidente \u00e8 che vi erano per tutte e tre le porte rimaste, due torri rettangolari ai loro lati. Le torri non sporgevano verso l'esterno, ma verso l'interno del forte, per la larghezza del \"vallum\" (rampa di terra che si trovava dietro il muro difensivo). La rampa era inclinata verso l'interno del campo.\nLa porta nord (la \"Porta principalis\") fu indagata dal Nagy e sembra che avesse una doppia apertura. Nel 2008 un nuovo scavo ha potuto misurare la torre ovest in 6 \u00d7 4,5 metri e la torre est in 6,2 \u00d7 4,1 metri. La distanza totale tra le due torri era di circa 7 metri. Il lato meglio conservato era quello orientale. Identica struttura deveva avere la porta sud lungo la strada che univa le due porte lungo la \"via principalis\". La \"Porta Decumana\" era invece progettata con una sola apertura, quindi ad una sola corsia che conduceva attraverso la \"via Decumana\" al centro della fortificazione.\nSempre durante gli scavi del 2008, si \u00e8 potuto accertare che il fossato del forte pietra era costituito in alcune zona da ben quattro fossi. Grazie al ritrovamento di frammenti di \"terra sigillata\" proveniente da \"Tabernae\" (oggi Rheinzabern) si \u00e8 scoperto che alcuni furono creati a partire dall'inizio del III secolo. Furono anche scoperti parti di \"tegulae\" rotte oltre a grandi oggetti rotondi, forse proiettili di catapulta. Fino ad oggi i ricercatori hanno potuto constatare vi fossero due doppi fossati: quello interno aveva una larghezza complessiva di 4,6 metri e profondit\u00e0 massima di tre metri, quello pi\u00f9 esterno aveva una larghezza esterna di 2,9 metri e 2,8 metri di profondit\u00e0.\nNagy \u00e8 stato in grado di completare qualche edificio interno al forte, o almeno parzialmente. Ha scoperto l'edificio dei \"Principia\" che misuravano 35 \u00d7 36 metri, munito di un cortile interno su cui si affacciavano gli uffici amministrativi (ai lati) e sul lato posteriore la basilica. Il lato anteriore era invece aperto sulla \"via Principalis\" che collegava le due porte, la \"principalis dextra\" e \"sinistra\". Si trattava del quartier generale del forte. Nella basilica vi era poi una stanza centrale dove erano conservate le insegne delle unit\u00e0 ausiliarie (\"Aedes principiorum\"). La tipologia della costruzione \u00e8 tipica, con l'abside semicircolare, al periodo della prima met\u00e0 del II secolo.\nUn altro edificio di forma rettangolare \u00e8 stato scavato, situato al centro del forte, a nord dei \"Principia\", che Nagy ha identificato come l'ospedale dell'accampamento (\"valetudinarium\"). La parte scavata \u00e8 quella meridionale, che risulta composta da quattro stanze di uguali dimensioni, raggruppate intorno ad un cortile. \u00c8 possibile che possa invece trattarsi non tanto dell'ospedale del forte, ma del suo granaio (\"horreum\"), come ipotizza Hoftypus.\nAltro edificio conosciuto potrebbe identificarsi con il \"Praetorium\" (l'abitazione del comandante dell'unit\u00e0 ausiliaria). Si trattava di un edificio in pietra a sud dei \"Principia\".\nL'edificio scoperto nella parte centrale del campo, sul lato opposto della \"via Principalis\", aveva una larghezza superiore rispetto ai \"Principia\". Ora, poich\u00e9 gran parte del lato orientale del forte, che dava sulla \"Porta Praetoria\", \u00e8 stato spazzato via dal Danubio, risulta difficile capire quale funzione avesse questo edificio.\n\"Vicus\".\nVi era poi un vicino \"Vicus\" dell'epoca dei Flavi, che copriva un'area di 720.000\u00a0m\u00b2, e si estendeva attorno al forte romano lungo i lati nord, sud ed ovest. Era sorto lungo il \"limes\", nell'antico territorio della popolazione celtica degli Eravisci, per alimentare i commerci con le limitrofe popolazioni sarmatiche degli Iazigi e dei vicini Quadi (pi\u00f9 a nord)."}
{"id": "2847040", "revid": "212348", "url": "https://it.wikipedia.org/wiki?curid=2847040", "title": "Edwin Meese", "text": "Biografia.\nFu il 75\u00ba procuratore generale degli Stati Uniti sotto il presidente degli Stati Uniti d'America Ronald Reagan (40\u00ba presidente).\nNato nello stato della California, i suoi genitori furono Edwin Junio e Leone Meese, nell'adolescenza lavor\u00f2 in un negozio. Studi\u00f2 prima all'Oakland High School ed in seguito all'universit\u00e0 di Yale e poi all'universit\u00e0 della California, Berkeley. Ha lavorato con Delwen Lowell Jense e fu anche docente dell'universit\u00e0 di San Diego dal 1977 al 1981."}
{"id": "2847045", "revid": "110157", "url": "https://it.wikipedia.org/wiki?curid=2847045", "title": "Paracristallo", "text": "I materiali paracristallini o paracristalli vengono definiti come aventi disposizione a corto e a medio raggio nel loro reticolo (simile alle fasi del cristallo liquido) ma mancanti della disposizione a lungo raggio almeno in una direzione.\nLa disposizione \u00e8 la regolarit\u00e0 in cui gli atomi appaiono in un reticolo prevedibile, come viene misurato da un punto. In un materiale altamente ordinato, perfettamente cristallino, o monocristallino, la posizione di ogni atomo nella struttura pu\u00f2 essere descritta esattamente misurando da un'unica origine. Viceversa, in una struttura disordinata come un liquido o un solido amorfo, la posizione del primo e forse secondo pi\u00f9 vicino pu\u00f2 essere descritta da un'origine (con qualche grado di incertezza) e l'abilit\u00e0 di prevedere posizioni decresce rapidamente da l\u00ec verso l'esterno. La distanza in cui le posizioni atomiche possono essere previste viene riferita come lunghezza di correlazione formula_1. Un materiale paracristallino mostra correlazione da qualche parte tra il completamente amorfo e completamente cristallino.\nLa primaria, la fonte pi\u00f9 accessibile di informazione sulla cristallinit\u00e0 \u00e8 la diffrazione a raggi X, sebbene possano essere necessarie altre tecniche per osservare la struttura complessa di materiali paracristallini, come il microscopio elettronico a fluttuazione in combinazione con la modellatura degli stati di densit\u00e0 di stati elettronici e vibrazionali.\nModello paracristallino.\nIl modello paracristallino \u00e8 una revisione del modello della Rete Casuale Continua per prima proposto da W. H. Zachariasen nel 1932 . Il modello paracristallino viene definito come altamente teso, i granuli microcristallini circondati da materiale completamente amorfo . Questo \u00e8 uno stato di energia pi\u00f9 alto del modello di rete continuo. La distinzione importante tra questo modello e le fasi microcristalline \u00e8 la mancanza di limiti granulari definiti e parametri di reticolo altamente tesi, che rendono i calcoli della dinamica reticolare e molecolare difficili. Una teoria generale dei paracristalli \u00e8 stata formulata in un manuale di base , e dunque ulteriormente sviluppata/perfezionata da vari autori.\nApplicazioni.\nIl modello paracristallino \u00e8 stato utile, per esempio, nel descrivere lo stato di materiali semiconduttori parzialmente amorfi dopo deposizione. \u00c8 stato anche applicato con successo ai polimeri sintetici, cristalli liquidi, biopolimeri , e biomembrane ."}
{"id": "2847049", "revid": "30615068", "url": "https://it.wikipedia.org/wiki?curid=2847049", "title": "Topozero", "text": ""}
{"id": "2847052", "revid": "767487", "url": "https://it.wikipedia.org/wiki?curid=2847052", "title": "Transatlantic (serial cinematografico)", "text": "Transatlantic (\"The Romance of Elaine\") \u00e8 un serial cinematografico muto del 1915 diretto da George B. Seitz, Leopold e Theodore Wharton. Fu girato a Ithaca, nello stato di New York per la compagnia Wharton.\nI dodici episodi sono interpretati da Pearl White e da Creighton Hale: tratto dal romanzo omonimo di Arthur B. Reeve, \u00e8 il sequel dei due serial precedenti, \"I misteri di New York\" e \"The New Exploits of Elaine\".\nI ruoli nei serial vennero interpretati sempre dagli stessi attori. Il film - oggi considerato perduto - venne distribuito nelle sale statunitensi dalla Path\u00e9 il 14 giugno 1916. In Italia arriv\u00f2 a partire dal 1917 distribuito dalla Rossetto&amp;Scarabellin.\nProduzione.\nIl film fu girato a Ithaca, nello stato di New York.\nDistribuzione.\nIl serial in 12 episodi di 2 rulli ciascuno venne distribuito dalla Path\u00e9 Exchange, uscendo nelle sale USA il 14 giugno 1915.\nDate di uscita.\nIMDb\nAlias"}
{"id": "2847060", "revid": "1573940", "url": "https://it.wikipedia.org/wiki?curid=2847060", "title": "Vyg", "text": "Il Vyg () \u00e8 un fiume della Russia europea settentrionale (Repubblica Autonoma della Carelia), tributario del mar Bianco."}
{"id": "2847062", "revid": "30615133", "url": "https://it.wikipedia.org/wiki?curid=2847062", "title": "Vygozero", "text": ""}
{"id": "2847063", "revid": "725642", "url": "https://it.wikipedia.org/wiki?curid=2847063", "title": "Inside the Fire", "text": "Inside the Fire \u00e8 il primo singolo estratto da \"Indestructible\", il quarto album dei Disturbed, pubblicato il 25 marzo 2008.\nLa canzone presenta il tema del suicidio. Il 24 marzo 2008 \"Inside the Fire\" debutt\u00f2 su oltre sessanta stazioni radio, scalando velocemente molte classifiche musicali e piazzandosi al numero 73 della \"Billboard Hot 100\" e al numero uno della \"Modern Rock Tracks\". Il singolo rimase in testa alla classifica Hot Mainstream Rock Tracks per 14 settimane e venne nominato per un Grammy nel 2009 come \"miglior interpretazione hard rock\".\nDue mesi dopo la pubblicazione venne pubblicato il video musicale; tuttavia, a causa degli argomenti trattati nella versione incensurata del video, fu pubblicata una versione in cui questi temi \"forti\" furono tolti."}
{"id": "2847065", "revid": "112663718", "url": "https://it.wikipedia.org/wiki?curid=2847065", "title": "Mirante do Vale", "text": "Il Mirante do Vale \u00e8 il pi\u00f9 alto grattacielo di San Paolo. \u00c8 inoltre il pi\u00f9 alto grattacielo del Brasile, con un'altezza di 170 metri e 51 piani.\nStoria.\nCostruito nel 1960 al 1966, il grattacielo pi\u00f9 alto fino a quel momento \u00e8 stato l'Edificio Altino Arantes, ultimato nel 1947 con 161 metri di altezza. La prima pietra del Mirante do Vale \u00e8 stata posata nel 1960, mentre la fine dell'edificio \u00e8 del 1966 con apertura al pubblico nel 1967. Fino ad oggi l'edificio non \u00e8 stato superato, e detiene ancora il titolo di grattacielo pi\u00f9 alto del Brasile da oltre 50 anni.\nIl suo nome originario era \"Zarzur Kogan Palace\", cambiato nel 1988 in quello attuale. In questo stesso anno \u00e8 stato effettuato il suo ultimo rinnovo."}
{"id": "2847075", "revid": "253269", "url": "https://it.wikipedia.org/wiki?curid=2847075", "title": "Bianca Doria", "text": "Biografia.\nNata a San Gregorio nelle Alpi, da sempre attratta dal mondo teatrale, si trasfer\u00ec a Roma per frequentare i corsi di recitazione presso l'Accademia nazionale d'arte drammatica. Dopo il diploma venne notata da Piero Ballerini, che la fece scritturare per una piccola parte nel film \"Piccolo hotel\" (1939), occasione nella quale \u00abcritica e pubblico la salutarono come una rivelazione, qualcuno paragonandola a Katharine Hepburn\u00bb.\nMoglie del regista Alberto Doria, di cui assunse il cognome anche nella carriera cinematografica, nel 1943 segu\u00ec il marito a Venezia per lavorare nel Cinevillaggio della Giudecca, dove si trasferirono diversi esponenti del mondo del cinema con una parte delle attrezzature di Cinecitt\u00e0. In tale ambito apparir\u00e0 in sei pellicole e sar\u00e0 oggetto di non poche critiche e contrasti a guerra finita, con l'inserimento del suo nome nella \"Lista nera\" di coloro che avevano scelto la RSI, bench\u00e9 secondo alcuni si fosse trattato pi\u00f9 di necessit\u00e0 artistiche che di adesione politica.\nRimasta vedova per la morte del marito in un incidente stradale nel 1944, nel dopoguerra rientr\u00f2 a Roma e riprese l'attivit\u00e0 partecipando a diversi film, ma sempre in parti secondarie. Di poco rilievo la sua carriera di attrice teatrale, dove si ricorda una sua partecipazione alla compagnia di Cesarina Gheraldi, e altrettanto scarsi i suoi lavori televisivi, tra cui un'apparizione nel 1984 in \"I ragazzi di celluloide\", diretto da Sergio Sollima."}
{"id": "2847078", "revid": "701660", "url": "https://it.wikipedia.org/wiki?curid=2847078", "title": "Locomotiva SV DE.424", "text": "Le locomotive DE.424 sono delle piccole locomotive diesel-elettriche costruite negli anni cinquanta per la Societ\u00e0 Veneta; sono presenti nel parco rotabili di Sistemi Territoriali, Societ\u00e0 Ferrovie Udine-Cividale e Ferrovie Emilia Romagna.\nStoria.\nLa locomotiva fu progettata a met\u00e0 degli anni cinquanta e consegnata a partire dal 1957, alla Societ\u00e0 Veneta per la modernizzazione della trazione merci e viaggiatori di materiale ordinario sulla sua rete ferroviaria. Le locomotive vennero ordinate al TIBB in numero di nove, a carrelli con comparto bagagliaio. Vennero immatricolate a partire dal 1958 costituendo il nuovo gruppo DE.424.01\u201309. Le macchine divennero delle vere tuttofare, un po' il simbolo dell'ultimo periodo della Veneta, prestando servizio su tutte le linee gestite dalla societ\u00e0. La Adria\u2013Mestre ebbe assegnate le unit\u00e0 03, 04 e 09, che successivamente passarono a ST che le ha rinumerate nello stile FS con uno zero in pi\u00f9 (ovvero DE 424.003, 004 e 009). Lo 004 mantiene la vecchia livrea interamente rossa, le altre due unit\u00e0 sono state riverniciate con la stessa livrea adottata per le D 753 e successivamente demolite tra il 2017 ed il 2018. La 004 si trova oggi presso la rimessa locomotive di Primolano, in attesa di restauro da parte di SVF. Le DE 424.01,05 svolsero servizio sulla Bologna\u2013Portomaggiore, le DE 424.07, 08 erano operative sulla Parma-Suzzara, mentre la DE.424.02 era in servizio assieme alla 05 sulla Udine\u2013Cividale.\nCaratteristiche.\nLe locomotive DE.424 sono locomotive diesel-elettriche bimotori di piccola potenza per uso promiscuo. La cassa \u00e8 in profilati di acciaio elettrosaldati. Si divide in cinque sezioni: due cabine di guida alle estremit\u00e0, seguite da due comparti motori ed al centro un ampio vano bagagliaio. I due gruppi motore-generatore sono posti nei relativi comparti assieme ai radiatori e ai ventilatori verticali di raffreddamento con scarico posto sull'imperiale. I motori Diesel, in numero di 2 per unit\u00e0, sono di costruzione OM tipo BDX-IL a 6 cilindri verticali in linea della cilindrata di 14.328\u00a0cm\u00b3 ad iniezione diretta e sovralimentati. Ciascun motore fornisce la potenza continuativa di 147\u00a0kW. Ciascuna generatrice, di costruzione Tecnomasio Italiano-Brown-Boveri, fornisce a 1500 g/m la potenza continuativa di 146\u00a0kW, a corrente continua, a 800 volt. Lo sforzo di trazione massimo, all'avviamento, \u00e8 di 730\u00a0kN.\nI carrelli sono a due stadi di sospensione con boccole articolate e cuscinetti a rulli. Ogni carrello supporta due motori elettrici di trazione, della potenza continuativa di 58,5\u00a0kW ciascuno, sospesi per il naso con trasmissione del moto alle sale mediante ingranaggi."}
{"id": "2847087", "revid": "21880", "url": "https://it.wikipedia.org/wiki?curid=2847087", "title": "Mindi", "text": ""}
{"id": "2847088", "revid": "125408814", "url": "https://it.wikipedia.org/wiki?curid=2847088", "title": "Le pi\u00f9 belle favole del mondo", "text": " \u00e8 un anime giapponese prodotto nel 1976 da Dax Productions in 181 puntate. La serie \u00e8 andata in onda per la prima volta in Giappone a partire da ottobre 1976 e in Italia dal 2 settembre 1980 su Rai 1. La serie \u00e8 stata successivamente replicata su alcune televisioni locali con i titoli Fiabe dal mondo, Racconti dal mondo e infine Le pi\u00f9 belle favole del mondo.\nOsservazioni.\nGli episodi sono la trasposizione animata di fiabe famose, capolavori della letteratura mondiale e di personaggi storici famosi. Ogni storia (che pu\u00f2 estendersi anche su pi\u00f9 episodi, e subire piccole modifiche) \u00e8 stata disegnata ed animata da staff differenti; ognuna di esse quindi si differenzia dalle altre sia come impostazione grafica sia come regia.\nEpisodi.\nLa serie in originale \u00e8 stata trasmessa in 127 puntate ognuna formata da due episodi di una decina di minuti. In Italia invece gli episodi sono stati trasmessi singolarmente e in un ordine diverso da quello originale. Alcuni racconti si estendono in pi\u00f9 episodi che in Italia sono stati trasmessi consecutivamente, mentre in Giappone sono stati mandati in onda alternati (ogni puntata era composta da due episodi di storie diverse).\nUlteriori trasposizioni anime.\nOltre alle fiabe \"classiche\", nella serie sono presenti anche trasposizioni di classici della letteratura non solo per ragazzi, che negli anni hanno avuto ulteriori trasposizioni anime:"}
{"id": "2847089", "revid": "767487", "url": "https://it.wikipedia.org/wiki?curid=2847089", "title": "Fernando Guerrero", "text": "\u00c8 il figlio dell'ex calciatore ecuadoriano Jos\u00e9 Fernando \"Lupo\" Guerrero.\nCarriera.\nClub.\nCresce nelle giovanili del .Emigr\u00f2 dall'Ecuador alla Spagna nel 2000 con i suoi genitori e la sorella, venne preso nelle file dei giovani del dopo essere stato scelto tra 4.000 bambini.\nNonostante gi\u00e0 avendo giocato con la nazionale dell'Ecuador, non era riuscito a fare il suo debutto in Prima divisione. Fin\u00ec in prestito al Emelec, il 23 marzo 2008 gioc\u00f2 il Cl\u00e1sico del Astillero. Con questa maglia gioca cinque partite segnando un gol, il 6 aprile 2008 nella partita Emelec - Espoli 2-0. A met\u00e0 dello stesso anno torn\u00f2 in Spagna di nuovo nel Real Madrid Castilla.\nNell'estate 2009 alcune voci lo davano vicino all'Hull City, ma fin\u00ec in prestito al Burnley, squadra recentemente promossa in Premier League. Dopo aver fatto un tour pre-campionato negli Stati Uniti dove ha ricevuto l'osservazione dell'allenatore e ha giocato una partita amichevole. Dopo questo,l'allenatore della squadra, Owen Coyle, ha chiesto il suo trasferimento. Con questa maglia colleziona 7 presenze, il suo debutto avviene il 15 agosto 2009 nella partita contro lo Stoke City.\nIl 5 marzo 2010 il Burnley ha comunicato di aver rescisso il contratto dell'esterno offensivo che \u00e8 tornato all'Independiente Jos\u00e9 Ter\u00e1n.\nNazionale.\nGuerrero ha giocato con la squadra nazionale dell'Ecuador U-20. Ha colpito favorevolmente il suo talento e la sua tecnica durante il Campionato sudamericano di calcio Under-20 mentre giocava per il suo paese. Sette giorni dopo ha ricevuto la sua prima chiamata in nazionale il 21 gennaio 2007, per un'amichevole contro la Svezia."}
{"id": "2847092", "revid": "33751", "url": "https://it.wikipedia.org/wiki?curid=2847092", "title": "Turia (fiume)", "text": "Il Turia, chiamato anche Guadalaviar, \u00e8 un fiume situato nella parte orientale della Penisola iberica, in Spagna. Nasce nella Muela de San Juan, nel comune di Guadalaviar, nella zona dei Monti Universali, Sierra de Albarrac\u00edn (Teruel). \u00c8 stato chiamato \"Guadalaviar\" (\"wadi al biad\" 'fiume bianco') dal X secolo, cos\u00ec come attualmente nel suo primo tratto fino alla confluenza con il fiume Alfambra (\"al-\u0126amr\u0101\" 'il rosso') nella citt\u00e0 di Teruel. A partire da questa citt\u00e0, le acque del fiume cambiano colore, colorate dalle rosse acque dell'Alfambra. Sbocca nel Mar Mediterraneo a Valencia dopo 280\u00a0km di percorso.\nForse in epoca preromana fu conosciuto come \"Tirio\", prendendo nome dalla citt\u00e0 ibera di Tiris, vicina alla foce, per\u00f2 a oggi non si \u00e8 localizzato il luogo geografico a cui allude questo toponimo.\nTopografia del fiume.\nQuesto \u00e8 un caratteristico fiume mediterraneo, con grandi differenze di portata nelle distinte epoche dell'anno. Gli apporti idrici sono prodotti principalmente da torrenti e canyon originati dal disgelo nella zona della sorgente e dalle forti tormente che si producono nel bacino idrografico.\nPer le loro peculiarit\u00e0, tanto per i loro differenziati aspetti idrografici come per le differenze di portata idraulica, si differenziano varie zone o tratti.\nDalla sorgente alla provincia di Valencia.\nCome si \u00e8 detto, la sorgente si situa nella zona dei Monti Universali, raccogliendo le acque di torrenti e canyon come quello della Sierra del Tremedal e della Sierra de Jabal\u00f3n. A Tramacastilla riceve le acque del fiume Garganta.\nFino alla localit\u00e0 di Gea de Albarrac\u00edn, il fiume mantiene una temperatura e purezza di acque ideali per la riproduzione della trota autoctona.\nNella citt\u00e0 di Teruel, riceve le acque del fiume Alfambra, uno dei principali affluenti, nonostante il fatto che in epoche di siccit\u00e0 diminuisce considerevolmente l'apporto. Fino a questo punto viene chiamato Guadalaviar, e da qui in avanti riceve anche il nome di Turia.\nA Villel riceve le acque del fiume Camarena e gi\u00e0 nel Rinc\u00f3n de Ademuz, provincia di Valencia, ha per affluenti i fiumi Riodeva, Ebr\u00f3n e Boh\u00edlgues.\nAbbandona il Rinc\u00f3n de Ademuz per entrare a Santa Cruz de Moya, provincia di Cuenca, dove si unisce alle acque salmastre del fiume Arcos.\nPoco oltre il passaggio per Las Rinconadas, il letto passa sotto un maestoso ponte costruito a met\u00e0 del XX secolo, passato il quale entra nuovamente nella provincia di Valencia.\nPassaggio per le comarche dell'alto Turia.\nIl terreno impedisce lo sfruttamento dell'acqua, dato che il fiume scorre incassato in diverse gole, rendendo difficile l'accesso al suo letto.\nCiononostante, inizia il suo maggiore sfruttamento per l'irrigazione con il \"Canal Campo de Turia\" che irriga le zone di Ll\u00edria, Casinos e B\u00e9tera.\nPi\u00f9 a valle si unisce con gli affluenti Sot e Chera, che per portata sono pi\u00f9 simili ad un torrente che ad un fiume, come sono riconosciuti.\nIl Parco Naturale del Turia nella Huerta valenciana.\nA partire da qui vengono irrigati pi\u00f9 di 12.000 ha con le acque del Turia nelle comarche del \"Camp de T\u00faria\" e della \"Huerta de Valencia\" (\"Horta de Val\u00e8ncia\" in valenciano, letteralmente il \"[frutteto/orto/giardino] di Valencia\").\nVi sono vari progetti su questa zona, tanto di urbanizzazione come di protezione dell'ambiente, essendosi creato il parco naturale, che \u00e8 uno dei pi\u00f9 grandi parchi naturali urbani.\nIl parco naturale comprende 15 comuni dove passa il fiume Turia dalla citt\u00e0 di Valencia fino a Pedralba, passando per Mislata, Quart de Poblet, Manises, Paterna, Riba-roja de T\u00faria, L'Eliana, La Pobla de Vallbona, San Antonio de Benag\u00e9ber, Benaguasil, Ll\u00edria, Vilamarxant e Cheste.\nLa foce nella citt\u00e0 di Valencia.\nSono famose le piene, in particolare quella del 14 ottobre 1957, conosciuta come Gran riada de Valencia, che con una portata di 3.700\u00a0m\u00b3/s inond\u00f2 gran parte della citt\u00e0 di Valencia provocando il caos tra la popolazione.\nQuesto evento condusse ad un progetto per deviare il corso dell'acqua che consentisse di evitare successive inondazioni ed allo stesso tempo di rilanciare la crescita della citt\u00e0. Venne quindi costruito un nuovo alveo artificiale a sud della citt\u00e0, conosciuto come Plan Sur; tale letto apparentemente \u00e8 secco, dato che solo vi scorre acqua durante le piene, mentre le portate ordinarie si utilizzano per l'irrigazione della Vega de Valencia nelle prese dei fossi dall'Azud del Repartiment.\nL'antico letto che passa per la zona centrale della citt\u00e0 \u00e8 stato convertito in spazio ludico-culturale, il Jard\u00edn del Turia, che non ha paragone in nessun'altra citt\u00e0, dove si possono trovare grandi spazi giardinati, zone sportive, sale per esposizioni, auditorium aperti, e la Ciutat de les Arts i les Ci\u00e8ncies.\nDati idrografici e infrastrutture.\nIl regime \u00e8 mediterraneo e presenta una portata scarsa, con una media di 14\u00a0m\u00b3/s a Vilamarxant, a monte di Valencia."}
{"id": "2847096", "revid": "124776831", "url": "https://it.wikipedia.org/wiki?curid=2847096", "title": "Lorenzo Torretta", "text": "Carriera.\nAtleta della Ginnastica Mediolanum, si distinse in particolare nelle gare di atletica dei 100 metri e della corsa a ostacoli.\nAppassionato di ogni tipo di sport, gioc\u00f2 anche a calcio come difensore durante la prima stagione agonistica del nel 1900, chiusa alle semifinali. L'anno seguente risulta in forza alla .\nI suoi resti si trovano in una celletta al Cimitero Monumentale."}
{"id": "2847100", "revid": "767487", "url": "https://it.wikipedia.org/wiki?curid=2847100", "title": "Dusty Hill", "text": "Oltre a suonare, cant\u00f2 in alcuni brani dei ZZ Top (ad esempio in uno dei loro pi\u00f9 grandi successi, \"Tush\"). Assieme al collega Billy Gibbons sfoggiava una caratteristica barba.\nBiografia.\nBilly Gibbons ha raccontato che nel 1984 un'azienda di rasoi offr\u00ec a Hill e a Gibbons un milione di dollari ciascuno per radersi la barba per uno spot pubblicitario.\nCon cinquanta milioni di album venduti (dei quali venticinque milioni negli Stati Uniti), otto successi nella Top 40 delle classifiche statunitensi, sei prime posizioni nella Mainstream Rock Songs e tre MTV Video Music Awards conquistati, il 15 marzo 2004 \u00e8 stato inserito, insieme agli ZZ Top, nella Rock and Roll Hall of Fame.\nIl 28 luglio 2021 \u00e8 morto nel sonno nella sua casa di Houston in Texas."}
{"id": "2847101", "revid": "1516566", "url": "https://it.wikipedia.org/wiki?curid=2847101", "title": "Ritratto di fanciulla (Petrus Christus)", "text": "Il Ritratto di fanciulla \u00e8 un dipinto olio su tavola (29\u00d722,5\u00a0cm) di Petrus Christus, databile al 1470 circa e conservato nella Gem\u00e4ldegalerie di Berlino.\nDescrizione e stile.\nL'opera \u00e8 uno dei migliori esempi di ritratto fiammingo del XV secolo e ritrae una fanciulla sconosciuta, di elevato rango sociale a giudicare dal suo abbigliamento. La mantella \u00e8 infatti bordata di pelliccia, il collo \u00e8 addobbato da un vistoso \"collier\" con oro e perle e in testa porta un alto cappello cilindrico in costoso velluto nero, con un drappo che lo tiene fermo sotto il collo. La fronte \u00e8 molto alta, secondo la moda femminile del tempo che portava le donne a radersi.\nLa posa \u00e8 tipicamente di tre quarti, lo sfondo scuro (ma non completamente neutro, con alcuni dettagli che indicano una parete all'interno di una stanza), il corpo rimpicciolito per esaltare lo sguardo che cerca un contatto psicologico con lo spettatore. La rappresentazione \u00e8 estremamente essenziale e contrasta, come per gli altri grandi maestri fiamminghi, con la produzione sacra, pi\u00f9 sfarzosa e ricca di dettagli descrittivi.\nLa scelta dei colori \u00e8 semplice ed essenziale, caratterizzata da accordi di grande raffinatezza. La luce \u00e8 radente ed illumina l'effigie come se si affacciasse da una nicchia, facendo emergere gradualmente i lineamenti e le sensazioni del personaggio. L'uso dei colori a olio, come tipico nella scuola fiamminga, permette poi un'acuta definizione della luce, con morbidissimi passaggi tonali, che riescono a restituire la diversa consistenza dei materiali.\nL'opera \u00e8 interessata da un'evidente \"craquelure\" sui colori chiari."}
{"id": "2847111", "revid": "124776801", "url": "https://it.wikipedia.org/wiki?curid=2847111", "title": "Pietro Cignaghi", "text": "Carriera.\nFu uno dei due componenti della prima difesa del .\nPartecip\u00f2 alle competizioni agonistiche per un'unica stagione, facendo coppia di reparto con Lorenzo Torretta."}
{"id": "2847112", "revid": "74801", "url": "https://it.wikipedia.org/wiki?curid=2847112", "title": "August Wilhelm von Hofmann", "text": "Biografia.\nHofmann \u00e8 nato a Gie\u00dfen, nel principato di Assia-Darmstadt. Studi\u00f2 legge e filologia a Gottinga, passando poi nel campo delle scienze naturali e studiando chimica con Justus von Liebig all'Universit\u00e0 di Gie\u00dfen. Venne designato direttore della scuola di chimica pratica di Londra nel 1845, grazie soprattutto all'influenza del principe consorte; nonostante alcune esitazioni Hofmann, che fino ad allora lavorava come privatdozent a Bonn, accett\u00f2 infine l'incarico apparentemente precario. Era stato infatti nominato docente straordinario a Bonn, con due anni di permesso d'assenza: questo gli consentiva di riprendere la carriera in Germania nel caso la nuova scuola a Londra non avesse successo. Successo che invece venne sufficientemente riscosso dall'istituto, grazie soprattutto all'impegno e alle energie di Hofmann, e molti tra i chimici che studiarono in quella scuola lasciarono importanti contributi nella storia della disciplina. Nel 1864 Hofmann torn\u00f2 a Bonne l'anno seguente venne designato per succedere a Eilhard Mitscherlich presso la cattedra di chimica e la direzione dei laboratori all'Universit\u00e0 di Berlino.\nGli studi di Hofmann coprono una vasta porzione della chimica organica. La sua prima ricerca, presso il laboratorio di Liebig a Giessen, fu sul catrame ottenuto dal carbone e sulle basi organiche della nafta, determinando la natura dell'anilina. Tale sostanza venne considerata da Hofmann il suo \"primo amore\", al quale fu fedele per tutta la vita. La sua intuizione dell'analogia tra anilina e ammoniaca port\u00f2 alla sua famosa ricerca sulle ammine, composti di ammoniaca e fosfati organici affini, mentre la sua ricerca sulla fucsina diede avvio ad un lungo studio sui coloranti terminato solo nel 1887 con il rosso chinolina.\nAlcune importanti reazioni prendono il suo nome, come la Degradazione di Hofmann e l'Eliminazione di Hofmann.\nHofmann \u00e8 stato anche il primo ad introdurre l'uso dei modelli molecolari nelle lezioni, intorno al 1860, seguendo l'idea del collega William Olding che il carbonio avesse valenza 4. Lo schema dei colori proposto da Hofmann per i modelli molecolari \u00e8 ancora ampiamente utilizzato: nero per il carbonio, bianco per l'idrogeno, blu per l'azoto, rosso per l'ossigeno, verde per il cloro e giallo per lo zolfo. I modelli di Hofmann possono attualmente sembrare bizzarri, in quanto erano bidimensionali, con gli idrogeni pi\u00f9 grandi degli stessi atomi di carbonio. Solo con Loschmidt, verso il 1861, si iniziarono ad apprezzare le differenze nei volumi atomici e, verso il 1874, van't Hoff e, indipendentemente, Le Bel ipotizzarono la tridimensionalit\u00e0 delle molecole organiche, portando allo sviluppo dei modelli molecolari moderni.\nFu William Henry Perkin, studente di Hofmann presso il Royal College of Chemistry di Londra, a scoprire la prima tintura di anilina, la porpora di anilina.\nHofmann mor\u00ec nel 1892 e venne sepolto presso il Friedhof der Dorotheenst\u00e4dtischen und Friedrichswerderschen Gemeinden di Berlino.\nVoltametro di Hofmann.\nIl voltametro di Hofmann \u00e8 un apparecchio per l'elettrolisi dell'acqua inventato da Hofmann stesso.\nConsiste in tre cilindri verticali, solitamente realizzati in vetro, due dei quali muniti di un elettrodo in basso e di un rubinetto nell'estremit\u00e0 superiore, collegati da un tubo in vetro orizzontale sul quale si collega anche il terzo tubo centrale, impiegato per caricare l'apparecchio con acqua, resa conduttrice grazie ad una piccola aggiunta di acido. Sottoponendo i due elettrodi ad una differenza di potenziale elettrico avvengono sugli stessi due semireazioni redox, con la formazione di idrogeno gassoso al catodo e ossigeno gassoso all'anodo, che vengono raccolti nei due tubi e prelevati tramite i rubinetti."}
{"id": "2847114", "revid": "1305772", "url": "https://it.wikipedia.org/wiki?curid=2847114", "title": "L'ultimo sogno", "text": ""}
{"id": "2847115", "revid": "486946", "url": "https://it.wikipedia.org/wiki?curid=2847115", "title": "Mezzaluna di Ferro", "text": ""}
{"id": "2847119", "revid": "1919892", "url": "https://it.wikipedia.org/wiki?curid=2847119", "title": "Angiolo Gracci", "text": "Biografia.\nDurante la seconda guerra mondiale fu ufficiale della Guardia di Finanza. Dopo l'8 settembre 1943 partecipa alla guerra di liberazione antifascista e all'indomani della battaglia di Pian d'Albero diventa Comandante della Brigata \"Vittorio Sinigaglia\", col nome di battaglia \"Gracco\", con cui partecipa alla liberazione di Firenze nel 1944, dando un importante contributo. Per i suoi meriti fu decorato con la medaglia d\u2019argento al valor militare.\nNell'immediato dopoguerra ricopre incarichi nel PCI e nell'ANPI e riprende servizio nella Guardia di finanza. Appena terminata la guerra, nel 1945 scrive \"Brigata Sinigaglia\" (2\u00aa ed. 1975, 3\u00aa ed. 1995), che fu il primo libro sulla lotta armata di liberazione italiana ad uscire in Italia alla fine della guerra; la prima edizione fu curata dal Ministero dell'Italia occupata e le sue 10.000 copie andarono ben presto esaurite. L'ultima edizione \u00e8 a cura delle edizioni Laboratorio Politico.\nNel 1949 si laurea in Giurisprudenza. Punito e trasferito pi\u00f9 volte per le sue posizioni politiche, \u00e8 costretto a lasciare l'uniforme nel 1956. Lavora a Roma alla Lega nazionale delle Cooperative. Riorganizza successivamente il servizio di assistenza legale alla Camera del Lavoro di Firenze. Dimessosi dal PCI nel 1966 e allontanato dall'ANPI l'anno seguente, \u00e8 tra i fondatori nello stesso anno del Partito Comunista d'Italia (marxista-leninista) fino a capeggiare, insieme a Walter Peruzzi, la frazione della 'linea rossa' dello stesso partito scissosi nel 1968. Nel 1967, aveva promosso il Fronte di liberazione antimperialista per allontanare dall'Italia la vasta rete di basi USA e NATO.\nNegli anni successivi svolge un'intensa attivit\u00e0, in veste di avvocato difensore, nei processi ai militanti della sinistra di classe e antagonista colpiti dalla repressione. Nel 1974, assieme ad altri partigiani (Sartori, Migale, Campanelli e Calamida), fonda il Movimento antifascista-antimperialista \u2018La Resistenza continua\u2019, di cui dirige l'omonimo periodico; 'Il Partito-Linea rossa' riprende la testata da lui animata dal 1968 al 1973. Meridionalista convinto (in senso gramsciano), nel 1978 fu attivo protagonista delle aspre lotte nella Piana del Sele.\nDopo esser stato riammesso nell'ANPI, nel 2000 ricevette un rimprovero, da parte della sezione fiorentina dell'organizzazione partigiana per aver denunciato, durante una manifestazione per l'anniversario della liberazione di Firenze, la responsabilit\u00e0 di NATO e CIA nelle stragi impunite italiane. Ha concluso la sua militanza politica in Rifondazione Comunista, dedicandosi con particolare energia alla causa del rimpatrio di Silvia Baraldini dalle carceri USA e di comitati per la difesa della Costituzione. Tra i suoi scritti si annovera l'importante saggio storico-politico sulla Rivoluzione napoletana e sul \"filo rosso\" della \"Rivoluzione negata\" nella storia d'Italia, pubblicato nel bicentenario 1799-1999. \nPiero Calamandrei lo consider\u00f2 una \"figura carismatica\".\nTeatrografia.\n\"Omaggio a Gracco e alla Brigata Sinigaglia\", scrittura drammaturgica e regia di Antonello Nave - Altroteatro Firenze, 2021"}
{"id": "2847137", "revid": "30616121", "url": "https://it.wikipedia.org/wiki?curid=2847137", "title": "Mytens", "text": ""}
{"id": "2847138", "revid": "767487", "url": "https://it.wikipedia.org/wiki?curid=2847138", "title": "Frank Beard", "text": "Milita negli ZZ Top fin dagli esordi. \u00c8 l'unico dei tre membri a non portare una lunga barba (paradossalmente il suo cognome \"Beard\" significa proprio \"barba\" in inglese) ma solo un paio di baffi.\nCon 50 milioni di album venduti (di cui 25 milioni negli Stati Uniti), 8 successi nella Top 40 delle classifiche statunitensi, 6 prime posizioni nella Mainstream Rock Songs e 3 MTV Video Music Awards conquistati, il 15 marzo 2004 \u00e8 stato inserito, insieme agli ZZ Top, nel Rock and Roll Hall of Fame."}
{"id": "2847144", "revid": "1568601", "url": "https://it.wikipedia.org/wiki?curid=2847144", "title": "Capo Linaro", "text": "Capo Linaro \u00e8 una zona costiera nel comune di Santa Marinella. La sua forma a mezzaluna gli deve aver dato in epoca romana l'appellativo di \"Capus Linarum\", volgarizzato in epoca ottocentesca in \"Capo Linare\" e tradotto in epoca moderna come \"Capo Linaro\". \nQui \u00e8 presente l'antico insediamento romano di \"Castrum Novum\" che aveva un porto, ed un'antica torre medievale per la difesa costiera (Torre Chiaruccia). Nella torre, Guglielmo Marconi nel 1933 vi insedi\u00f2 il Centro Radioelettrico Sperimentale del CNR."}
{"id": "2847148", "revid": "121578169", "url": "https://it.wikipedia.org/wiki?curid=2847148", "title": "Dick Thornburgh", "text": "Biografia.\nFu il 76\u00ba procuratore generale degli Stati Uniti d'America sotto i presidenti degli Stati Uniti d'America Ronald Reagan e George H. W. Bush.\nNato nello stato di Pennsylvania, frequent\u00f2 le scuole di Mercersburg Academy, universit\u00e0 di Yale specializzandosi poi all'University of Pittsburgh School of Law. Lavor\u00f2 presso lo studio Kirkpatrick &amp; Lockhart.\nFu il 41\u00ba governatore della Pennsylvania, spos\u00f2 Ginny Hooton con la quale ebbe 3 figli. La donna ebbe un incidente stradale mortale nel quale vennero coinvolti anche i tre figli rimanendo feriti. Il figlio pi\u00f9 giovane, Peter, sub\u00ec i danni pi\u00f9 gravi. Dopo quattro anni Thornburgh spos\u00f2 Ginny Judson che adott\u00f2 i suoi tre figli e con cui ne ebbe un quarto.\nMor\u00ec a Capodanno 2020, in una comunit\u00e0 per pensionati a Verona in Pennsylvania."}
{"id": "2847153", "revid": "104458", "url": "https://it.wikipedia.org/wiki?curid=2847153", "title": "Theresa Weld-Blanchard", "text": ""}
{"id": "2847162", "revid": "656701", "url": "https://it.wikipedia.org/wiki?curid=2847162", "title": "168 (numero)", "text": "Centosessantotto (168) \u00e8 il numero naturale dopo il 167 e prima del 169."}
{"id": "2847170", "revid": "287204", "url": "https://it.wikipedia.org/wiki?curid=2847170", "title": "Alessandro Pascolato", "text": "Biografia.\nLaureato in giurisprudenza, di orientamento liberale, fu eletto per la prima volta alla Camera del Regno nel 1882 nella XV legislatura, venne poi rieletto in quel seggio, con l'eccezione della XVIII Legislatura (1892-1895), fino al 1904 (XXI Legislatura).\nNel 1867 fu iniziato in Massoneria nella Loggia \"Daniele Manin\" di Venezia e nel 1879 fu eletto Consigliere dell'Ordine del Grande Oriente d'Italia.\nFu sottosegretario del Ministero delle Poste e Telegrafi del Regno d'Italia nel primo governo del marchese di Rudin\u00ec (1891- 1892) e poi ministro, nello stesso dicastero, nel governo di Giuseppe Saracco (1900-1901).\nOltre ai prevalenti scritti celebrativi o inerenti all'attivit\u00e0 di avvocato e parlamentare, possiamo citare alcune sue pubblicazioni sul patriota veneziano Daniele Manin (1867) e sullo storico servita Paolo Sarpi, autore della celebre \"Istoria del Concilio tridentino\", (1893).\nFu direttore della Scuola Superiore di Commercio di Venezia (divenuta poi Universit\u00e0 degli Studi), inizialmente come \"facente funzioni\", dal 1893 al 1905\nLa figlia Maria (1869-1933) fu pedagogista, scrittrice e insegnante"}
{"id": "2847172", "revid": "767487", "url": "https://it.wikipedia.org/wiki?curid=2847172", "title": "Patrick Carney", "text": "Dal 2001 con Dan Auerbach fa parte del duo (The Black Keys), con il quale ha inciso 8 album studio e 1 album live. Nel 2009 ha fondato la rock band Drummer che ha pubblicato il loro album d'esordio \"Feel Good Together\".\nGiovinezza.\nI genitori di Patrick Carney divorziarono quando aveva 8 anni. Patrick scelse di vivere con suo padre Jim, che si trasfer\u00ec in periferia di Akron, Ohio. Anche Dan Auerbach viveva in zona e si incontrarono, tuttavia non divennero amici fino all'high school. Da adolescente era influenzato da band come Pavement, Captain Beefheart e i Devo.\nCarriera Musicale.\nNel 2009 ha partecipato come giudice al \"9th annual Independent Music Awards\".\n Carney \u00e8 produttore di diverse band, come: Beaten Awake, Houseguest, Churchbuilder e The Black Keys; ed \u00e8 il fondatore della Audio Eagle Records.\nThe Black Keys.\nNel 2001 ha fondato, assieme all'amico Dan Auerbach i The Black Keys, tuttora suo progetto principale.\nDrummer.\nNel 2009, quando Dan Auerbach era in tour per promuovere il suo disco solista, Carney ha fondato una nuova band, i Drummer, dove suona il basso. Il nome deriva dal fatto che tutti i membri suonano la batteria in altre band. Hanno pubblicato \"Feel Good Together\".\nAudio Eagle Records.\nNel 2005 Carney ha fondato la \"Audio Eagle Records\", un'etichetta indipendente attiva nell'Ohio.\nVita Personale.\nSuo padre, Jim, \u00e8 un giornalista per l'\"Akron Beaco Journal\", e suo zio, Ralph Carney, \u00e8 stato il sassofonista di Tom Waits.\nPatrick Carney risiede a New York. Di recente si \u00e8 fidanzato con la cantautrice Michelle Branch, dopo che quest'ultima ha celebrato il divorzio dal bassista Teddy Landau nel 2015."}
{"id": "2847174", "revid": "39884", "url": "https://it.wikipedia.org/wiki?curid=2847174", "title": "Universit\u00e0 degli Studi di Venezia", "text": ""}
{"id": "2847176", "revid": "767487", "url": "https://it.wikipedia.org/wiki?curid=2847176", "title": "Fight Club (film)", "text": "Fight Club \u00e8 un film del 1999 diretto da David Fincher, basato sull'omonimo romanzo di Chuck Palahniuk. \u00c8 stato sceneggiato da Jim Uhls e prodotto da Art Linson e Arnon Milchan.\nIl film, che offre una visione altamente critica del consumismo e dell'alienazione dell'uomo moderno, \u00e8 stato inserito nel 2008 al decimo posto nella classifica \"Lista dei 500 migliori film della storia secondo Empire\".\nTrama.\nIl protagonista \u00e8 un uomo il cui vero nome non \u00e8 mai pronunciato. Lavora come consulente nel ramo assicurativo di un'importante casa automobilistica. Si tratta dello stereotipo dello yuppie frustrato dalla vita moderna: schiavo del consumismo, depresso, insonne, ansioso e stordito dal jet lag. L'uomo trova un'apparente cura ai suoi problemi solo cominciando a frequentare gruppi d'ascolto per persone affette da mali incurabili; in questo modo incontra anche Marla Singer, una ragazza che come lui finge di avere gravi malattie.\nDurante uno dei suoi viaggi di lavoro il protagonista conosce Tyler Durden, un originale ed eccentrico produttore e venditore di saponette. Quello stesso giorno, tornato dal lavoro, il protagonista scopre che la propria abitazione \u00e8 andata distrutta in un'esplosione causata da una perdita di gas propagatasi all'interno di essa; disperato e affidandosi al caso, telefona a Tyler e decide di incontrarlo nuovamente. Dopo aver passato la serata in un locale, decidono di picchiarsi e in seguito Tyler lo porta nella propria fatiscente abitazione. Tra i due nascer\u00e0 un affiatato quanto bizzarro rapporto.\nNelle settimane successive, il protagonista viene coinvolto da Tyler nella creazione del Fight Club, un circolo segreto i cui appartenenti prendono parte a violenti combattimenti tra loro. I due, entrati in simbiosi, radunano nuovi e numerosi adepti. In breve tempo, quello che era un circolo di combattimenti clandestini si trasforma in un ritrovo per uomini alienati e insoddisfatti, pronti a combattere fino alla morte pur di rovesciare ci\u00f2 che considerano il loro nemico giurato: la societ\u00e0 in cui vivono, che trova la sua massima espressione nell\"'American way of life\". Tale indirizzo culmina nella creazione di un gruppo sovversivo e nel concepimento del \"Progetto Mayhem\" di stampo eco-terrorista e anarco-primitivista.\nIl protagonista, nel frattempo, parte alla ricerca di Tyler, temporaneamente scomparso, e di una risposta quantomeno plausibile a quanto sta accadendo. In ogni citt\u00e0 in cui scende, continua ad avere una fortissima impressione di deja vu. Una notte, improvvisamente, Tyler si materializza nella camera d'albergo in cui il protagonista alloggia e gli rivela che \"Tyler Durden\" \u00e8 solo un'invenzione del protagonista, che \u00e8 dunque l'unico responsabile dei danni causati dal Progetto Mayhem. Attraverso un flashback, il protagonista rivede il primo combattimento con Tyler e si rende conto che allora si era picchiato da solo. \u00c8 stato lui, quindi, a creare il Fight Club.\nSpaventato dalle conseguenze estreme dall'attuazione del Progetto Mayhem, il protagonista denuncia alla polizia di essere il capo dei numerosi circoli legati alle lotte clandestine e di avere intenzione di far esplodere i pi\u00f9 importanti istituti di credito della citt\u00e0, al fine di ristabilire la parit\u00e0 tra le persone e di creare caos. Nel finale, dopo una colluttazione con il suo alter ego, il protagonista si spara in bocca per stroncare la vita di entrambi, ma la ferita non \u00e8 mortale. Raggiunto da Marla, che, nel frattempo, \u00e8 stata trascinata nel palazzo da alcuni appartenenti al club, assiste al crollo degli istituti di credito e del palazzo della T.R.W. in cui erano state piazzate le bombe.\nCuriosit\u00e0.\nPer quanto nella visione del film, il nome del protagonista non viene mai citato, sulla sceneggiatura i dialoghi e le azioni interpretate da Edward Norton sono indicate attraverso il nome di Jack, anche se nel romanzo non vi \u00e8 alcun riferimento a questo o ad altro nome.\nColonna sonora.\nLa colonna sonora del film \u00e8 stata quasi interamente prodotta dai Dust Brothers. Le tracce della colonna sonora sono anche racchiuse nell'album \"Fight Club: Original Motion Picture Score\" che \u00e8 stato pubblicato a partire dal 28 settembre del 1999.\nLa canzone che fa da sottofondo all'ultima scena del film e ai titoli di coda \u00e8 invece \"Where Is My Mind?\", hit dei Pixies.\nAccoglienza.\nIl film ha ottenuto recensioni piuttosto contrastanti da parte della critica. In particolar modo \u00e8 stata criticata la violenza presente nel film mentre \u00e8 stato invece lodato il montaggio. Ha riscosso anche un crescente e sotterraneo successo in home video, fino a diventare un \"cult movie\" tra gli appassionati. Nel dvd, dopo il copyright, compare un veloce avviso: \u201cSe stai leggendo questo, allora questo avviso \u00e8 per te. Ogni parola che leggi \u00e8 un\u2019inutile stampa elegante, \u00e8 un altro secondo trascorso della tua vita. Non hai proprio nient\u2019altro da fare? La tua vita \u00e8 cos\u00ec vuota che onestamente non riesci a immaginare un modo migliore per trascorrere questi momenti? O sei cos\u00ec sottomesso all\u2019autorit\u00e0 che dai rispetto e credito a tutti coloro che affermano di possederla? Leggi proprio tutto quello che vogliono che tu legga? Pensi proprio tutto ci\u00f2 che vogliono tu debba pensare? Compri quello che ti suggeriscono tu voglia comprare? Esci di casa. Incontra un membro del sesso opposto. Chiudi con lo shopping compulsivo e con la masturbazione. Lascia il tuo lavoro. Combatti. Dimostra che sei vivo. Se non reclami la tua umanit\u00e0 diventi una statistica. Sei stato avvertito\u2026 Tyler\u201c.\nIl film, costato 63 milioni di dollari, ne incass\u00f2 100 milioni ma grazie al mercato home video ottenne un grande successo."}
{"id": "2847179", "revid": "1543377", "url": "https://it.wikipedia.org/wiki?curid=2847179", "title": "Isola Calva", "text": "Lisola Calva (in croato: \"Goli otok\"), \u00e8 un'isola della Croazia nel mare Adriatico. L'isola \u00e8 situata a 3,3\u00a0km dal litorale croato, dal quale \u00e8 separato dal canale della Morlacca (\"Velebitski kanal\"), e comunica col Quarnerolo dal lato occidentale. Assieme alle contigue isole di Pervicchio e San Gregorio si trova tra le isole maggiori di Arbe e Veglia. Amministrativamente appartiene al comune di Loparo della regione litoraneo-montana.\nGeografia.\nL'isola Calva misura circa 3\u00a0km per 3, ha una superficie di 4,54\u00a0km\u00b2, lo sviluppo costiero \u00e8 di 14,297\u00a0km e l'elevazione massima, 227\u00a0m s.l.m., \u00e8 quella del monte Glavina (\"Glavina\"). Le coste settentrionali e orientali sono alte e ripide, mentre a sud-ovest sono accessibili. Le due maggiori insenature dell'isola sono rivolte a sud: val Segnana Grande e Piccola (\"uvala Vela\" e \"Mala Senjska\") e valle Grande (\"Vela draga\"), dove si trova l'insediamento abbandonato di \"Maslinje\". Le estremit\u00e0 dell'isola sono: punta Saialo (\"rt Sajalo\") a nord-ovest; punta Marcon (\"rt Marconj\") a nord-est; punta Blasna (\"rt Bla\u017ena\") a sud.\nIl campo di prigionia dell'isola Calva.\nL'isola Calva, cos\u00ec denominata a causa del suo aspetto (\u00e8 una piccola isola rocciosa battuta dalla bora e quasi priva di vegetazione), \u00e8 divenuta tristemente famosa nel secondo dopoguerra quale sede di un campo di concentramento della Jugoslavia destinato a ospitare gli oppositori al regime di Tito. In particolare, dopo la rottura tra Stalin e Tito del 1948, sull'isola vennero deportati molti dei comunisti, jugoslavi e non, vicini alle posizioni staliniste. Oltre a questi il campo ospit\u00f2 detenuti politici anticomunisti e criminali comuni.\nIl totale dei detenuti politici sull'isola Calva fu inizialmente stimato in circa 16.000, dei quali pi\u00f9 di 400 trovarono la morte per torture o sfinimento; successivamente, le ricerche dello scrittore e studioso Giacomo Scotti hanno valutato una cifra totale di circa 30.000 detenuti e quasi 4.000 morti per torture o pestaggi. Gli italiani imprigionati a Goli Otok (per lo pi\u00f9 immigrati dal monfalconese nel 1946) furono circa 300, dei quali 14 persero la vita.\nL'isola cess\u00f2 di essere un campo di \"rieducazione politica\" nel 1956, ma la colonia penale fu chiusa definitivamente solo nel 1988. Ligio Zanini (1927-1993), poeta di Rovigno, scrisse \"Martin Muma\" (1990), un'autobiografia con racconto della sua prigionia nel famigerato campo.\nUn altro famoso prigioniero del campo fu Vlado Dap\u010devi\u0107."}
{"id": "2847180", "revid": "30667270", "url": "https://it.wikipedia.org/wiki?curid=2847180", "title": "Decadenza dell'Impero Romano", "text": ""}
{"id": "2847194", "revid": "123953017", "url": "https://it.wikipedia.org/wiki?curid=2847194", "title": "'A livella", "text": "'A livella (in italiano, \"La livella\") \u00e8 una poesia drammatica in italiano e napoletano, scritta da Tot\u00f2 nel 1964, dal profondo significato filosofico.\nMateria narrativa.\nAntonio De Curtis sfrutta la ricorrenza del 2 novembre, molto sentita nella sua Napoli natia, per affrontare ironicamente il tema della morte.\nLa poesia \u00e8 ambientata in un cimitero, dove un malcapitato rimane chiuso dopo aver fatto visita alla tomba della zia defunta. Questi assiste incredulo al discorso tra due ombre: un marchese e un netturbino, casualmente sepolti l'uno accanto all'altro, rispettivamente in un sepolcro fastosamente ornato ed in una tomba abbellita solo da una misera croce di legno, \u00abpiccerella, abbandunata, senza manco un fiore\u00bb. \u00c8 il marchese ad aprire la surreale discussione, lamentandosi con fare polemico e mordente che la salma del netturbino - del quale disprezza la miseria ed il tanfo - sia stata deposta accanto alla sua.\nIl netturbino - tale Gennaro Esposito - all'inizio assume un atteggiamento accondiscendente, quasi di mortificazione dinanzi all'atteggiamento assurdamente oltraggiato dell'altra ombra. \u00c8 solo dopo averlo lasciato chiacchierare per un po' che il disgraziato \"scupatore\" d\u00e0 libero sfogo alla sua ancestrale saggezza e ammonisce il borioso nobile del fatto che, indipendentemente da ci\u00f2 che si era in vita, col sopraggiungere della morte si diventa tutti uguali, grazie all'azione della morte-livella (la livella \u00e8 uno strumento usato in edilizia per stabilire l'orizzontalit\u00e0 di un piano). Non esiste n\u00e9 l'eversione per i ceti poveri, n\u00e9 la redenzione per quelli ricchi: sono solo i vivi, come ricordato da Tot\u00f2 negli ultimi versi, che si attengono alle classi sociali, in realt\u00e0 pura apparenza, finzione:\n\"'A livella\" si compone di 104 versi, tutti endecasillabi in rime alternate, ripartiti in ventisei strofe.\nFonti d'ispirazione.\nIl modello letterario che serve da spunto alla composizione \u00e8 il \"Dialogo sopra la nobilt\u00e0\" di Giuseppe Parini, scritto attorno al 1757. La materia di quest'opera, in cui \u00e8 evidente la polemica antinobiliare e la vivacit\u00e0 satirica che hanno da sempre animato la produzione pariniana, \u00e8 un dialogo tra due cadaveri, un nobile e un poeta, seppelliti casualmente in una fossa comune.\nUn'altra preziosa fonte d'ispirazione per \"'A livella\" pare che sia stata la stessa infanzia del principe De Curtis, che non di rado giocava a nascondino con i suoi coetanei nelle catacombe di San Gaudioso, ubicate nelle immediate circostanze della chiesa dove prestava servizio come chierichetto. Nei cunicoli delle catacombe \u00e8 collocato un affresco di Giovanni Balducci raffigurante uno scheletro, per simboleggiare la natura effimera dei beni mondani, che cessano di avere senso di fronte al potere della morte, che per l'appunto \"livella\": pare che questa pittura pure gli sia servita da modello.\nUn'altra fonte o intento messo gi\u00e0 in evidenza \u00e8 il significato \"massonico\" della poesia: la livella, simbolo di uguaglianza, \u00e8 uno dei pi\u00f9 fondamentali strumenti dell\u2019arte muratoria: quando un Apprendista (primo grado) viene elevato a Compagno d\u2019Arte (secondo grado), si dice che \"passa dalla Perpendicolare alla Livella\"; cio\u00e8 \u00e8 maturo per applicare gli insegnamenti ricevuti al piano del sociale e tale \"uguaglianza\" \u00e8 interpretabile come la \"morte iniziatica\", ovvero la caducit\u00e0 e precariet\u00e0 che rappresentano le cose del mondo profano, ossia \"esterne\" al mondo iniziatico.\nCanzoni.\nVersioni della \"Livella\" cantate sono state interpretate da vari artisti; si ricordano quelle interpretate da Enzo Avitabile e Giacomo Rondinella."}
{"id": "2847204", "revid": "446353", "url": "https://it.wikipedia.org/wiki?curid=2847204", "title": "HMS Argus (I49)", "text": "La HMS \"Argus\", settima nave da guerra britannica a portare questo nome, \u00e8 stata una portaerei della Royal Navy, in servizio tra il 1918 ed il 1944. \u00c8 stata la prima nave ad avere un ponte di volo unico per il decollo e l'atterraggio di aerei.\nCostruzione.\nLa \"Argus\" venne impostata originariamente nel 1914 nei cantieri William Beardmore and Company di Glasgow come il transatlantico \"Conte Rosso\". Prima del varo, nell'agosto 1916, lo scafo venne acquistato dalla Royal Navy per la conversione in portaerei e l'unit\u00e0 ribattezzata HMS \"Argus\".\nVenne costruita fin dall'inizio con un unico ponte di volo sul quale gli aerei potessero decollare ed atterrare indifferentemente. In precedenza, le portaerei come la \"Furious\" erano state costruite con due diversi ponti di volo situati a prua e a poppa della sovrastruttura principale. Inizialmente era previsto di dotare la nave di due \"isole\" ai lati del ponte di volo ma il progetto venne abbandonato per non creare turbolenze d'aria nell'area del ponte.\nServizio.\nDalla prima guerra mondiale agli anni trenta.\nLa \"Argus\" entr\u00f2 in servizio il 6 settembre 1918, poco prima della conclusione del primo conflitto mondiale. Il primo appontaggio venne effettuato il 1\u00ba ottobre seguente dal Sopwith 1\u00bd Strutter pilotato dal Tenente colonnello Richard Bell Davis. Vista la sua stazza limitata e la bassa velocit\u00e0 di punta, l'unit\u00e0 venne utilizzata scarsamente in combattimento, diventando invece di primaria importanza per lo sviluppo delle successive portaerei e per l'addestramento di piloti ed equipaggi.\nNei primi anni venti l'elevatore di poppa venne bloccato in corrispondenza del ponte di volo. Tra il 1925 ed il 1926 venne equipaggiata con una cintura maggiore per risolvere il problema dell'Altezza metacentrica troppo elevata. Alla fine degli anni venti l'unit\u00e0 era ormai obsoleta rispetto alla tecnologia dell'epoca, venendo quindi utilizzata come nave addestramento. Visto che la sua costruzione era stata precedente al 9 dicembre 1921, il Trattato navale di Washington la classific\u00f2 come nave sperimentale, non richiedendone quindi lo smantellamento.\nNel febbraio 1936 venne deciso di modificare la nave per trasformarla in nave appoggio per Queen Bee, i primi droni della storia. Sempre negli anni trenta ricevette delle nuove caldaie simili a quelle installate sui cacciatorpediniere contemporanei che, pur non aumentando la velocit\u00e0 massima, migliorarono notevolmente l'accelerazione e decelerazione dell'unit\u00e0.\nLa seconda guerra mondiale.\nAl momento dello scoppio della seconda guerra mondiale, la \"Argus\" venne impiegata nel Mediterraneo con compiti anticontrabbando, operando dalla base navale francese di Tolone. Nel mese di dicembre venne ritrasferita in patria per unirsi alla \"Home Fleet\". Tra febbraio e marzo 1940 oper\u00f2 come nave addestramento per equipaggi e piloti, mentre in aprile, in seguito all'invasione tedesca della Norvegia, venne trasferita a Scapa Flow. Tra maggio e giugno oper\u00f2 a protezione dei convogli atlantici, mentre in luglio trasfer\u00ec degli aerei diretti in Medio Oriente alla base aerea di Takoradi, in Ghana. In seguito venne impiegata nel trasporto di aerei verso Malta, salpando da Gibilterra il 31 luglio scortata dalle navi da battaglia \"Valiant\" e \"Resolution\", dall'incrociatore \"Arethusa\" e da sei cacciatorpediniere. Il 4 agosto, al termine della missione, torn\u00f2 a Liverpool scortata dai cacciatorpediniere \"Faulknor\" e \"Forester\".\nIn settembre partecip\u00f2 ad una missione di trasporto aerei verso Freetown, in Sierra Leone, mentre il 2 ottobre venne attaccata da un sottomarino italiano, senza per\u00f2 ricevere danni. In novembre venne distaccata dalla \"Home Fleet\" per partecipare ad una nuova missione di lancio di aerei verso Malta, imbarcando due Blackburn Skua e dodici Hawker Hurricane. Il 17 novembre gli aerei decollarono dalla \"Argus\" ad ovest dello stretto di Sicilia ma solo uno Skua e quattro Hurricane giunsero a destinazione, anche a causa del cattivo tempo. Nel mese di dicembre partecip\u00f2 ad una missione di trasporto aerei a Freetown, aggregata al convoglio WS5A. Anche la portaerei \"Furious\" partecip\u00f2 alla missione trasportando aerei diretti in Africa occidentale. Giunta a destinazione il 6 gennaio 1941, torn\u00f2 in patria dopo il trasferimento a terra degli aerei imbarcati. Dopo due mesi di servizio in patria con la \"Home Fleet\" tra marzo e aprile venne nuovamente impiegata per trasferire aerei a Malta, giungendo a Gibilterra il 1\u00ba aprile e trasferendo gli aerei imbarcati alla \"Ark Royal\". In maggio effettu\u00f2 un nuovo trasporto di aerei fino alla base intermedia di Gibilterra, mentre in luglio venne scelta per trasferire degli Hurricane in Unione Sovietica. Salpata il 28 agosto da Reykjav\u00edk scortata dall'incrociatore \"Shropshire\" e dai cacciatorpediniere \"Matabele\", \"Punjabi\" e \"Somali\". Il 7 settembre gli aerei vennero lanciati verso la loro destinazione e la \"Argus\" torn\u00f2 in patria.\nIn ottobre partecip\u00f2 ad un nuovo trasferimento di aerei a Gibilterra mentre il mese successivo, durante l'Operazione Perpetual, lanci\u00f2 direttamente gli aerei imbarcati verso Malta il 10 novembre. Nella stessa operazione venne affondata la \"Ark Royal\", venne quindi deciso di aggregare la \"Argus\" alla Forza H di base a Gibilterra fino all'arrivo di una pi\u00f9 moderna portaerei.\nDal mese di febbraio 1942 venne impiegata nel lancio di caccia verso Malta insieme alla \"Eagle\" in tre successive missioni, una delle quali annullata a causa del maltempo. Tornata in patria in aprile, nel mese successivo torn\u00f2 nuovamente nel Mediterraneo imbarcando caccia Supermarine Spitfire, lanciati con successo verso l'isola tra il 17 ed il 20 maggio. Partecip\u00f2 quindi alla battaglia di mezzo giugno salpando da Gibilterra il 10 giugno insieme al convoglio di rifornimenti. Durante questa battaglia si manifestarono chiaramente i limiti dell'unit\u00e0, dovuti alla sua obsolescenza generale e scarsa velocit\u00e0. In luglio rimase in patria mentre all'Ammiragliato erano allo studio le diverse opzioni di utilizzo per la nave. In ottobre venne designata per appoggiare le operazioni di sbarco in Nordafrica (Operazione Torch), appoggiando con i propri apparecchi gli sbarchi a Orano dell'8 novembre. Il giorno successivo venne attaccata dall'U-Boot U-561, senza venire colpita. L'11 novembre, mentre appoggiava gli sbarchi a B\u00e9ja\u00efa, venne danneggiata da un attacco aereo. Alla fine del mese torn\u00f2 in patria presso la \"Home Fleet\".\nDal gennaio 1943 venne ritirata dal servizio attivo ed utilizzata come nave addestramento. A fine anno venne trasferita in riserva, rimanendo in questa posizione anche per tutto il 1944. Tra il gennaio e l'agosto 1945 venne invece impiegata come nave riparazioni presso il comando del Nore. Venne radiata subito dopo la fine del conflitto, rimanendo comunque disponibile nella riserva di Portsmouth. Il 12 dicembre seguente venne venduta per essere demolita nei cantieri TW Ward, di Inverkeithing; i lavori iniziarono nel 1947."}
{"id": "2847206", "revid": "171091", "url": "https://it.wikipedia.org/wiki?curid=2847206", "title": "Piazza Chanoux", "text": ""}
{"id": "2847209", "revid": "77594", "url": "https://it.wikipedia.org/wiki?curid=2847209", "title": "HMS Argus (1917)", "text": ""}
{"id": "2847210", "revid": "1543377", "url": "https://it.wikipedia.org/wiki?curid=2847210", "title": "Santa Ana Pueblo", "text": "Santa Ana Pueblo \u00e8 un census-designated place degli Stati Uniti d'America, nella Contea di Sandoval nello stato del Nuovo Messico. Ha una popolazione di 479 abitanti secondo il censimento del 2000. Secondo lo United States Census Bureau ha un'area totale di 19,3\u00a0km\u00b2.\nGeografia fisica.\nSanta Ana Pueblo si trova lungo la riva sinistra del Rio Grande a circa 30\u00a0km a nord di Albuquerque della cui area metropolita fa parte.\nSecondo il censimento del 2000 oltre il 97% della popolazione \u00e8 costituito da nativi americani. Questi discendenti del popolo Pueblo, che abitavano in queste terre da prima della colonizzazione spagnola, parlano ancora una lingua che \u00e8 considerata un dialetto delle Lingue keres orientali.\nEconomia.\nTurismo.\nPoco distante dall'antico pueblo sono sorti recentemente alcuni importanti insediamenti turistici. Fra questi:"}
{"id": "2847220", "revid": "339392", "url": "https://it.wikipedia.org/wiki?curid=2847220", "title": "Effetti del buono e del cattivo governo in citt\u00e0 e in campagna", "text": ""}
{"id": "2847223", "revid": "92723", "url": "https://it.wikipedia.org/wiki?curid=2847223", "title": "Sos mi vida", "text": "Sos mi vida \u00e8 una telecomedia argentina, prodotta da Pol-ka Producciones e trasmessa da Canal 13.\nLa prima trasmissione originaria avviene il 16 gennaio 2006 per concludersi, per un totale di 231 episodi, il 9 gennaio 2007. Durante la sua programmazione ha raggiunto una media complessiva di 26.9 punti di rating. In principio viene messa in onda dal luned\u00ec al venerd\u00ec alle ore 21, ma la direzione del canale ha pi\u00f9 volte cambiato la locazione dell'orario. Gli sceneggiatori sono Ernesto Korovsky e Sebasti\u00e1n Parrotta. Inoltre, viene trasmesso in vari altri paesi e ha vinto un totale di quattro premi Mart\u00edn Fierro e tre Clar\u00edn.\nIl programma si basa sulla storia d'amore tra i due personaggi principali, uno interpretato da Facundo Arana (Mart\u00edn, un impresario) e una interpretata da Natalia Oreiro (Esperanza, una donna di origini umili) interagendo fra di loro (e non solo) in modo umoristico, concentrandosi anche su come i benestanti si rapportino con i meno agiati e viceversa. Nella parte di antagonisti principali, si trova Carla Peterson e Carlos Belloso.\nPremessa.\nLa telecomedia \u00e8 stata prodotta da Pol-ka Producciones e parte da una premessa di Adri\u00e1n Suar e, come consuetudine per la casa di produzione, \u00e8 stata formulata sei mesi prima della messa in onda. L'idea iniziale prevedeva un uomo ricco, dirigente di un'impresa che si innamora di una ragazza povera che cerca lavoro nella sua azienda. Suar inizia a discutere l'idea con i suoi collaboratori Javier Blanco e Tevah, con i quali decide i dettagli tecnici della trama. Nello stesso periodo, \u00e8 stato deciso di affidare la sceneggiatura a Ernesto Korovsky e Sebasti\u00e1n Parrotta, gi\u00e0 autori di \"Gasoleros\", \"El sodero de mi vida\", \"Hombres de honor\" e \"Padre Coraje\". La regia \u00e8 a carico di Daniel De Felippo e Rodolfo Ant\u00fanez, mentre la produzione spetta a C\u00e9sar Markus Gonz\u00e1lez. La maggior parte delle registrazioni sono avvenute negli studi Pol-ka di nome \"Colegiales\", con anche scene all'esterno.\nLa serie riunisce Facundo Arana e Natalia Oreiro nei ruoli da protagonisti, i quali avevano gi\u00e0 lavorato insieme nel set di \"Mu\u00f1eca brava\". Il legame professionale tra i due era talmente forte che Arana scelse spontaneamente di partecipare alla serie russa \"A ritmo de tango\" con protagonista la Oreiro. Entrambi gli attori chiesero di prendere parte allo sceneggiato assieme, infatti, il disegno del programma \u00e8 stato deciso solo successivamente, confermando dapprima i due loro ruoli principali. In una conferenza, la Oreiro spiega:\nCome nella gi\u00e0 citata \"Mu\u00f1eca Brava\", \"Sos mi vida\" contrappone una coppia formata da un ricco pretendente e una ragazza povera, ma a differenza del primo serial TV non si concentra in un unico contesto narrativo, ma nei vari luoghi caratteristici dei personaggi.\nPer il lato di Natalia Oreiro si realizza un contesto di caratteri meno agiati. Il suo personaggio si chiama Esperanza Mu\u00f1oz (soprannominata \"La Monita\") ed \u00e8 un pugile; ispirata alla cantante argentina Gilda. Vive nel quartiere di La Boca, insieme ad altri personaggi, tra cui la madre adottiva, Nieves (Dalma Milebo) e il ragazzo di tutta la sua vita di nome Enrique Ferreti (Carlos Belloso), figlio naturale di Nieves e soprannominato \"Quique\". Gli sceneggiatori hanno scritto solamente in generale come doveva essere la personalit\u00e0 di quest'ultimo ruolo, ma i dettagli (in particolar modo per la relazione con Monita, a met\u00e0 tra il corteggiamento e la fratellanza, e il complesso edipico con la mamma) sono stati definiti dallo stesso Belloso. Inoltre, ci sono anche i suoi migliori amici, l'attrice Nilda Yadhur (M\u00f3nica Ayos), conosciuta come \"La Turca\" e la paraguaiana Kimberly (Fabiana Garc\u00eda Lago). Un altro sito collegato a questi personaggi \u00e8 la palestra dove la protagonista si allena e dove \"Quique\" \u00e8 conosciuto per il suo catch wrestling, sport che pratica rappresentato ad un personaggio di nome \"Comandante Rayo\". In questo luogo si incontrano anche personaggi come Monta\u00f1a, Carozo o l'allenatore Don C\u00e9sar, i quali ruoli non vanno oltre gli interpreti di supporto.\nCon Facundo Arana viene stabilito un contesto di personaggi con una situazione economica favorevole, sebbene la maggior parte non \u00e8 propriamente benestante. Il personaggio di Arana \u00e8 Mart\u00edn Quesada, un impresario e pilota di Formula 1, anche se non viene presentato come egoista o avido come solitamente vengono rappresentati i personaggi ricchi in un serial TV. I due ambienti in cui si sviluppano le vicende di Mart\u00edn sono: l'officina del \"Gruppo Quesada\", del quale \u00e8 presidente e la sua casa. Nell'ufficio appaiono i personaggi di Alfredo Uribe (Alejandro Awada), suo principale consigliere, la segretaria Mercedes (Claudia Font\u00e1n) e il cugino del protagonista, ossia Miguel (Marcelo Mazzarello) che \u00e8 anche vicepresidente dell'azienda. Con il passare delle puntate, entra F\u00e9lix P\u00e9rez Garmendia (Pablo Cedr\u00f3n). Altri personaggi correlati a Mart\u00edn, ma non alla sua societ\u00e0 sono: la sua fidanzata Constanza Ins\u00faa (Carla Peterson) e sua cugina Debora (detta \"Debbie\", interpretata da Griselda Siciliani). Nella casa di Mart\u00edn vivono la governante di nome Rosa (Adela Gleijer), il nipote Tony (Nicol\u00e1s D'Agostino) e tre fratelli orfani adottati dal protagonista: Jos\u00e9, Laura e Coqui (rispettivamente El\u00edas Vi\u00f1oles, Thelma Fardin e Ornella Fazio). Altro luogo ricorrente che verr\u00e0 successivamente presentato \u00e8 il dipartimento di Debbie e Miguel. Non sono stati ricreati le scenografie delle case di Alfredo, Mercedes, Falucho e Constanza.\nRelazione tra i personaggi.\nLa maggior parte delle situazioni rappresentate nel programma si basano sulla differenza tra ricchi e poveri e come uno affronta gli usi e costumi dell'altro. Rispetto a \"Mu\u00f1eca Brava\", dove venivano trattati pi\u00f9 o meno le stesse tematiche, in \"Sos mi vida\" l'approccio \u00e8 meno drammatico e pi\u00f9 umoristico, tanto da essere considerata una telecomedia e non una telenovela.\nEnrique Ferreti ha una relazione amorosa segreta insieme a Constanza, nella quale si evidenziano le differenze economiche e sociali tra i due. I figli adottivi del protagonista, nonostante non abbiano una relazione preventiva con il mondo di \"La Monita\", provengono da origini povere e affrontano un cambiamento radicale nello stile di vita.\nLa relazione amorosa tra i due protagonisti non \u00e8 l'unica dello sceneggiato, poich\u00e9 anche tra alcuni personaggi secondari nascono storie d'amore, ognuna con aspetti propri. La coppia principale si caratterizza, oltre per le differenze sociali, per il contrastare una donna spontanea, relativamente ignorante e capace di essere simpatica o violenta a seconda della situazione, con un uomo gentile, apparentemente formale ed educato. La storia d'amore tra Quique e Constanza si basa su insinuazioni di tipo sessuale, espliciti solo nel caso del maschio. Invece, Rolando Mart\u00ednez finge di essere fidanzato con Debbie per ferire Mart\u00edn o per prenderle denaro, finch\u00e9 Debbie non si rende conto della situazione. Nella relazione tra Alfredo e Mercedes contrasta la grande spontaneit\u00e0 di lei con il carattere riservato dell'uomo. Tony e Laura vivono un romanzo adolescenziale, mentre Jos\u00e9 e \"La Turca\" portano avanti la differenza di et\u00e0 fra i due.\nTrama.\nMart\u00edn Quesada \u00e8 un ex pilota di auto da corsa che ora gestisce l'azienda di famiglia. Mart\u00edn \u00e8 una persona molto gentile, e dopo la morte della sua famiglia e della moglie, si sente inutile. Dopo un po' di tempo trascorso all'estero, torna nella sua azienda. Ritornato dal suo viaggio, \u00e8 alla ricerca di un'assistente personale e la trova in Monita, una pugile che a causa di un infortunio alla mano ha dovuto rinunciare alla carriera sportiva ed \u00e8 alla ricerca di un posto di lavoro. Monita, inizialmente, nasconde la sua attivit\u00e0 di pugile e il fidanzamento con Quique.\nMart\u00edn sostiene con opere di beneficenza un orfanotrofio, dove incontra tre fratelli, Jos\u00e9, Laura e Coqui che stanno per essere dati in adozione a famiglie diverse. L'affetto che lega i ragazzi intenerisce Mart\u00edn, il quale riesce ad ottenere dal tribunale l'affidamento temporaneo dei ragazzi. La loro adozione sar\u00e0 possibile solamente nel caso in cui Martin si sposi: nel frattempo la perfida fidanzata di Martin, Constanza, riesce ad ottenere dal giudice l'affidamento dei ragazzi. Mart\u00edn, innamorato di Monita, per non perdere i ragazzi cede al ricatto di Constanza la quale, sotto la minaccia di allontanarlo per sempre dai tre fratelli, si fa sposare. Nonostante ci\u00f2, il legame tra Martin e Monita, malgrado gli inganni e le minacce di Constanza, si riveler\u00e0 ancora molto intenso.\nEpisodi.\nNell'unica stagione prodotta la sigla d'apertura \u00e8 \"Coraz\u00f3n Valiente\" cantata per l'occasione da Natalia Oreiro e con gli arrangiamenti di Toti Gim\u00e9nez, vedovo della cantante Gilda, interprete originaria della canzone. La Oreiro \u00e8 considerata una seguace di Gilda e questo sipario musicale \u00e8 dedicato ai dieci anni dalla sua morte. In una intervista la Oreiro ricorda come aveva gi\u00e0 usato alcune canzoni di Gilda per \"Mu\u00f1eca brava\", affermando che la stessa canzone l'aveva provata qualche tempo precedente con Leo Garc\u00eda, ricevendo l'apprezzamento di Suar.\nPersonaggi e interpreti.\nLa famiglia Quesada.\nNota: L'adozione dei tre fratelli Ana, Laura e Jos\u00e9 avviene durante il programma e solo dopo acquisiscono anche il cognome del padre adottivo, diventando \"Fern\u00e1ndez Quesada\".\nProduzione.\nLa regia del programma \u00e8 affidata a Daniel De Felippo e Rodolfo Ant\u00fanez e la produzione \u00e8 a carico di C\u00e9sar Markus Gonz\u00e1lez. I luoghi della narrazione sono gli studi Pol-ka Producciones nella sede di Colegiales.\nUn aspetto del programma che \u00e8 stato apprezzato dalla critica \u00e8 che, nonostante il successo dello sceneggiato, si sono creati alcune misure creative o di produzione considerate rischiose che poi si sono rivelate favorevoli. Per esempio, la scelta dello sport automobilistico del protagonista implic\u00f2 la creazione di una grande infrastruttura per le corse, dovendo filmare anche in posti lontani da Buenos Aires. Tra questi luoghi fu proprio la Germania dove si stavano per svolgere i Campionato mondiale di calcio 2006. Qui, Facundo Arana e Natalia Oreiro erano al Veltins-Arena, interpretando i loro personaggi, durante la partita Argentina contro Serbia e Montenegro. L'episodio corrispondente viene trasmesso il 20 giugno 2006 con 31.5 punti di rating. Altre scene girate all'aperto includono una visita di Mart\u00edn, La Monita e Constanza a Las Le\u00f1as e una in cui si simula l'incidente aereo dei due protagonisti nella giungla. Quest'ultimo ha previsto riprese nel Parco Pereyra Iraola e scene ambientate in un parco del Partido di Mor\u00f3n appartenente alla Fuerza A\u00e9rea Argentina.\nPer rendere ancora pi\u00f9 realistico il programma, Natalia Oreiro \u00e8 stata addestrata regolarmente come pugile dalla professionista Marcela Acu\u00f1a e suo allenatore Ram\u00f3n Chaparro, mentre Arana dal pilota Alberto Di Giorgio. All'attrice \u00e8 stato insegnato come stare sul ring e le principali mosse, cos\u00ec come ha imparato esercizi di aerobica e muscoli. La Acu\u00f1a ha evidenziato come la sua \"allieva\" \u00e8 riuscita ad imparare in poco tempo le basi di questo sport, molto pi\u00f9 velocemente rispetto ai principianti che si apprestano a questa attivit\u00e0 fisica. Tuttavia, a tali fini la Oreiro ha dovuto lasciare la sua dieta vegetariana.\nUna scena che ha avuto luogo in un Piper PA-38 Tomahawk, in cui si \u00e8 dovuto operare un atterraggio di emergenza \u00e8 stata anche una decisione difficile, in quanto Arana e Oreiro non usarono stuntman per questa situazione. Questa scena, la prima in una striscia quotidiana televisiva argentina, ha coinvolto il lavoro di un team di cinque persone, quattro piloti professionisti, cinque specialisti in effetti speciali e due aerei aggiuntivi per registrare l'aereo pilotato da Facundo Arana. A questo proposito lo stesso Arana ha commentato:\nAttori invitati.\nCi sono alcuni attori ed attrici che entrano nella storia ed interpretano il loro personaggio solo per qualche episodio con un ruolo di supporto. Alcuni interpretano la parte di s\u00e9 stessi come i cantanti Chayanne, Ricky Martin e Julieta Venegas (da notare che la canzone \"Tu nombre\" \u00e8 interpretata dalla stessa Venegas e Coti e trasmessa in varie scene del programma). Inoltre, appare come s\u00e9 stessa la pugile professionista Marcela Acu\u00f1a, che ha allenato la Oreiro, ma con un ruolo marginale in sole due occasioni: la prima in una gara finita in pareggio, mentre nella seconda per una negoziazione per il boxe.\nLa partecipazione di Leticia Br\u00e9dice ha fatto s\u00ec di ricevere una candidatura al Premio Mart\u00edn Fierro come miglior partecipazione speciale in fiction, vinto poi dall'attrice Nora C\u00e1rpena. Altri attori come Reina Reech hanno dovuto rinviare la partecipazione ad altri programmi per poter prendere parte a \"Sos mi vida\".\nNarrazione.\nIl programma \u00e8 basato su una premessa originale di Adri\u00e1n Suar e ha come sceneggiatori Ernesto Korovsky e Sebasti\u00e1n Parrotta. Alcuni attori hanno avuto idee proprie sui loro personaggi che sono stati poi integrati, tra cui quello di Quique, le cui caratteristiche principali sono state definite dall'attore Carlos Belloso.\nLa stampa considera il successo del programma dovuto all'insieme di situazioni che formano forme di metafiction, affermando che le stesse espandono i limiti del genere stesso. Questo si riferisce alle situazioni umoristiche che si svolgono all'interno del serial stesso che includono riferimenti alla vita degli attori o alla natura del programma. Un caso esemplificativo \u00e8 quando il personaggio di Debbie va nel set del programma fittizio televisivo \"Sos mi muqui\" e combatte con l'attrice che interpreta l'antagonista del programma accusando il galante del programma anche di manipolarli tutti, tracciando un parallelismo con \"Sos mi vida\" e il personaggio di Constanza. Invece, i riferimenti agli attori stessi si verificano quando, per esempio, in situazioni in cui gli attori vivono eventi simili a ruoli interpretati in altre serie televisive; come quando Facundo Arana utilizza un abito simile a quello usato in \"Padre Coraje\" o quando Natalia Oreiro veste gli stessi costumi di quando interpretava \"La Cholito\" in \"Mu\u00f1eca brava\".\nUn altro ricorso narrativo utilizzato riguarda l'interpretare un personaggio diverso rispetto al proprio nel corso della stessa fiction, continuando ad interpretare anche il loro ruolo. Ad esempio, Pablo Cedr\u00f3n ha interpretato il fratello paraguaiano del suo personaggio Falucho, mentre Carlos Belloso interpreta una sorella perduta di Quique. Natalia Oreiro ha approfittato della sua conoscenza della lingua russa, imparata durante la sua permanenza in Russia per il programma \"A ritmo de tango\", interpretando una principessa russa, la cui somiglianza con \"La Monita\" \u00e8 stata definita casuale. L'interpretazione pi\u00f9 elogiata \u00e8 quella di Facundo Arana che interpreta un criminale, un ruolo completamente opposto a quello di Quesada e ad altri programmi della sua carriera. Per queste scene non sono mai stati usati effetti speciali, ma le scene sono state girate separatamente, non facendo coincidere due personaggi nello stesso momento nello schermo.\nSeconda il giornale Clar\u00edn, lo sposalizio tra Mart\u00edn Quesada e Constanza evidenzia l'audacia degli sceneggiatori: questo matrimonio non rispetta il fatto che si \u00e8 frustrati negli ultimi momenti prima della cerimonia. Questo matrimonio coincide cronologicamente con un altro fatto della telenovela \"Collar de Esmeraldas\". Per giustificare il successivo matrimonio tra i due protagonisti, visto anche che nella Chiesa cattolica il matrimonio \u00e8 indissolubile anche con il divorzio, il matrimonio iniziale \u00e8 solo civile e non religioso.\nDistribuzione.\nOriginariamente, la serie televisiva \u00e8 stata trasmessa durante il 2006 e gli inizi del 2007 dal canale argentino Canal 13, durante la prima serata. Alla fine del 2007 lo stesso canale ha ritrasmesso lo sceneggiato con due capitoli al giorno.\nSos mi vida \u00e8 nel catalogo delle vendita a livello internazionale della casa di produzione Dori Media Group. Questo gruppo ha venduto il format in pi\u00f9 di quaranta paesi, tra cui Romania, Russia, Grecia, Belgio, Turchia, Slovacchia, Repubblica Ceca, Ungheria, Messico, Cile, Paraguay, El Salvador, Uruguay, Venezuela, Porto Rico, Ecuador, Panama, Polonia, Israele, Colombia, Stati Uniti d'America.\nAdattamenti.\nIl format \u00e8 stato venduto in diversi paesi:\nAccoglienza.\nAscolti.\nIl programma \u00e8 stato un successo fin dalla sua prima visione, nonostante il mese di gennaio non sia quello in cui i canali televisivi argentini presentino le nuove programmazioni pi\u00f9 importanti. Il primo programma con cui \"Sos mi vida\" \u00e8 entrato in competizione \u00e8 \"Alma pirata\", che per bassi ascolti \u00e8 stata spostata di orario. La riproposizione della sitcom \"Casados con Hijos\" ha fatto s\u00ec che ci fosse uno scontro tra i due sceneggiati, in cui alcuni giorni ha la meglio uno, mentre in altri l'altro, avendo comunque una buona media entrambi. Questa situazione rimane stabile fino all'agosto, quando si conclude la seconda stagione della serie di Telefe. Alla fine della trasmissione, la telecomedia con protagonisti Arana e Oreiro \u00e8 risultata la pi\u00f9 vista della televisione argentina. La serie ha ricevuto una media di 26.8 punti di rating, primato superato dalla telenovela \"Valientes\" nel 2009 che ha raggiunto 27.3 punti.\nPremi e riconoscimenti.\nIl programma ha ottenuto vari premi e riconoscimenti a livello locale, in particolar modo ai premi Mart\u00edn Fierro, Clar\u00edn e Fund TV. In occasione del Premio Mart\u00edn Fierro dell'anno 2006 ha avuto la meglio come miglior telecomedia, superando la seconda stagione di \"Casados con Hijos\" e \"\u00bfQui\u00e9n es el jefe?\". Facundo Arana ha ottenuto il premio come miglior attore protagonista di commedia o programma umoristico, vinto contro Guillermo Francella, Humberto Tortonese e Nicol\u00e1s V\u00e1zquez. Natalia Oreiro ha invece vinto il premio come miglior attrice protagonista di commedia o programma umoristico, battendo Florencia Pe\u00f1a, Nancy Dupla\u00e1, Carmen Barbieri e Andrea Bonelli. Per gli attori di reparto (o attori secondari) in commedia tre delle cinque candidature vanno ad alcuni attori del programma: Alejandro Awada, Marcelo Mazzarello e Carlos Belloso, il quale risulta vincitore. La terna omonima, ma riservata alle attrici, ha avuto tre nomination da alcune donne della telecomedia: Carla Peterson, M\u00f3nica Ayos e Claudia Font\u00e1n, ma la vincitrice \u00e8 Erika Rivas di \"Casados con Hijos\". Altre mere candidature sono state quella di Leticia Br\u00e9dice come miglior partecipazione speciale e quella per il miglior tema musicale. Arana e Oreiro sono stati candidati nelle stesse categorie l'anno successivo, motivo per cui \u00e8 stata criticata l'organizzatrice del premio, la Asociaci\u00f3n de Periodistas de la Televisi\u00f3n y la Radiofon\u00eda Argentinas perch\u00e9 \"Sos mi vida\" \u00e8 stata trasmessa solo per una settimana nel 2007 e nessuno dei due attori ha lavorato per il resto dell'anno. Nessuno degli attori \u00e8 risultato vincitore, ma la Oreiro ha vinto il premio come la miglior vestita in quell'occasione, ma questo non \u00e8 un riconoscimento ufficiale.\nLa consegna del Premio Clar\u00edn \u00e8 avvenuta alla fine del 2006 e il programma non aveva ancora finito la sua programmazione. Ha vinto nella categoria miglior commedia, superando \"Casados con Hijos\" e \"Alma pirata\", mentre El\u00edas Vi\u00f1oles si \u00e8 distinto come rivelazione maschile. Invece, Ornella Fazio non \u00e8 riuscita a vincere il premio come rivelazione femminile, ottenuto da Mar\u00eda Abadi della telenovela \"Montecristo\". A differenza dei Mart\u00edn Fierro, nei Clar\u00edn non si fa differenza tra personaggi principali e secondari, per cui Belloso \u00e8 riuscito a vincere, mentre la Oreiro no, perdendo contro Erika Rivas di \"Casados con Hijos\".\nIl serial televisivo ha anche vinto il Premios Fund TV come fiction giornaliera.\nElogi.\nIl quotidiano Clar\u00edn attribuisce il successo della serie a diversi fattori come la recitazione dei due attori protagonisti e degli attori secondari, le sottotrame, le iniziative di produzione e l'originalit\u00e0 con cui viene trattata la storia. Inoltre, la critica nota come non esista un'unica storia principale, ma anche altre con autonomia propria, tra cui quella di Constanza e Quique, Alfredo e Mercedes, La Turca e Jos\u00e9 o Debbie e Rolando Mart\u00ednez. Anche la recitazione degli attori secondari \u00e8 stata apprezzata dalla critica, in particolar modo quelle di Carla Peterson, Fabiana Garc\u00eda Lago e Marcelo Mazzarello. Secondo il diario, queste caratteristiche hanno permesso al programma di emergere nonostante il tema principale, quello del rapporto tra ricchi e poveri, sia un tema ricorrente per il genere televisivo di cui tratta questo serial. Questo argomento non \u00e8 usuale solo nelle telenovela in generale, ma anche in diverse argentine viste in quel periodo come \"Se dice amor\", \"Collar de Esmeraldas\", la riproposizione di \"Rosalinda\", \"Todos quieren con Marilyn\" e la colombiana \"La Tormenta\".\nDa parte sua, il giornale La Naci\u00f3n ha elogiato gli sceneggiatori per la capacit\u00e0 nell'alternare l'umorismo da telecomedia e il dramma, caratteristica della telenovela e pone i capitoli pi\u00f9 importanti al pari di opere scritte da Abel Santa Cruz, Alberto Migr\u00e9 o Delia Fiallo.\nCritica.\nSebbene i giornali hanno riportato il successo del programma, alcune situazioni sono state oggetto di critica. Il quotidiano Clar\u00edn ha recensito negativamente i vari striptease interpretati da Facundo Arana. Un altro motivo di critica \u00e8 stata la scelta di una location: visto che Carlos Belloso non poteva accompagnare la Oreiro e Arana al Campionato mondiale di calcio, si \u00e8 deciso di registrare alcune scene nella Plaza General San Mart\u00edn di Buenos Aires, facendo finta di essere in Germania. Inoltre, lo stesso giornale ha dichiarato che \u00e8 passato troppo tempo per il primo bacio dei due protagonisti, avvenuto solamente dopo tre mesi dall'inizio della programmazione.\nAnche le decisioni del canale Canal 13 sulla programmazione del serial televisivo \u00e8 stato oggetto di critica. Come gli altri canali leader, il programma inizia spesso in ritardo anche di 30 o 40 minuti, portando a conflitti con gli altri canali e con l'autorit\u00e0 locale Autoridad Federal de Servicios de Comunicaci\u00f3n Audiovisual (Comfer), l'istituto che regolava in quel tempo la programmazione televisiva. Inoltre, \u00e8 stato criticato l'ultimo episodio perch\u00e9 \u00e8 durato mezz'ora in pi\u00f9 rispetto al solito seguito dalla prima visione della telenovela \"Son de Fierro\". Questa programmazione \u00e8 stata pensata per competere contro la prima visione della serie televisiva \"Hechizada\" di Telefe e il reality show \"Gran Hermano\", ma il quotidiano La Naci\u00f3n ha ritenuto che anche l'ultima puntata debba avere la stessa lunghezza delle precedenti."}
{"id": "2847233", "revid": "3732", "url": "https://it.wikipedia.org/wiki?curid=2847233", "title": "Romagnola (razza bovina)", "text": "La Romagnola \u00e8 una razza bovina tipica della Romagna. In passato i bovini di tale razza erano usati anche per scopi lavorativi, mentre oggi vengono esclusivamente selezionati per la loro carne.\nLe origini.\nLa razza Romagnola ha origini antichissime, e deriva dal \"Bos taurus macroceros\" (\"uro dalle grandi corna\"), un bovino proveniente dalle steppe dell'Europa centro-orientale, nella regione della Podolia, in Ucraina. Sebbene vi sia un'opinione predominante e ormai data per accertata, esistono diverse ipotesi sull'origine della razza, raggruppate in tre correnti principali:\nLa teoria \"barbarica\".\nLa teoria tradizionale, di origine ottocentesca, ipotizza l'arrivo in Italia di tali bovini tramite invasioni o migrazioni di popolazioni straniere, principalmente di stirpe germanica o unna. Gli studiosi sono in disaccordo su quale popolo avesse introdotto il bestiame podolico: molti autori indicano gli Unni di Attila, ipotesi dibattuta dal fatto che questi avevano fatto solo una fugace apparizione in Italia. Secondo Ludwig Ruetimeyer, padre dell'Archeozoologia, sarebbero invece bovini arrivati in Italia nel VI secolo al seguito dei Longobardi guidati da Agilulfo, che ivi si stabilirono in modo permanente. I longobardi infatti, proprio a causa della natura stabile della loro migrazione, si sarebbero portati appresso tutti i loro averi, compresi gli armenti. Secondo altri autori sarebbe stato introdotto dagli Ariani, durante migrazioni in pi\u00f9 riprese dall'Asia.\nLa teoria mediterranea.\nLa teoria, supportata da recenti scoperte genetiche, ipotizza la presenza dei bovini podolici nel bacino mediterraneo gi\u00e0 dal Neolitico, e la loro successiva introduzione nella penisola italica, ad opera di Fenici o Cartaginesi.\nLa teoria autoctona.\nAlcuni studiosi ritengono tali bovini originari dell'Italia peninsulare, identificandoli con i bovini a corna lunghe raffigurati nelle pitture e nelle sculture etrusche. Secondo questa teoria, la razza sarebbe stata esportata dai Romani nel resto della penisola italiana e nelle zone da loro conquistate.\nCaratteristiche morfologiche.\nMolto diffusa nelle attuali province di Forl\u00ec, Ravenna, Bologna, Ferrara e Pesaro, questa razza ha trovato un ambiente favorevole, ricco di foraggi e con un buon clima. Originariamente questa razza era adibita a scopi lavorativi, che nelle terre forti e tenaci di Romagna rendevano necessari particolari attributi fisici, di natura presenti in questa razza, come anteriore ben sviluppato, struttura solida, arti brevi e robusti. Altre caratteristiche della specie sono l'aspetto imponente, massiccio e raccolto, la testa piccola e breve, l'occhio grande ed espressivo e la notevole giogaia. Il manto si presenta fromentino alla nascita, bianco porcellana, sono presenti sfumature grigie nel toro, con presenza di peli neri nel orecchie, collo, sulle cosce e spesso attorno agli occhi, caratteristica detta occhialutura. Le corna sono leggere e nere in punta, a forma di semiluna nel maschio e di lira nella femmina. Presenta arti corti rispetto alla profondit\u00e0 toracica ed \u00e8 pi\u00f9 piccola in confronto alla razza Chianina e alla Marchigiana, pur avendo gli stessi pesi. Gli arti sono assai robusti, con unghioni duri e ben conformati. La statura varia dai 1.45-1.55 m nelle femmine (7-8 quintali), 1.55-1.70 m nei tori (12-14 quintali). Nei giovani l'accrescimento medio \u00e8 di 1\u00a0kg al giorno.\nCaratteristiche produttive.\nLa razza Romagnola, originariamente a duplice attitudine, \u00e8 oggi selezionata solo per la carne. La produzione di latte \u00e8 tendenzialmente scarsa per il vitello, mentre la qualit\u00e0 della carne \u00e8 ottima, con giusta marezzatura e tenerezza. Le rese della macellazione sono: 58-63% nei vitelloni, 55-60% nelle vacche ingrassate e nei buoi. La comprovata qualit\u00e0 delle sue carni, organoletticamente superiori, colloca la Romagnola nel novero delle migliori razze bovine da carne esistenti.\nSelezione.\nL'evoluzione delle tecniche agricole e la progressiva meccanizzazione, contribuirono ad indirizzare la selezione dei bovini verso la produzione di carne. Grazie alle caratteristiche morfologiche e funzionali di razza specializzata per la produzione di carne, unitamente ai trascorsi dinamici e lavorativi che ne garantiscono una grande robustezza, la Romagnola \u00e8 stata notata da numerosi allevatori stranieri."}
{"id": "2847234", "revid": "1305772", "url": "https://it.wikipedia.org/wiki?curid=2847234", "title": "Marija Pirjevec", "text": "Sorella minore dello storico Jo\u017ee Pirjevec, si \u00e8 dedicata alla divulgazione della cultura slovena in Italia e in Europa attraverso l'attivit\u00e0 didattica e la pubblicazione di monografie, saggi critici e importanti opere di traduzione.\nBiografia.\nDopo le lauree in lingua e letteratura slovena all'Universit\u00e0 degli Studi di Trieste (1966) e all'Universit\u00e0 di Lubiana (1971), ha optato per la carriera accademica a Trieste, realizzando, nel corso dei suoi oltre quarant'anni di insegnamento, anche rilevanti antologie di poeti e autori sloveni soprattutto di ambito e formazione triestini.\nDal 1993 \u00e8 docente nella Scuola superiore di lingue moderne per interpreti e traduttori dell'ateneo di Trieste.\nHa contribuito in modo significativo e riconosciuto agli studi di letteratura slovena (in particolare con l'analisi sull'opera di France Pre\u0161eren) ed \u00e8 costantemente impegnata a favorire lo sviluppo dei rapporti fra l'Istituto di filologia slava della facolt\u00e0 di lettere e le analoghe istituzioni slovene, con varie attivit\u00e0 e convegni. \u00c8 la traduttrice dell'opera \"Hi\u0161a Marije Pomo\u010dnice\" (La casa di Maria Ausiliatrice) di Ivan Cankar."}
{"id": "2847236", "revid": "57342", "url": "https://it.wikipedia.org/wiki?curid=2847236", "title": "Premio Riccione", "text": "Il Premio Riccione per il Teatro \u00e8 un importante riconoscimento teatrale. Organizzato dall'Associazione Riccione Teatro, \u00e8 attribuito all'autore di un'opera originale in lingua italiana o in dialetto mai rappresentata in pubblico.\nStoria del Premio.\n1947, un doppio debutto: il Premio Riccione e Italo Calvino.\nIl Premio Riccione per il Teatro viene istituito nel 1947 su iniziativa dell'allora sindaco di Riccione Gianni Quondamatteo e di Paolo Bignami, pittore e scenografo bolognese, con il patrocinio della locale Azienda di cura e soggiorno, per premiare la scrittura teatrale italiana contemporanea: nello stesso anno si avviano anche il Festival di Avignone, il Festival di Edimburgo e la stagione del Piccolo Teatro di Giorgio Strehler e Paolo Grassi.\nLa prima edizione si divide in una sezione teatrale e una sezione letteraria. Giurati della sezione letteraria sono Romano Bilenchi, Mario Luzi, Guido Piovene, Elio Vittorini e Cesare Zavattini; presidente \u00e8 Sibilla Aleramo. Vittorini e Bilenchi non saranno presenti a Riccione per le deliberazioni che vedono un confronto fitto e serrato su testi che non hanno entusiasmato molto (eccetto un numero di loro assai ristretto: Fabrizio Onofri, Italo Calvino e Luigi Squarzina). Vittorini mander\u00e0 un telegramma in extremis, che la giuria non prende in considerazione, ma a favore di Italo Calvino. Il premio viene annunciato come un ex aequo: a Italo Calvino per \"Il sentiero dei nidi di ragno\" e a Fabrizio Onofri con \"Morte in piazza\".\n1948-1982: gli esordi e il consolidamento.\nDal 1948 il Premio si rivolge esclusivamente agli scrittori di teatro e nel primo decennio segnala autori come Tullio Pinelli (1951), Luigi Squarzina (1952) e un giovane Enzo Biagi, premiato nel 1953 per il testo \"Giulia viene da lontano\". Pi\u00f9 avanti ottengono riconoscimenti Roberto Mazzucco ed Enrico Vaime (1963), Sergio Liberovici (1972), Renzo Rosso (1972, 1979), Alberto Pozzolini (1975), Dacia Maraini (1976, 1978, 1980), Gregorio Scalise (1978, 1979) e Masolino D\u2019Amico (1982), mentre in giuria si avvicendano uomini di cultura e di teatro come Vito Pandolfi, Massimo Bontempelli, Ivo Chiesa, Ezio Raimondi, Aldo Trionfo, Maurizio Scaparro, Ferruccio Masini, Edoardo Sanguineti.\n1983-2007: i decenni di Franco Quadri.\nMomento di svolta \u00e8 il 1983, anno in cui il Premio diventa biennale e Franco Quadri ne assume la direzione artistica, incarico che mantiene fino al 1991; dal 1995 al 2007 ricoprir\u00e0 invece il ruolo di presidente di giuria. In questo periodo il Premio si apre a forme teatrali nuove e attente alla contemporaneit\u00e0. Un atteggiamento che porta in giuria nomi come: Luca Ronconi, Ottavia Piccolo, Renato Palazzi, Roberto And\u00f2, Sergio Colomba, Luca Doninelli, Edoardo Erba, Anna Bonaiuto, Maria Grazia Gregori, Renata Molinari, Elena De Angeli, Giorgio Pressburger, Renzo Tian, Giuseppe Bertolucci, Marisa Fabbri, Ugo Ronfani, Giovanni Raboni, Franco Brusati, Piera Degli Esposti, Vincenzo Consolo, Cesare Garboli, Giorgio Guazzotti. Tra i premiati gli allora giovani Enzo Moscato, Pier Vittorio Tondelli, Ugo Chiti, Maurizio Donadoni, Umberto Marino, Angelo Longoni, Giuseppe Manfridi, Sonia Antinori, Massimo Sgorbani, Antonio Sixty, Renato Sarti, Antonio Tarantino, Andrea Malpeli, Roberto Cavosi, Mimmo Borrelli e Nino Romeo.\n2009-2013: le edizioni di Umberto Orsini.\nDal 2009 al 2013 il presidente di giuria \u00e8 stato Umberto Orsini. Sotto la sua presidenza, si sono aggiudicati il Premio Riccione per il Teatro Angela Dematt\u00e8 (\"Avevo un bel pallone rosso\", 50\u00aa edizione, 2009), Michele Santeramo (\"Il guaritore\", 51\u00aa edizione, 2011) e Davide Carnevali (\"Ritratto di donna araba che guarda il mare\", 52\u00aa edizione, 2013). Tra i giurati Sonia Bergamasco, Elio De Capitani, Alessandro Gassmann, Fabrizio Gifuni, Claudio Longhi, Isabella Ragonese, Emanuele Trevi.\n2015-2019: le edizioni di Fausto Paravidino.\nDalla 53\u00aa edizione (2015) la presidenza di giuria \u00e8 passata a Fausto Paravidino, gi\u00e0 premiato come autore nel 1999 e pi\u00f9 volte giurato del concorso. Ad aggiudicarsi il Premio Riccione per il Teatro negli ultimi anni sono stati Elisa Casseri con \"L'orizzonte degli eventi\" (2015), Vitaliano Trevisan con \"Il delirio del particolare. Ein Kammerspiel\" (2017) e Tatjana Motta con \"Notte bianca\" (2019). Nel periodo 2015-2019 si sono avvicendati in giuria Giuseppe Battiston, Michela Cescon, Arturo Cirillo, Maddalena Crippa, Emma Dante, Federica Fracassi, Graziano Graziani, Claudio Longhi, Renata M. Molinari, Laurent Muhleisen, Isabella Ragonese, Christian Raimo e Serena Sinigaglia. \n2021: la presidenza di Lucia Calamaro.\nDalla 56\u00aa edizione (2021) la presidenza della giuria \u00e8 affidata a Lucia Calamaro. \nSezioni.\nIl concorso, organizzato con cadenza biennale, attualmente assegna i seguenti riconoscimenti.\nPremio Riccione per il Teatro.\nViene attribuito all'autore di un'opera originale in lingua italiana o in dialetto, mai rappresentata in pubblico, come contributo allo sviluppo e alla valorizzazione della drammaturgia contemporanea. Nell'edizione 2019, al vincitore \u00e8 assegnato un premio di 5.000 euro. I finalisti concorrono inoltre all'assegnazione di un premio di produzione di 15.000 euro.\nPremio Riccione \u201cPier Vittorio Tondelli\u201d.\nDal 1999 segnala il miglior autore under-30 del concorso. Dalla sua fondazione, si sono aggiudicati il Premio Riccione \"Pier Vittorio Tondelli\": Fausto Paravidino (1999), Letizia Russo (2001), Davide Enia (2003), Stefano Massini (2005), Mimmo Borrelli (2007), Maria Teresa Berardelli (2009), Lorenzo Piccolo (2011), Emanuele Aldrovandi (2013), Carlo Guasconi (2015), Pier Lorenzo Pisano (2017) e Tommaso Fermariello (2019). Nell'edizione 2019, al vincitore \u00e8 stato assegnato un premio di 3.000 euro. I finalisti concorrono inoltre all'assegnazione di un premio di produzione di 10.000 euro.\nMenzione speciale \u201cFranco Quadri\u201d.\nAll'opera che meglio coniuga scrittura teatrale e ricerca letteraria, dal 2011 \u00e8 assegnata la menzione speciale \"Franco Quadri\". Se la sono aggiudicata Roberto Scarpetti (2011), Maurizio Patella (2013), Vitaliano Trevisan (2015), Fabio Massimo Franceschelli (2017), Elvira Frosini e Daniele Timpano (2019). Alla menzione \u00e8 attualmente associato un riconoscimento in denaro di 1.000 euro.\nPremio speciale per l\u2019innovazione drammaturgica.\nDal 2017, fuori concorso, viene inoltre assegnato il Premio speciale per l\u2019innovazione drammaturgica, un riconoscimento alla carriera riservato a personalit\u00e0 o compagnie, attive in Italia, che abbiano aperto nuove prospettive al mondo della scena. Al riconoscimento \u2013 deciso da un comitato di critici diverso dalla giuria del Premio Riccione \u2013 fa seguito una retrospettiva organizzata l\u2019anno successivo al Riccione TTV Festival. Le prime due edizioni sono state vinte da Chiara Lagani di Fanny &amp; Alexander (2017) e dal duo Daria Deflorian-Antonio Tagliarini (2019).\nGiuria attuale.\nLa giuria del 56\u00ba Premio Riccione per il Teatro \u00e8 composta da Lucia Calamaro (presidente), Stefano Accorsi, Graziano Graziani, Claudio Longhi e Isabella Ragonese. \nLa direzione artistica \u00e8 invece affidata a Simone Bruscia."}
{"id": "2847238", "revid": "729019", "url": "https://it.wikipedia.org/wiki?curid=2847238", "title": "Herbert Lumsden", "text": "Ufficiale britannico durante la seconda guerra mondiale, appartenente all'arma di cavalleria dell'Esercito inglese, si distinse sul fronte occidentale nel 1940 durante la ritirata su Dunkerque. Esperto di mezzi corazzati e di guerra meccanizzata, pass\u00f2 successivamente al comando in Patria di una brigata di carri armati e poi della 1\u00aa Divisione corazzata (1\u00aa\"Armoured Division\"), inviata nel novembre 1941 in Nord Africa per contribuire alla lotta contro le forze italo-tedesche del generale Rommel.\nDa quel momento partecip\u00f2, con alterne fortune, alle dure battaglie in Cirenaica (gennaio 1942), a Gazala (maggio-giugno 1942) e a El Alamein (luglio 1942) sempre alla testa di questa potente formazione corazzata. Personalit\u00e0 pittoresca e piuttosto irascibile, spesso polemico e ostinato, ebbe rapporti burrascosi con il generale Montgomery, da cui ricevette pesanti critiche durante la Seconda battaglia di El Alamein, in cui Lumsden ebbe la direzione del X Corpo d'armata che raggruppava la maggior parte dei mezzi corazzati britannici (1\u00aa e 10\u00aa Divisione corazzata costituite da sei brigate corazzate e quasi 800 carri armati).\nAccusato da Montgomery di eccessiva prudenza e di spirito poco collaborativo, Lumsden venne sostituito nel dicembre 1942, dopo la vittoria, dal generale Horrocks e richiamato in Inghilterra.\nDopo aver comandato per breve tempo l'VIII Corpo d'armata, venne quindi inviato nel Pacifico come ufficiale di collegamento britannico presso il comando del generale MacArthur e qui avrebbe trovato una tragica morte il 6 gennaio 1945, a bordo della corazzata americana New Mexico al largo delle Filippine durante un attacco Kamikaze giapponese contro la flotta alleata."}
{"id": "2847243", "revid": "6923", "url": "https://it.wikipedia.org/wiki?curid=2847243", "title": "REL (finanziaria pubblica)", "text": "Ristrutturazione Elettronica S.p.A. (in acronimo REL) era una finanziaria pubblica costituita nel 1982 dal Ministero dell'Industria, che ne possedeva il 95% del capitale, e il rimanente 5% era in possesso dell'IRI. Il compito istituzionale della REL era quello di entrare nel capitale delle aziende private italiane dell'elettronica di consumo in crisi, in modo da permetterne la ristrutturazione e il risanamento.\nStoria.\nRistrutturazione Elettronica nasce con Legge 807/81 per il \"riordinamento di comparti nell'ambito del settore dell'elettronica dei beni di consumo e della componentistica elettronica connessa, promuovendo il coordinamento di imprese e unit\u00e0 produttive secondo un indirizzo industriale unitario\". In poche parole, la sua missione era costruire un polo italiano dell'elettronica di consumo (qualche decina di aziende per un totale di 4.000 dipendenti e 700 miliardi di fatturato).\nLa REL diventa operativa per\u00f2 due anni dopo, nel 1984, a causa dei ritardi del ministero e perch\u00e9 il parere favorevole della Commissione europea alla sua entrata in funzione arriv\u00f2 molto tempo dopo la richiesta. La dotazione finanziaria iniziale era di 220 miliardi di lire e le modalit\u00e0 di intervento previste erano: \nLa finanziaria pubblica, secondo la legge, doveva operare soltanto nel periodo necessario al risanamento, che era fissato in cinque anni, al termine del quale le sue partecipazioni dovevano tornare ai privati e i suoi finanziamenti dovevano essere recuperati. \nErano 29 le aziende interessate dall'ingresso della REL nel proprio capitale e tra queste vi erano Autovox, Brionvega, Formenti, Musicalnastro, S\u00e8leco, Videocolor e Voxson.\nDalla sua entrata in funzione al 1992, REL ha erogato 474.1 miliardi di lire, e inoltre, la societ\u00e0 si era anche addossata anche il carico di circa 12.500 lavoratori delle aziende in crisi in cassa integrazione.\nMa sono state poche le aziende che si sono riprese: Formenti, S\u00e8leco e Videocolor, mentre gran parte delle altre aziende interessate, in prima l'Autovox che ha ricevuto i maggiori finanziamenti, hanno dovuto chiudere, bench\u00e9 complessivamente abbiano ricevuto aiuti per 130 miliardi di lire.\nTra l'altro dalla REL, erano nate anche alcune societ\u00e0 come Imperial, Vidital e Hantarel, insieme a soci privati.\nLa REL, che controllava ancora diverse societ\u00e0, viene liquidata definitivamente nel 1992, e i fondi venivano destinati alla ricapitalizzazione di un'altra azienda in crisi, ma nel settore della microelettronica, la SGS Thomson (vedi SIR - Societ\u00e0 Italiana Resine).\nREL ha concesso sovvenzioni per 323.1 miliardi, acquistato imprese spendendone 151 (un totale di 474.1 miliardi), partecipato 32 imprese, di cui 19 operative ancora nel 1992 (anno in cui si apre la procedura di liquidazione di REL) e 13 chiuse o verso la chiusura."}
{"id": "2847244", "revid": "810736", "url": "https://it.wikipedia.org/wiki?curid=2847244", "title": "Michael Shaara", "text": "Biografia.\nNato da una famiglia di immigrati italiani (il cognome Shaara \u00e8 l'americanizzazione dell'italiano Sciarra), si \u00e8 laureato alla Rutgers University; durante gli anni di studio si \u00e8 accostato alla scrittura pubblicando, nel corso della sua carriera, circa settanta racconti, apparsi su molte testate quali \"Playboy\", \"Redbook\", Cosmopolitan, e \"The Saturday Evening Post\". In seguito ha insegnato letteratura alla Florida State University.\nIl suo romanzo sulla battaglia di Gettysburg, intitolato \"The Killer Angels\", ha vinto il Premio Pulitzer per la narrativa nel 1975. \nAlcune delle opere di Shaara rientrano nella fantascienza e due dei suoi libri sono stati tradotti in italiano nella collana \"Urania\": il romanzo \"L'Araldo dello sterminio\" (n. 938) e la raccolta di racconti \"Incidente di frontiera\" (n. 952).\nShaara \u00e8 morto nel 1988 a causa di un secondo attacco di cuore.\nDal suo romanzo \"La partita perfetta\", pubblicato postumo nel 1991, \u00e8 stato tratto il film \"Gioco d'amore\".\nJeffrey Shaara, figlio di Michael Shaara, \u00e8 anch'egli uno scrittore, noto soprattutto per aver scritto \"Gods and Generals\", il prequel di \"The Killer Angels\"."}
{"id": "2847245", "revid": "6923", "url": "https://it.wikipedia.org/wiki?curid=2847245", "title": "Piccolo Davy", "text": "Davy Crockett (chiamato dagli altri personaggi \"piccolo Davy\") \u00e8 un personaggio Disney creato nel 1955 da Bill Walsh e da Floyd Gottfredson.\n\u00c8 un bambino che si \u00e8 talmente immedesimato in Davy Crockett che si veste come lui e afferma di essere lui in persona. Vive in una casa sugli alberi insieme ai suoi amici animali ed \u00e8 amico degli indiani; inizialmente non va a scuola ma poi \u00e8 costretto a andarci da una guardia che lo cattura.\nAppare per la prima volta in \"Topolino e il ritorno di Davy Crockett\" (strisce giornaliere dal 27 giugno al 4 ottobre 1955) in cui si presenta a casa di Topolino e va a vivere da lui per parecchio tempo generandogli vari problemi. Fa amicizia con il nipote di Topolino Tip e lo invita alla sua casa sull'albero. In seguito si presenta a casa di Topolino anche il Grillo Parlante che afferma di aver cambiato il nome da Jiminy Cricket a Jiminy Crockett, in quanto vuole anche lui emulare il grande Davy Crockett; si scopre che il piccolo Davy e il grillo parlante erano gi\u00e0 amici.\nAlla fine \u00e8 costretto a frequentare la scuola insieme a \"Morty\". La storia in cui appare \u00e8 l'ultima delle storie a strisce non autoconclusive di Topolino. Tuttavia appare anche nelle strisce autoconclusive successive, in cui lo si vede a scuola o che va a caccia con il grillo parlante oppure che ospita un animale feroce in casa di Topolino. Secondo l'INDUCKS, almeno per quanto riguarda le strisce quotidiane, appare per l'ultima volta nella striscia autoconclusiva del 1\u00ba giugno 1956. In totale quindi il personaggio appare, considerando solo le strisce, in una storia lunga (composta da 86 strisce) e in 33 strisce autoconclusive, per un totale di 119 strisce complessive.\nIl piccolo Davy (\"Li'l Davy\" in originale) non appare per\u00f2 solo nelle strisce ma, a partire dal 1956 e fino al 1961, fa qualche apparizione anche sui \"comics\" disneyani pubblicati dalla Western Publishing. In queste storie compare insieme a Nonna Papera, Paperino, Qui, Quo, Qua, Topolino, Pippo e Penna Bianca."}
{"id": "2847246", "revid": "729019", "url": "https://it.wikipedia.org/wiki?curid=2847246", "title": "Centrale elettronucleare Montalto di Castro", "text": "La centrale elettronucleare Montalto di Castro, conosciuta anche come centrale elettronucleare Alto Lazio, doveva essere una centrale elettronucleare situata nel comune di Montalto di Castro (VT) e costituita da due reattori da di potenza elettrica netta ciascuno, a uranio leggermente arricchito, moderati ad acqua leggera e raffreddati secondo lo schema ad acqua bollente (BWR).\nStoria.\nLa sua costruzione, da parte di un consorzio tra Ansaldo Impianti S.p.A. e General Electric, su richiesta di Enel S.p.A., inizi\u00f2 il 1\u00ba luglio 1982. Il reattore \u00e8 un General Electric BWR/6 su progetto Ebasco con contenimento di tipo Mark III e di 981 MW di potenza di riferimento (nominale).\nDopo un fermo a seguito dell'esito dei referendum del 1987, nel 1988, il governo Goria tenta la ripresa dei lavori, ma viene fatto cadere dal Partito Socialista e tra il 1988 ed il 1990 i governi De Mita e Andreotti VI decisero di chiudere tutte le centrali elettronucleari italiane.\nNon ha mai operato, essendone stati interrotti i lavori di realizzazione il 1\u00ba gennaio 1988, ossia due mesi e mezzo in anticipo rispetto alla relativa deliberazione (datata 17 marzo 1988) del Consiglio comunale di Montalto di Castro e pi\u00f9 di un anno prima della decisione del governo De Mita di procedere alla sua riconversione in un impianto termoelettrico.\nLa sua area, sfruttando le prese per l'acqua a mare gi\u00e0 realizzate, venne quindi riutilizzata per la realizzazione della centrale a policombustibile Alessandro Volta."}
{"id": "2847252", "revid": "119718251", "url": "https://it.wikipedia.org/wiki?curid=2847252", "title": "Dollaro dello Stretto", "text": "Il dollaro dello Stretto \u00e8 stata la valuta degli Stabilimenti dello Stretto dal 1904 al 1939. Nello stesso periodo era anche usato negli Stati Malesi Federati, Stati Malesi non Federati, a Sarawak, nel Brunei e nel Borneo del Nord britannico.\nStoria.\nAgli inizi del diciannovesimo secolo la moneta pi\u00f9 usata nelle Indie orientali era il cosiddetto dollaro spagnolo che comprendeva sia le monete coniate in Spagna sia quelle delle colonie spagnole nelle Americhe, per lo pi\u00f9 il Messico. Monete coniate localmente comprendevano il keping del Kelantan e del keping del Trengganu e il dollaro di Penang.\nNel 1837, la rupia indiana divenne l'unica valuta ufficiale negli Stabilimenti dello Stretto, che erano amministrati come se fossero parte dell'India. Tuttavia il dollaro spagnolo continu\u00f2 a circolare e nel 1845 ci fu l'introduzione di una monetazione per gli Stabilimenti dello Stretto con un sistema di 100 cent = 1 dollaro e con un dollaro uguale al dollaro spagnolo o al peso messicano. Nel 1867 l'amministrazione degli Stabilimenti dello Stretto fu separata dall'India e il dollaro divenne la moneta standard.\nDal 1898, il dollaro dello Stretto fu emesso da un nuovo \"Board of Commissioners of Currency\" e alle banche private fu vietata l'emissione di banconote. Il valore diminu\u00ec negli otto anni successivi e fu quindi fissato a due scellini e quattro penny della sterlina nel 1906.\nIl dollaro dello Stretto fu sostituito alla pari dal dollaro malese nel 1939.\nAttualmente Brunei e Singapore usano ancora una moneta con questo nome mentre la Malesia \u00e8 passata al ringgit nel 1973.\nMonete.\nLe prime monete furono emesse nel 1845 in rame con i valori di \u00bc, \u00bd e 1 cent. Erano battute dalla East India Company e non recavano alcuna indicazione di dove potevano essere usate. Una seconda emissione con gli stessi valori fu coniata nel 1862 del Governo dell'India britannica. Questa serie recava la legenda \"India - Straits\".\nNel 1871 furono coniate monete d'argento con la legenda per i valori di 5, 10 e 20 cent, seguite da monete di rame da \u00bc, \u00bd e 1 cent l'anno successivo e dai 50 cent d'argento nel 1886. Dollari d'argento furono coniati per la prima volta nel 1903.\nUn'edizione speciale in formato A 3 della Straits Settlements Government Gazette pubblicata a Singapore il 24 agosto 1904, conteneva il seguente proclama del Governatore, Sir John Anderson.\nLe finalit\u00e0 di questa azione era di creare un valore di cambio separato per il dollaro dello Stretto in rapporto agli altri dollari d'argento che circolavano nella regione, principalmente il British trade dollar. L'idea era che quando il tasso di cambio con gli altri dollari d'argento avesse aumentato significativamente la propria divergenza, allora le autorit\u00e0 avrebbero fissato un rapporto fisso di cambio con la sterlina a questo nuovo valore, facendo cos\u00ec entrare gli Stabilimenti dello Stretto nell'area del gold exchange standard. Il cambio fu fissato quando il dollaro dello Stretto raggiunse il valore di due scellini e quattro penny (2s 4d) rispetto alla sterlina.\nNel corso di pochi anni il valore dell'argento sal\u00ec cos\u00ec rapidamente che il valore in argento del dollaro era pi\u00f9 alto del suo valore in oro. Per prevenire che i dollari venissero fusi, fu emessa una nuova moneta, pi\u00f9 piccola, nel 1907 con un minor contenuto d'argento. Una situazione simile ci fu nelle Filippine nello stesso periodo. L'ultima moneta dal \u00bc cent fu coniata nel 1916. I pezzi da un dollaro furono coniati l'ultima volta nel 1920 e quelli da 50 cent nel 1921. Le altre rimasero in produzione fino al 1935.\nBanknotes.\nIl Board of Commissioners of Currency introdusse le banconote da 5 e 10 dollari nel 1898, seguite dai 50 e 100 dollari nel 1901 e da 1 dollaro nel 1906. Tra il 1917 e il 1920 ci furono emissioni di emergenza da 10 e 25 cent. Banconote da 1000 dollari furono emesse il 1930 ma durante gli anni 1930 furono emesse solo banconote da 1, 5 e 10 dollari.\nEmissioni governative degli Stabilimenti dello Stretto (1899-1942).\nVittoria (1837-1901).\nIl Governo degli Stabilimenti dello Stretto fu autorizzato la prima volta a emettere banconote con la Ordinance VIII del 1897, che divenne operativa il 31 agosto 1898. Queste banconote, anche se datate 1\u00ba settembre 1898, non furono rilasciate fino al 1\u00ba maggio 1899. Sia le banche autorizzate sia la Hong Kong and Shanghai Bank continuarono a emettere banconote, che circolarono accanto a quelle ufficiali. Tutte le banconote erano liberamente cambiabili con il peso messicano o con le altre monete d'argento che avevano corso legale nella colonia.\nEdoardo VII (1901-1910).\nEdoardo VII sal\u00ec al trono nel gennaio 1901. Nella precedente emissione la banconota da 5 dollari aveva lo stesso disegno e le stesse dimensioni di quella da 10 dollari. Per aiutare il suo riconoscimento fu ridotta in dimensioni. La serie datata 1\u00ba febbraio 1901 fu stampata dalla Thomas de la Rue &amp; Co. Ltd. di Londra.\nNel 1903 una moneta in argento da un dollaro fu coniata appositamente per gli Stabilimenti dello Stretto e divenne l'unit\u00e0 standard di valore. Tutti gli altri di dollari d'argento in circolazione a quel tempo furono demonetizzati nel 1904. Un aumento progressivo del prezzo dell'argento, tuttavia, ben presto costrinse il governo a richiamare la prima emissione di questo dollaro degli Stretti e di sostituirla con una moneta con minore contenuto d'argento.\nCon il tempo, il timore di una carenza di monete comport\u00f2 l'introduzione di un biglietto da un dollaro, fissato a un tasso di cambio contro l'oro, invece che con l'argento. Per effetto di ci\u00f2, la sovrana fu per la prima volta dichiarata legale, e al dollaro dello Stretto fu dato un valore arbitrario di due scellini e quattro penny. Questo biglietto da un dollaro divenne cos\u00ec popolare che fu mantenuta in tutte le emissioni future, in modo che in grande misura sopper\u00ec alle necessit\u00e0 di una moneta d'argento.\nAlla fine del 1906 la circolazione monetaria aveva raggiunto i 21.866.142 $, mentre quella delle banche private era scesa a 1.329.052 $ (20th Century Impressions of British Malaya p.\u00a0138). Le banconote da un dollaro, datate 1\u00ba settembre 1906, erano stampata della ditta di Londra Thomas de la Rue &amp; Co. Ltd.. Anche i biglietti da cinque e dieci dollari, entrambi datati 8 giugno 1909, erano stampati dalla Thomas de la Rue &amp; Co. Ltd..\nGiorgio V (1910-1936).\nDurante questo regno la gamma delle banconote fu estesa fino a mille dollari per la comodit\u00e0 delle transazioni interbancarie. Nel 1915, si decise di fare un cambiamento completo nel disegno dei biglietti da 50, 100 e 1000 dollari. Questi tagli furono rilasciati al pubblico rispettivamente nel febbraio del 1920, nell'ottobre 1919 e nel maggio 1917. Furono stampati da Thomas de la Rue. Una banconota 10.000 fu rilasciato la prima volta nel mese di ottobre 1922. Questa banconota non era a disposizione del pubblico, ma fu utilizzato esclusivamente nei trasferimenti interbancari.\nEdoardo VIII (1936).\nNon ci furono emissioni di banconote durante il suo breve regno.\nGiorgio VI (1936-1952).\nNel settembre 1933, sir Basil Blackett fu nominato dalla Segreteria di Stato per le Colonie a guidare una commissione per considerare la partecipazione di diversi Stati malesi, compreso il Brunei, ai i profitti e le passivit\u00e0 della valuta degli Stabilimenti dello Stretto. Il rapporto Blackett raccomand\u00f2 che l'unico diritto di emettere moneta per l'area doveva essera affidato ad una commissione valutaria pan-Malese. Questa raccomandazione fu adottata dal Governo degli Stabilimenti dello Stretto, dagli Stati Malesi Federati, Stati Malesi non Federati e Brunei. La legislazione fu emanata dalla Straits Settlements Currency Ordinance (n. 23) del 1938, e ratificata dai diversi stati nel corso del 1939.\nDi 27.000.000 banconote da un dollaro e 5.600.000 da cinque dollari della stessa serie inviati in Malesia prima dell'invasione giapponese, 25.800.000 biglietti da un dollaro e 5.000.000 da cinque dollari arrivarono effettivamente. Del resto 700.000 banconote da un dollaro e 500.000 da cinque furono sequestrate dai tedeschi, quando uno dei loro predatori, l'Atlantis, cattur\u00f2 l'SS Automedonte; e inoltre 500.000 biglietti da un dollaro e 100.000 da cinque dollari andarono persi quando la nave che li trasportava, il SS Eumanes, fu affondata.\nNessuna di queste banconote fu mai messa in circolazione dal governo degli Stabilimenti dello Stretto, in modo che al momento dell'invasione giapponese erano ancora tenuti nelle casseforti del Tesoro a Singapore e nel Penang. Quando Penang fu evacuato nel dicembre del 1941, 600.000 banconote da un dollaro e 100.000 da cinque dollari furono abbandonati nel tesoro, dove caddero nelle mani dei giapponesi.\nA Singapore 4.200.000 banconote da un dollaro e 1.000.000 da cinque dollari furono distrutte e 21.000.000 banconote da un dollaro e 3.900.000 da cinque dollari furono spedite in India per sicurezza.\nQuando le forze britanniche rioccuparono Singapore nel settembre 1945, trovarono tutte le banconote abbandonate di questa serie, ad eccezione di un gruppo di circa mille banconote catturate nel Penang, nelle casseforti dei Giapponesi.\nTutte le scorte furono distrutte nel 1946, poich\u00e9 si temeva che le banconote dalla nave catturata potessero essere state consegnate dai tedeschi ai loro alleati giapponesi, e accumulate, pronte per essere poste in circolazione quando le banconote fossero entrate in corso. Non ci sono prove che queste banconote abbiano mai raggiunto la Malesia. Tutti i biglietti erano stati firmati dal L.G. Corney, il presidente della Board of Commissioners of Currency.\nAmministrazione militare britannica in Malesia (1945-1946).\nLe forze britanniche sbarcarono nel Penang il 3 settembre 1945 e a Singapore il 5 settembre 1945 e gradualmente rioccuparono l'intera Malesia britannica.\nFino al 1\u00ba aprile 1946, le finanze del paese furono amministrata dal dipartimento del \"Controller of Finance and Accounts\" (controllore delle finanze e del bilancio) del \"Royal Army Pay Corps\", e la moneta fu posta in circolazione contro il pagamento in sterline dal War Office per conto del Board of Commissioners of Currency Malaya.\nFu deciso che nessun tipo di valore devesse essere conferita alla cosiddetta banana money giapponese allora in circolazione, dato che era stato stimato che durante i tre anni e mezzo l'occupazione giapponese aveva emesso come minimo valuta per un valore di 4.000 milioni di dollari rispetto a un normale circolazione di circa 220 milioni del 1941 (Donnison p.\u00a0223). Il servizio di pagamento rese disponibili banconote da 1 cent a 10.000 dollari che erano state stampate in Gran Bretagna sia prima che durante l'occupazione ma che non erano state spedite in precedenza nella Malesia britannica. Inoltre la banconota da dieci dollari del 1940 emessa dal Board of Commissioners of Currency Malaya e le vecchie banconote degli Stabilimenti dello Stretto, ad eccezione di quelle da 1.000 o 10.000 dollari e da 10 e 25 cent, furono dichiarate a corso legale. Queste vecchie banconote furono tuttavia gradualmente ritirate, mano a mano che le nuove emissioni diventavano adeguate alle necessit\u00e0 del territorio.\nLe banconote di queste serie da 1 cent a 10 dollari furono datate 1\u00ba luglio 1941, quelle da 50, 100 e 1.000 dollars 1\u00ba gennaio 1942, mentre i biglietti da 10.000 furono firmate a datate al giorno della loro emissione. Il Chairman del Currency Board era H. Weisberg. I biglietti d'emergenza da 10 cent con il ritratto di Giorgio VI furono emessi il 15 agosto 1940, disegnati e stampati dal Survey Department (F.M.S.) a Kuala Lumpur con i numeri seriali di controllo. Il 1\u00ba settembre 1940, un'altra emissione di emergenza da 25 cent fu disegnata e stampata dal Survey Department con in ritratto di Giorgio VI. Il 1\u00ba luglio 1941, una nuova serie di emissioni regolari, con i tagli da 1, 5, 10, 20 e 50 cent furono stampate da Thomas de la Rue &amp; Co. Ltd., a Londra con il ritratto di Giorgio VI. Nella stessa data del 1\u00ba luglio 1941, le banconote da 1, 5 e 10 dollari furono incise e stampate da Waterlow &amp; Sons Ltd., Londra, e i maggiori taglia da 50, 100, 1000 e 10.000 furono stampati da Bradbury, Wilkinson &amp; Co. Ltd., nel Surrey, vicino a Londra.\nAmministrazione civile.\nL'amministrazione civile fu ripristinata il 1\u00ba aprile 1946; e dalla stessa data fu ricostituito il Board of Commissioners of Currency Malaya, con la \"Ordinance\" No.4 del 1946 a Singapore e la \"Ordinance\" No.5 del 1946 nell'Unione Malese. Il Board continu\u00f2 a operare con le stesse modalit\u00e0 di prima dell'occupazione giapponese.\nTutte le banconote che portavano una data precedente al 1\u00ba luglio 1941, furono demonetizzate il 31 agosto 1948.\nLe \"Currency Ordinance\" No. 44 del 1952 della Crown Colony of Singapore, No. 33 del 1951 della Federazione della Malesia, No. 10 del 1951 del Borneo del Nord e No. 1 del 1951 della Crown Colony of Sarawak diedero attuazione a un accordo tra quei governi e il Brunei per stabilire che il Board of Commissioners of Currency fosse l'unica autorit\u00e0 di emissione in Malesia e nel Borneo britannico. Questo accordo divenne effettivo il 1\u00ba gennaio 1952. Il Board era costituito da cinque membri:\ne da altri due scelti con un accordo dei governi partecipanti. Il presidente era il Segretario delle Finanze di Singapore."}
{"id": "2847259", "revid": "205250", "url": "https://it.wikipedia.org/wiki?curid=2847259", "title": "Candela Vetrano", "text": "Biografia.\nNasce il 9 agosto 1991 da H\u00e9ctor Vetrano e Mar\u00eda Victoria Vega. Ha due sorelle gemelle, Julieta e Paulina, e un fratellastro, Facundo.\nHa iniziato la sua formazione artistica da molto giovane, facendo studi di canto, teatro e commedia musicale e ballo. Nel 1999 fa la sua prima apparizione in televisione con \"Agrandadytos\". Nel 2002 inizia la sua carriera di modella per Mimo &amp; Co. Nel 2003, a soli undici anni inizia la sua carriera come attrice nella serie \"Rinc\u00f3n de luz\", nel ruolo di Estrella. La serie ha come protagonisti Soledad Pastorutti e Guido Kaczka ed \u00e8 prodotta da Cris Morena.\nNel 2005 interpreta una piccola parte in \"Flor - Speciale come te\" come Guillermina, una compagna di classe di Roberta Espinosa e Thomas Fritzenwalden. Nel 2006, interpreta Valeria San Sim\u00f3n, un personaggio antagonista che compete con Lali Esp\u00f3sito, in \"Chiquititas sin fin\". Dal 2007 fino al 2010, viene scelta per interpretare il personaggio co-protagonista Estefan\u00eda \"Tefi\" Elordi Rinaldi in tutte e quattro le stagioni di \"Teen Angels\".\nNel 2011 viene scelta come protagonista di \"Super T - Una schiappa alla riscossa\", nel ruolo di Poli Truper. A novembre la telenovela ha debuttato al Teatro \u00d3pera di Buenos Aires, con le canzoni della telenovela. Nel 2017 fa parte del cast di \"Cu\u00e9ntame como pas\u00f3\" nel ruolo di In\u00e9s, figlia di Antonio.\nDoppiatrici italiane.\nNelle versioni in italiano dei suoi film, Candela Vetrano \u00e8 stata doppiata da:"}
{"id": "2847260", "revid": "182396", "url": "https://it.wikipedia.org/wiki?curid=2847260", "title": "Celamantia", "text": ""}
{"id": "2847263", "revid": "119746645", "url": "https://it.wikipedia.org/wiki?curid=2847263", "title": "William Pelham Barr", "text": "Biografia.\nStudi\u00f2 alla Columbia University e alla George Washington University Law School; dal 1973 al 1977 lavor\u00f2 per la Central Intelligence Agency. \nRicopr\u00ec la carica di sostituto procuratore generale degli Stati Uniti dal maggio 1990 al 1991.\nFu il 77\u00ba procuratore generale degli Stati Uniti d'America sotto il presidente degli Stati Uniti d'America George H. W. Bush (41\u00ba presidente). Nominato dapprima come Facente funzioni nell'agosto 1991 in sostituzione del dimissionario Dick Thornburgh, in corsa per una candidatura al Senato, Barr fu confermato dal Senato dopo 2 giorni di audizioni \"inusualmente placide\", dove ricevette una buona ricezione sia da parte dei Repubblicani e dei Democratici, allora maggioranza alla Camera Alta.\nIl 7 dicembre 2018 \u00e8 stato scelto dal presidente Donald Trump per ricoprire nuovamente la carica di Procuratore generale dopo le dimissioni di Jeff Sessions. Il 14 febbraio 2019 il Senato conferma la nomina di Barr con 54 voti favorevoli e 45 contrari. Nel luglio 2020 il Dipartimento della Giustizia guidato da Barr, con il sostegno della Corte Suprema, ha dato nuovamente il via dopo diciassette anni di interruzione all'esecuzione delle condanne a morte dei detenuti destinati alla pena capitale da verdetti emessi dai tribunali federali. Il 14 dicembre 2020 Barr ha presentato le proprie dimissioni dalla carica di Procuratore generale a partire dal 23 dicembre successivo.\nVita privata.\nNel giugno del 1973 spos\u00f2 Christine Moynihan: la coppia ha 3 figlie."}
{"id": "2847271", "revid": "767487", "url": "https://it.wikipedia.org/wiki?curid=2847271", "title": "Francesco Biondo Dalla Casapiccola", "text": "Biografia.\nSi laurea a Roma nel 1990. Dopo un periodo di lavoro negli Stati Uniti, torna a Roma e inizia a collaborare con alcune societ\u00e0 di produzione italiane, come la Publispei al Festival di Sanremo o la Leader Cinematografica che produce serie TV per la RAI.\nPer TMC Monte Carlo crea le scenografie di numerosi programmi fra i quali \"Corpo a Corpo\", condotto da Alba Parietti, \"Se io fossi Sherlock Holmes\", \"Il Grande Gioco del Mercante in Fiera\" e Sette per uno, con Jocelyn. \nSempre con Jocelyn in veste di regista, nel 1999 e nel 2000 disegna le scene di \"Sette per uno\".\nDal 2000, in collaborazione con la collega Francesca Romana Salvi, firma le scene di altri programmi trasmessi dalla RAI, come \"Quiz Show\" condotto da Amadeus (conduttore televisivo), \"Top of the Pops\", \"Ritorno al presente (programma televisivo)\" o \"Circo Massimo Show\", nel 2008 e nel 2009.\nFin dalla seconda met\u00e0 degli anni '90 realizza anche le scenografie di opere teatrali e di concerti musicali, fra le quali quelle per \"Pia come la canto io\" di Gianna Nannini, per il \"Capo Horn\" Tour di Jovanotti, per l\"'Infinito\" Tour dei Litfiba, per il \"Tour blu\" di Claudio Baglioni e per il \"Live 8 Roma\".\nCarriera (parziale).\nTelevisione.\nPer TMC Monte Carlo ha lavorato dal 1992 con il programma \"Oscar Junior\", fino al 1996 con il programma \"Zap Zap\".\nPer la RAI ha iniziato a lavorare nel 1993, con il programma \"Moscacieca\", ma gi\u00e0 dal 1992 Francesco Biondo aveva curato i vari programmi dedicati al Festival di Sanremo. Inoltre ha curato le scenografie degli anni 2007, 2008, 2009 del \"Circo Massimo Show\", in onda su Rai 3"}
{"id": "2847284", "revid": "196390", "url": "https://it.wikipedia.org/wiki?curid=2847284", "title": "Oto Melara 105/14", "text": ""}
{"id": "2847286", "revid": "1305772", "url": "https://it.wikipedia.org/wiki?curid=2847286", "title": "William Barr", "text": ""}
{"id": "2847290", "revid": "767487", "url": "https://it.wikipedia.org/wiki?curid=2847290", "title": "Francesca Romana Salvi", "text": "Biografia.\nFrancesca Romana Salvi si laurea a Roma nel 1990. Nel 1992 inizia la collaborazione con alcune delle pi\u00f9 note societ\u00e0 di produzione italiane, come la Publispei al Festival di Sanremo o la Leader Cinematografica che produce serie TV per la RAI.\nDal 1993 crea le scenografie di numerosi programmi di TMC Monte Carlo fra i quali \"Corpo a Corpo\" condotto da Alba Parietti, \"Se io fossi Sherlock Holmes\" e \"Il Grande Gioco del Mercante in Fiera\" condotti da Jocelyn.\nNel 1999 e nel 2000 disegna le scene di \"Sette per uno\", con Gigi Sabani e la regia di Jocelyn, trasmesso in prima serata da Rai Uno.\nDal 2000, con il collega Francesco Biondo Dalla Casapiccola, firma le scene di altri programmi trasmessi dalla RAI, come \"Quiz Show\" condotto da Amadeus (conduttore televisivo), \"Top of the Pops\", \"Ritorno al presente (programma televisivo)\" o \"Circo Massimo Show\" con Bel\u00e9n Rodr\u00edguez, Fabrizio Frizzi e Ainett Stephens.\nDalla seconda met\u00e0 degli anni '90 si specializza anche in scenografie di opere teatrali e di concerti musicali, come ad esempio quelle per \"Pia come la canto io\" di Gianna Nannini, per il \"Capo Horn\" Tour di Jovanotti, per l\"Infinito\" Tour dei Litfiba, per il \"Tour blu\" di Claudio Baglioni e per il \"Live 8 Roma\". Si dedica anche alle scenografie di film come \"Il pane nudo (film)\", \"l'ospite segreto\" e \"Territori d'ombra\" e le scene di film in animazione 3D come \"L'apetta Giulia e la signora Vita\"."}
{"id": "2847303", "revid": "1573940", "url": "https://it.wikipedia.org/wiki?curid=2847303", "title": "Trot", "text": "Il Trot (hang\u016dl: \ud2b8\ub85c\ud2b8 o \ud2b8\ub86f\ud2b8; latinizzazione: Teuroteu o Teurotteu; McCune-Reischauer: T'\u016drot'\u016d o T'\u016drott'\u016d), pronunciato \"teuroteu\" in coreano (chiamato a volte anche \"ppongjjak\"), \u00e8 la forma pi\u00f9 antica di pop che ha avuto origine in Corea. Sviluppatosi negli anni immediatamente precedenti e contemporanei all'occupazione giapponese della nazione, il genere \u00e8 stato interpretato da cantanti famosi quali Tae Jin Ah e Song Dae Gwan, sebbene vi si siano cimentati anche musicisti rock come Cho Yong-pil.\nLa musica trot ha ricevuto una certa quantit\u00e0 di critiche da parte dei nazionalisti coreani, in quanto accusata di essere una mera derivazione del genere musicale giapponese enka, in special modo per quanto riguarda la sua scala musicale. Tuttavia, i difensori del genere affermano che il trot sia nato appena prima dell'invasione giapponese, e che si sia semplicemente sviluppato in maniera parallela all'enka senza tuttavia derivarne. \u00c8 il nome del trot che deriva, invece, da un'abbreviazione di quello della danza foxtrot, che ha influenzato il ritmo semplice del genere.\nLa popolarit\u00e0 della musica trot ha iniziato il suo declino negli anni '90, a causa dell'avvento della musica dance con la hit \"Hayeoga\" dei Seo Taiji and Boys, che ha designato l'inizio di una nuova epoca nella scena musicale pop coreana.\nIn anni recenti, tuttavia, si sta assistendo ad una riscoperta del trot grazie a nuovi artisti emergenti che prendono spunto da alcuni punti cardine del genere. Tra questi, vi \u00e8 Jang Yoon Jeong (\uc7a5\uc724\uc815), che fatto successo con il singolo crossover \uc5b4\uba38\ub098! (\"Eomeona!\", un'esclamazione simile a \"Oh mio dio!\"). Il successo della cantante ha portato a due filoni contrapposti di rivitalizzazione del trot: nel primo, i vecchi artisti trot si sono riscoperti ed hanno acquisito una nuova consapevolezza; nel secondo, nuovi giovani cantanti e gruppi sono emersi ed hanno debuttato portando avanti l'idea di un revival ed un ritorno del genere. Di questi ultimi fanno parte i famosi gruppi LPG, Super Junior-T, Epik High e Daesung dei Big Bang)."}
{"id": "2847308", "revid": "36426", "url": "https://it.wikipedia.org/wiki?curid=2847308", "title": "Craquel\u00e9", "text": ""}
{"id": "2847310", "revid": "36426", "url": "https://it.wikipedia.org/wiki?curid=2847310", "title": "Colori a olio", "text": ""}
{"id": "2847323", "revid": "287204", "url": "https://it.wikipedia.org/wiki?curid=2847323", "title": "Torneo di Wimbledon 1995 - Singolare femminile", "text": "Steffi Graf ha battuto in finale Arantxa S\u00e1nchez Vicario 4-6 6-1 7-5."}
{"id": "2847324", "revid": "1543377", "url": "https://it.wikipedia.org/wiki?curid=2847324", "title": "Ritratto d'uomo (Petrus Christus)", "text": "Ritratto d'uomo \u00e8 un dipinto olio su tavola (47,6x35,2\u00a0cm) di Petrus Christus, datato 1475 circa e conservato nel Los Angeles County Museum of Art.\nDescrizione e stile.\nL'opera ritrae un uomo sconosciuto, di elevato rango sociale a giudicare dal suo abbigliamento. La giubba \u00e8 infatti bordata di pelliccia e sembra di raso, mentre la berretta cilindrica e il colletto sono di stoffa nera, il colore pi\u00f9 costoso.\nLa posa \u00e8 tipicamente di tre quarti, lo sfondo scuro e la rappresentazione \u00e8 estremamente essenziale, in contrasto, come accade anche per gli altri grandi maestri fiamminghi, con la produzione sacra, pi\u00f9 sfarzosa e ricca di dettagli descrittivi.\nLa luce \u00e8 radente ed illumina l'effigie come se si affacciasse da una nicchia, facendo emergere gradualmente i lineamenti e le sensazioni del personaggio. L'uso dei colori a olio, come tipico nella scuola fiamminga, permette poi un'acuta definizione della luce, con morbidissimi passaggi tonali, che riescono a restituire la diversa consistenza dei materiali.\nL'opera viene spesso indicata come possibile modello per i ritratti dell'italiano Antonello da Messina, che fu forse in contatto con Petrus Christus in occasione di un possibile viaggio in Italia del fiammingo. Ma rispetto alle opere dell'italiano \u00e8 evidente come in questo ritratto l'attenzione del pittore sia concentrata sugli effetti di luce, a scapito dell'individuazione psicologica e della sintesi formale presente invece nelle opere del siciliano."}
{"id": "2847328", "revid": "287204", "url": "https://it.wikipedia.org/wiki?curid=2847328", "title": "Torneo di Wimbledon 1994 - Singolare femminile", "text": "Conchita Mart\u00ednez ha battuto in finale Martina Navr\u00e1tilov\u00e1 6-4 3-6 6-3."}
{"id": "2847331", "revid": "287204", "url": "https://it.wikipedia.org/wiki?curid=2847331", "title": "Torneo di Wimbledon 1993 - Singolare femminile", "text": "Steffi Graf ha battuto in finale Jana Novotn\u00e1 7-6 1-6 6-4."}
{"id": "2847333", "revid": "729019", "url": "https://it.wikipedia.org/wiki?curid=2847333", "title": "Fresia F10", "text": "Il Fresia F10, anche chiamato in ambito militare motocarrello MTC 80, era un piccolo carrello motorizzato prodotto dall'azienda italiana Fresia Spa ed in dotazione al corpo degli Alpini dell'Esercito Italiano.\nStoria.\nSviluppo.\nNegli anni settanta il Ministero della difesa espresse l'intenzione di valutare l'introduzione di un mezzo meccanico per dotare le proprie truppe da montagna, gli Alpini, nel trasporto di parti di artiglieria in sostituzione del trasporto ad uso animale.\nLa Fresia realizz\u00f2 un prototipo, un semplice carrello ruotato e motorizzato che, valutato dalla commissione esaminatrice, venne approvato in via sperimentale con una commissione per 36 esemplari.\nImpiego operativo.\nIl veicolo veniva utilizzato dai reparti Alpini dell'Esercito italiano per il trasporto di parti di artiglieria da montagna, ad esempio l'obice Oto Melara 105/14 in sostituzione dei muli.\nDescrizione tecnica.\nSpesso viene fatta confusione tra i motocarrelli \"MTC 80\" (cio\u00e8 il Fresia F10) e \"MTC 90\" (cio\u00e8 il Fresia F18). Infatti su internet si trova in genere descrizione dell'ultimo modello F18 indicandolo erroneamente come MTC 80. Probabilmente nelle caserme si \u00e8 continuato a chiamarlo per abitudine MTC 80, modello del resto piuttosto raro, che pochi hanno realmente utilizzato.\nL'MTC 90/Fresia F18 venne introdotto nell'esercito all'inizio degli anni novanta, a seguito della radiazione dei 36 prototipi in uso precedentemente, cio\u00e8 motocarrello MTC 80/Fresia F10, introdotto a inizi anni ottanta e radiato verso il 1988. L'MTC 80 \u00e8 una versione di motocarrello leggermente pi\u00f9 piccola, con volante e 4 ruote motrici e sterzanti, motore Briggs&amp;Stratton 4 tempi monocilindrico (senza la barra poggiapiedi cos\u00ec pronunciata come sul successivo Fresia F18). Sostanzialmente nell'uso erano equivalenti, cio\u00e8 semplicemente dei motocarrelli, e solo parzialmente sostituivano la funzione di trasporto dei muli."}
{"id": "2847334", "revid": "1310927", "url": "https://it.wikipedia.org/wiki?curid=2847334", "title": "Paul Alo'o Efoulou", "text": ""}
{"id": "2847336", "revid": "123447347", "url": "https://it.wikipedia.org/wiki?curid=2847336", "title": "Bobtail", "text": "Il bobtail \u00e8 una razza canina di origine britannica riconosciuta dalla FCI (Standard N. 16, Gruppo 1, Sezione 1).\nStoria.\nLe origini del bobtail sono alquanto incerte. Come altri cani da pastore europei discende dal ceppo comune dei cani da pastore dell'Asia occidentale. Per quanto riguarda le origini pi\u00f9 recenti, alcuni sostengono sia originario della contea di Dorset, mentre altri lo vogliono dell'Oxfordshire, e altri ancora del Wilthshire o del Sussex.\nL'esordio del bobtail alle esposizioni non fu tra i pi\u00f9 felici. Tre soggetti presentati all'Exp\u00f2 di Birmingham nel 1873, vennero bocciati clamorosamente ed ebbero solo un premio secondario. Tra il 1885 e il 1888 fu redatto il primo standard, rimasto pressoch\u00e9 immutato fino ad ora, nel 1888 fu fondato il primo club di razza. Intorno agli anni cinquanta del Novecento, il bobtail incontr\u00f2 finalmente un notevole successo fra gli appassionati.\nDescrizione.\nIl cane in genere nasce con una coda lunga, ma era diffusa la pratica della caudectomia, ovvero l'asportazione della coda. I colori sono qualsiasi tonalit\u00e0 del grigio, brizzolato o blu. Testa, collo e arti anteriori bianchi, con o senza macchie grigie. Corpo e treno posteriore devono essere di colore uniforme, con o senza piccole macchie bianche. Pelo abbondante, di tessitura ruvida, irsuto e privo di boccoli. Sottopelo lanoso e impermeabile e feltrato. Le orecchie sono piccole e portate ai due lati della testa. Cranio voluminoso e piuttosto quadrato. Muso forte, quadrato e tronco, di lunghezza pi\u00f9 o meno pari al totale della testa. Stop ben marcato. I piedi sono piccoli, rotondi, con dita ben curvate e privi di speroni.\nCarattere.\nLo standard parla chiaro: \u00e8 un cane docile, equilibrato e obbediente. Nei primi anni di vita ha un carattere molto esuberante e affettuoso che si placa con la crescita. Coraggioso quando serve, \u00e8 leale ed affidabile, senza manifestazioni di aggressivit\u00e0 immotivate, in effetti \u00e8 perlopi\u00f9 sornione e, anche quando capita che sfoderi la sua grinta, rimane sempre malleabile. Conserva un fortissimo istinto di protezione che deriva dal tradizionale ruolo di cane pastore. Pu\u00f2 capitare che tenda infatti a riunire il proprio \"branco umano\" con percorsi circolari e tirando delicatamente per una mano, un braccio o, se adeguatamente educato, per la manica chi si allontana troppo dal gruppo.\nCure.\nHa bisogno di una dieta il pi\u00f9 possibile equilibrata e completa che gli fornisca un adeguato apporto energetico. Preferisce lunghe passeggiate tranquille piuttosto che corse forzate dietro una bicicletta. Ideale per lui \u00e8 un ampio giardino ma si adatta bene anche all'appartamento.\nConsigli.\nL'apparente grande mole (pesa da adulto 30\u00a0kg per le femmine e circa 35/40\u00a0kg per i maschi) \u00e8 data dal mantello che, proprio a causa del suo volume, richiede un minimo di cure. In genere \u00e8 sufficiente una spazzolata ogni quindici giorni per tenerlo in ordine e in bell'aspetto. Ha per\u00f2 bisogno di particolare attenzione all'igiene delle orecchie, perch\u00e9 il pelo vi cresce copioso. Trattandosi di un cane dal pelo lungo e folto, \u00e8 bene tenere lontani eventuali parassiti raccolti all'aria aperta, soprattutto durante la stagione calda . \u00c8 buona abitudine tagliare o legare il ciuffo davanti agli occhi.\nDiffusione.\nNel 2012 l'ENCI ha contato 71 cuccioli iscritti ai libri genealogici. La sua diffusione \u00e8 costante, ma abbastanza in calo rispetto allo scorso decennio."}
{"id": "2847339", "revid": "1543377", "url": "https://it.wikipedia.org/wiki?curid=2847339", "title": "Vaccinazione", "text": "La vaccinazione consiste nella somministrazione di un vaccino sia a scopo profilattico (vaccinoprofilassi) che a scopo terapeutico (vaccinoterapia).\nLa vaccinoprofilassi \u00e8 un tipo di vaccinazione effettuata per creare uno stato immunitario nei confronti di una o pi\u00f9 malattie, attivando le componenti del sistema immunitario a rispondere meglio ad uno specifico agente patogeno. La sua efficacia \u00e8 in relazione alla sua estensione nei confronti della popolazione; essa \u00e8 assoluta solo nel caso in cui tutta la popolazione che si vuole proteggere sia stata vaccinata. A causa dei costi di una vaccinazione di massa, essa viene praticata per malattie infettive con mobilit\u00e0 e/o mortalit\u00e0 elevata, e contro cui non esistano altri metodi profilattici.\nLa vaccinoterapia \u00e8 invece un tipo di vaccinazione effettuata a scopo terapeutico contro una malattia, quando questa \u00e8 gi\u00e0 in atto, con lo scopo di potenziare gli anticorpi presenti nell'organismo.\nLa vaccinazione \u00e8 un fondamentale intervento di Sanit\u00e0 Pubblica, che si prefigge di proteggere da malattie gravi o potenzialmente letali sia l'individuo che la comunit\u00e0, anche attraverso meccanismi di \"immunit\u00e0 di gregge\". Alcune vaccinazioni sono state rese obbligatorie per legge, mentre altre sono assiduamente consigliate dai medici territoriali. Per rendere le vaccinazioni pi\u00f9 efficaci vengono stilate successioni cronologiche, riassunte nei cosiddetti \"calendari vaccinali\", predisposti dalle autorit\u00e0 sanitarie nazionali, e che riguardano principalmente le vaccinazioni in ambito pediatrico.\nLe vaccinazioni di profilassi sono un presidio preventivo fondamentale per la salute del bambino, e negli ultimi decenni hanno permesso di ridurre in maniera estremamente rilevante sia il numero di patologie gravi, che la mortalit\u00e0 dei bambini vaccinati e le forme di disabilit\u00e0 infantile nel mondo. L'occasionale rinuncia di alcuni genitori alle vaccinazioni consigliate per i propri figli, spesso sulla base di fuorvianti informazioni pseudoscientifiche o di credenze errate sulla reale sicurezza dei vaccini, ha portato negli ultimi anni ad una ripresa dell'incidenza di malattie gravi o potenzialmente mortali (che sarebbero facilmente evitabili tramite semplici vaccinazioni) in migliaia di bambini.\nI vaccini attualmente disponibili sono estremamente sicuri e, nel corso degli anni, medici e ricercatori li hanno resi sempre pi\u00f9 efficaci.\nStoria.\nLa nascita della vaccinazione viene fatta risalire, secondo la storiografia pi\u00f9 accreditata, all'anno 1796 ad opera di un geniale medico di campagna: Edward Jenner. Fin dalle sue origini la vaccinazione, intesa come metodo di immunizzazione attraverso l'inserimento nel corpo umano di un agente patogeno attenuato o di una sua subunit\u00e0, \u00e8 stata oggetto di un feroce dibattito tra sostenitori ed oppositori; tuttavia, risulta evidente l'importanza che essa ha rivestito nella storia moderna e che continua ad avere in quella contemporanea.\nNon \u00e8 un caso, che sia considerata tra le pi\u00f9 grandi scoperte mediche fatte dall'uomo e che l'influenza, che essa possiede per impatto sulla salute, sia stata uguagliata alla possibilit\u00e0 per la popolazione di accedere all'acqua potabile.\nEfficacia.\nNella tabella sono mostrati i casi avvenuti negli Stati Uniti nel 2009 di alcune patologie paragonati con quelli avvenuti in altri anni.\nUno studio facente parte del piano vaccinale italiano 2017-2019 del ministero della salute ha evidenziato come i vaccini facciano risparmiare molto in cure, ospedalizzazioni e farmaci prevenendo le malattie ed evitando le spese che si sosterrebbero curandole. Tali valori sono destinati ad aumentare di anno in anno, in quanto i soggetti vaccinati restano immunizzati e a questi si aggiungono quelli vaccinati negli anni successivi. Quindi ogni anno aumenta il numero di casi evitati e di conseguenza il relativo risparmio.\nLa stima del risparmio medio annuo sui costi sociali ottenuto grazie ai principali vaccini presenti in Italia nel periodo 2017-2019 \u00e8 stata la seguente:\nCritiche e aspetti controversi.\nNel tempo vi sono state diverse campagne volte a mettere in dubbio l'efficacia o la sicurezza dei vaccini. Ad esempio, i vaccini o i loro eccipienti sono stati accusati erroneamente di essere possibili cause di autismo, ADHD, sindromi autoimmuni e altri tipi di patologie. Tuttavia queste affermazioni sono state confutate da centinaia di studi che hanno dimostrato l'assenza di nesso tra le suddette patologie e i vaccini, nonch\u00e9 l'assoluta sicurezza ed efficacia degli stessi.\nStando ai dati riscontrati tramite una ricerca condotta da Vaccine Confidence Project nel 2016 lo scetticismo nei confronti dei vaccini risulta estremamente variabile per regione geografica, con percentuali maggiori in Europa: si passa dalla Francia, dove il 41% della popolazione nutre dubbi in particolare sulla loro sicurezza, alla Russia e all'Italia dove le percentuali sono rispettivamente il 27% e il 21%. In USA (13%), Germania (10%), Regno Unito (9%) le percentuali sono pari o inferiori alla media mondiale, che si assesta intorno al 12%.\nStudi.\nCentinaia di studi compiuti nel corso dei decenni hanno dimostrato la grande sicurezza dei vaccini, ed hanno confutato sulla base dell'evidenza scientifica le controversie pseudoscientifiche relative ai loro ipotetici effetti collaterali.\nLa American Academy of Pediatrics (Accademia Americana di Pediatria) ha raccolto, in un documento pubblicato nell'aprile 2013, 45 importanti studi scientifici internazionali sulla sicurezza dei vaccini.\nIn tali studi \u00e8 stata dimostrata chiaramente la mancanza di correlazione tra la somministrazione dei vaccini e lo sviluppo di autismo, e che le probabilit\u00e0 di sviluppare una forma di autismo non sono correlate ad una somministrazione maggiore degli antigeni presenti nel vaccino.\nLa comparazione fra bambini vaccinati nei tempi consigliati dal calendario vaccinale ed i bambini vaccinati fuori da questi periodi di tempo ha dimostrato che non c'\u00e8 nessun beneficio nel ritardare la vaccinazione e che vaccinare i bambini nel periodo previsto non porta rischi di reazioni avverse, nemmeno nei bambini con problemi congeniti nel metabolismo.\nInoltre, \u00e8 stato dimostrato che le vaccinazioni non portano ad un aumento del rischio di convulsioni febbrili nelle 6 settimane successive alla vaccinazione e, per quanto riguarda il vaccino trivalente (MPR), \u00e8 stata ripetutamente smentita l'ipotesi che questo vaccino potesse causare un disturbo pervasivo dello sviluppo, malattie infiammatorie croniche intestinali, encefaliti, meningiti asettiche o autismo.\nLegislazione.\nLe vaccinazioni obbligatorie hanno lo scopo di tutelare la salute pubblica e quella del singolo cittadino. Nel caso di malattie epidemiche, la libert\u00e0 di cura del singolo si concilia con il dovere delle autorit\u00e0 sanitarie di evitare il propagarsi di virus o batteri pericolosi per la salute della popolazione.\nSecondo il principio della libert\u00e0 di cura, la decisione ultima sull'adozione di una terapia spetta esclusivamente al paziente e al suo medico curante; a loro volta, i pazienti affetti da una malattia trasmissibile, che non adottano le cure a disposizione, e le misure necessarie a evitare il contagio di altre persone (o che non avvertono dei rischi legati alla loro malattia), assumono per\u00f2 una responsabilit\u00e0 penale nei confronti delle altre vittime del contagio. L'esecuzione di determinate vaccinazioni imposte per legge pu\u00f2 essere imposta come precondizione per l'iscrizione di un minore nelle scuole dell'obbligo.\nFrancia.\nIn Francia attualmente vi sono tre vaccini obbligatori (difterite, tetano e polio) e otto raccomandati (pertosse, epatite B, Haemophilus, pneumococco, meningococco C, morbillo, parotite e rosolia).\nIl 4 luglio 2017 il primo ministro Edouard Philippe durante un discorso all'Assemblea Nazionale ha affermato che a partire dal 2018 i vaccini raccomandati diverranno obbligatori, aumentando cos\u00ec a 11 il numero totale. Tale decisione venne presa essenzialmente per due motivi, ovvero la relativamente bassa percentuale di vaccinazioni rispetto alla nota percentuale del 95% (secondo l'allora ministro della Salute, l'ematologa Agn\u00e8s Buzyn, almeno il 70 per cento dei bambini francesi riceve dieci vaccinazioni tra obbligatorie e consigliate, e l\u201980 per cento di loro almeno 8) e per risolvere la querelle relativa al vaccino anti polio (dal 2008 non pi\u00f9 disponibile singolarmente ma solo in formulazioni combinate con altri vaccini non obbligatori, cosa che oltre ad aumentare i costi ledeva anche la libert\u00e0 di scelta; il Consiglio di Stato aveva successivamente intimato al governo di rendere disponibili le formulazioni singole per i vaccini obbligatori).\nItalia.\nIn Italia durante il fascismo, con il Regio Decreto 27 luglio 1934, n. 1265 fu resa obbligatoria la vaccinazione antivaiolosa, fino alla sua sospensione con la Legge n.323/1977. Sempre durante il regime fascista, con la legge n.891/1939, fu resa obbigatoria la vaccinazione contro la difterite per tutti i bambini fino a 10 anni di et\u00e0.\nOggi esistono dei vaccini obbligatori per legge e vaccini raccomandati. Entrambi seguono un \"calendario vaccinale\" ben definito.\nEsistono anche delle vaccinazioni consigliate da effettuare in caso di viaggi all'estero, in particolare in Stati o zone caratterizzate da un'alta endemia per determinate patologie infettive.\nIn Italia, il Ministero della Salute, attraverso l'Ufficio VIII della Direzione della Programmazione Sanitaria, eroga gli indennizzi ai soggetti che dovessero eventualmente essere danneggiati in modo irreversibile da vaccinazioni, trasfusioni e somministrazione di emoderivati infetti, ai sensi della Legge 210/92 Legge 25 febbraio 1992, n. 210 (in Gazzetta Ufficiale, 6 marzo, n. 55) e successive modificazioni. Nello stesso senso va la Legge 229/2005.\nIl Decreto Ministeriale del 7 aprile 1999 (e il Piano Sanitario Nazionale 1998-2000 di cui ord. n. 228 del 10/12/1998) stabiliva che le vaccinazioni obbligatorie fossero quattro: antidifterite, antitetanica, antipoliomielite antiepatite virale B.\nLe vaccinazioni consigliate non obbligatorie in et\u00e0 pediatrica erano: l'antimorbillo-parotite-rosolia (MPR), la vaccinazione contro le infezioni invasive da Haemophilus influenzae b, l'antimeningococcica, l'antiparotite, l'antirosolia.\nA seguito della legge n. 119 del 31 luglio 2017, nata per rendere obbligatorie le vaccinazioni nei confronti di malattie a rischio epidemico e per raggiungere e mantenere la soglia di copertura vaccinale del 95%, come raccomandato dall'OMS, il Governo Gentiloni reintroduce l'obbligatoriet\u00e0 delle vaccinazioni per i minori fino ai 16 anni aggiungendo, alle quattro gi\u00e0 obbligatorie (difterite, tetano, poliomielite ed epatite B), quelle per morbillo, parotite e rosolia, pertosse, Haemophilus tipo b e varicella. La stessa legge prevede inoltre quattro vaccinazioni fortemente raccomandate, ma non obbligatorie, ad offerta attiva e gratuita da parte di Regioni e Province autonome: l'anti-meningococcica B, l'anti-meningococcica C, l'anti-pneumococcica e l'anti-rotavirus.\nLe vaccinazioni obbligatorie, per i nati dal 2001, secondo il calendario di riferimento (di seguito riportato), sono gratuite.\nPer chi non vaccina i figli \u00e8 prevista una sanzione amministrativa pecuniaria da 100 euro a 500 euro proporzionata alla gravit\u00e0 dell'inosservanza (es. vaccinazioni omesse). Le nuove regole sono entrate in vigore dall'anno scolastico 2017/2018. La sanzione estingue l'obbligo della vaccinazione ma non permette comunque la frequenza all'asilo nido e alle scuole dell'infanzia a meno di adempimento delle vaccinazioni. L'esonero \u00e8 previsto \"ove sussista un accertato pericolo per la salute dell'individuo\".\nNel 2007 la Regione Veneto sospese l'obbligo vaccinale proponendo tutte le vaccinazioni come raccomandate o consigliate. Il 15 luglio 2017, a seguito dell'approvazione del decreto-legge n.73 del 7 giugno 2017 (poi convertito in legge), il governatore della Regione Veneto Luca Zaia annunci\u00f2 il ricorso alla Corte Costituzionale per presunta incostituzionalit\u00e0 del provvedimento, ricorso bocciato dalla consulta a novembre 2017. La sentenza afferm\u00f2 che il decreto fosse giustificato dal calo delle vaccinazioni, e quindi volto a tutelare la salute individuale e collettiva e fondato sul dovere di solidariet\u00e0 nel prevenire e limitare la diffusione di alcune malattie.\nL'aumento della copertura vaccinale, al 2020, ha riportato un crollo dei casi di morbillo e rosolia: da aprile a fine ottobre 2020 non \u00e8 stato segnalato all\u2019ISS alcun caso.\nLa legge n. 210/1992 introdusse per la prima volta in Italia il diritto al risarcimento da danno vaccinale e i relativi requisiti di accesso.\nStati Uniti.\nOgni stato ha la sua legislazione che richiede obbligatoriamente che ogni infante per essere ammesso a scuola debba essere munito di documenti che attestino l'avvenuta vaccinazione con quei vaccini richiesti dalla legge, tutti gli stati consentono delle deroghe per specifiche ragioni mediche (allergie al vaccino, sistema immunitario malato), e, ad esclusione di Virginia Occidentale e Mississippi per motivazioni legate alla religione\nNel 1922 la costituzionalit\u00e0 della vaccinazione infantile fu esaminata dalla Corte suprema nel caso \"Zucht v. King\" che decise che una scuola pu\u00f2 negare l'ammissione ai bambini che non hanno fornito una certificazione di vaccinazione, motivando la decisione con la necessit\u00e0 della protezione della salute pubblica.\nIl 30 giugno 2015 il governatore della California firm\u00f2 una legge che rimosse la facolt\u00e0, esistente in quello stato, di non vaccinarsi per motivazioni personali (mantenendo tuttavia tale eventualit\u00e0 in caso di motivazioni mediche). La scelta di tale legge avvenne dopo un'epidemia di morbillo scoppiata alla fine dell'anno precedente nello Stato.\nCalendario vaccinale.\nIl Calendario vaccinale stabilisce la tempistica delle vaccinazioni. Questa \u00e8 determinata dalla epidemiologia dell'infezione verso cui \u00e8 rivolta la vaccinazione e dal grado di maturit\u00e0 del sistema immunitario del bambino, che gli permette di rispondere adeguatamente alle vaccinazioni, in modo da assicurare un'immunit\u00e0 duratura nei confronti del virus o del batterio che causa quella determinata malattia.\nLa prima vaccinazione viene somministrata, per i nati dal 2017, come combinato esavalente. Il vaccino include poliomielite, difterite, tetano, pertosse, epatite B ed haemophilus influenzae (tipo b), tutte malattie legate a patologie di difficile curabilit\u00e0 che potrebbero altrimenti mettere in serio pericolo la vita o la salute del bambino.\nLa prima vaccinazione viene effettuata al terzo mese, con successivi richiami al quinto e all'undicesimo mese. Per il vaccino anti-polio, tra le dosi deve intercorrere il seguente periodo:\nPer il vaccino anti-polio inoltre \u00e8 previsto un richiamo a 5 o 6 anni; per i nati dal 2004 in poi, questo richiamo si effettua nel corso del sesto anno; per l'anti-difterite e anti-tetanica vanno invece effettuati richiami periodici: il primo a 5 anni, i successivi ogni 10 anni. Anche per il vaccino anti-Haemophilus influenzae tipo B \u00e8 previsto un richiamo a 5 anni.\nAll'inizio del secondo anno viene somministrata, per i nati dal 2017, la vaccinazione tetravalente anti-morbillo, anti-parotite, anti-rosolia e anti-varicella; per questa vaccinazione \u00e8 necessario effettuare un richiamo al sesto anno di vita.\nAltri vaccini facoltativi sono l'anti-pneumococcica, l'anti-meningococcica, l'anti-rotavirus e l'anti-influenzale.\nCopertura vaccinale nel mondo.\n\"(Fonti: OMS, UNICEF - Anno 2019)\""}
{"id": "2847353", "revid": "212348", "url": "https://it.wikipedia.org/wiki?curid=2847353", "title": "Ritratto d'uomo (Antonello da Messina Londra)", "text": "Ritratto d'uomo \u00e8 un dipinto olio su tavola (25,5x35,5\u00a0cm) di Antonello da Messina, datato 1475-1476 circa e conservato nella National Gallery di Londra. \u00c8 noto anche per essere stato il soggetto della quarta serie della banconota da 5.000 lire italiane, stampata dal 1979 al 1983.\nDescrizione e stile.\nL'opera ritrae un uomo sconosciuto, di ceto sociale medio-alto a giudicare dall'abbigliamento. La giubba in pelle lascia intravedere la camicia bianca, mentre in testa l'uomo ha una berretta rossa di panno.\nLa posa \u00e8 di tre quarti contrariamente alla tradizione dell'epoca (come nel caso di Piero della Francesca nel suo \"Dittico dei Duchi d'Urbino\" degli Uffizi, uno degli esempi pi\u00f9 noti), lo sfondo scuro e la rappresentazione essenziale derivano dai modelli fiamminghi, in particolare di Petrus Christus che forse Antonello conobbe direttamente in Italia.\nLa luce \u00e8 radente ed illumina il volto come se si affacciasse da una nicchia, facendo emergere gradualmente i lineamenti e le sensazioni del personaggio. Lo sguardo acuto e penetrante, rivolto verso l'osservatore, mostra una personalit\u00e0 viva. L'uso dei colori a olio permette un'acuta definizione della luce, con morbidissimi passaggi tonali, che riescono a restituire la diversa consistenza dei materiali.\nA differenza delle opere fiamminghe per\u00f2 Antonello defin\u00ec anche una salda impostazione volumetrica della figura, con semplificazioni dello stile \"epidermico\" dei fiamminghi che permette di concentrarsi su altri aspetti, quali il dato fisiognomico individuale e la componente psicologica.\nUn'analisi a raggi X ha rivelato che gli occhi erano in origine orientati diversamente. Forse originariamente esisteva un parapetto dipinto da cui il personaggio si affacciava, poi tagliato via in epoca imprecisata. Alcuni hanno anche ipotizzato che l'opera possa essere un autoritratto."}
{"id": "2847357", "revid": "767487", "url": "https://it.wikipedia.org/wiki?curid=2847357", "title": "A donne con gli amici", "text": "A donne con gli amici (\"Foxes\") \u00e8 un film del 1980, diretto da Adrian Lyne ed interpretato da Jodie Foster.\nTrama.\nQuattro ragazze, Annie, Madge, Deirdre e Jeanie, convivono insieme fra mille problemi familiari. Durante una festa alla quale prendono parte con tante persone, alcuni teppisti devastano il tutto attirando l'attenzione della polizia. Madge finir\u00e0 con lo sposare un uomo molto pi\u00f9 grande di lei.\nProduzione.\nDistribuito dalla Casablanca Filmworks, si tratta del primo film diretto da Lyne, un esordio definito \u00absottovoce\u00bb ma eseguito con delicatezza, un dramma che \u00e8 in realt\u00e0 una commedia.\nDistribuzione.\nData di uscita.\nIl film venne distribuito in varie nazioni, fra cui:\nIn Italia il film ebbe la sua prima proiezione a Roma il 8 agosto 1986; venne quindi distribuito nelle sale nel 1987.\nIncassi.\nIl film ha incassato un totale di 7,470,348 dollari negli USA e nella prima settimana 221,141 dollari."}
{"id": "2847361", "revid": "2134764", "url": "https://it.wikipedia.org/wiki?curid=2847361", "title": "Henri Bedimo", "text": ""}
{"id": "2847367", "revid": "124123", "url": "https://it.wikipedia.org/wiki?curid=2847367", "title": "Isao Kimura", "text": "Ha recitato in diversi film di Akira Kurosawa, il primo dei quali fu \"Cane randagio\" (1949), in cui imperson\u00f2 il criminale Yusa. Il suo ruolo pi\u00f9 noto \u00e8 comunque quello del giovane Katsushiro ne \"I sette samurai\" (1954).\n\u00c8 morto di cancro all'esofago nel 1981, a 58 anni."}
{"id": "2847368", "revid": "30618708", "url": "https://it.wikipedia.org/wiki?curid=2847368", "title": "Francesca R. Salvi", "text": ""}
{"id": "2847370", "revid": "1005847", "url": "https://it.wikipedia.org/wiki?curid=2847370", "title": "Augusto Battaglia", "text": "Titolo di studio: Laurea con lode in Lettere, Storia Moderna.\nProfessione: Operatore sociale.\n-1971-1984, Direttore del Centro di Formazione professionale e responsabile dei servizi sociali e sanitari della Comunit\u00e0 di Capodarco, Roma.\n-1972-1984, Membro della Rete Europea dei Centri di Riabilitazione CEE.\n-1989-1992, Presidente A Roma Insieme.\n-1994-1996, Presidente ISTISS, Istituto Studi di Servizio Sociale.\n-1994-1997, Vice presidente nazionale Comunit\u00e0 di Capodarco.\n-2011-2013, Federanziani Comitato Scientifico.\n-Membro di Gruppi di lavoro in materia sociale, sanitaria, formazione professionale e lavoro presso Ministero della sanit\u00e0, Ministero del lavoro e della previdenza sociale, Dipartimento per gli affari sociali, Provincia di Roma, Regione Emilia Romagna, Unione europea.\n\u00c8 stato esponente dei Democratici di Sinistra. \u00c8 stato eletto alla Camera dei deputati nel 1992, e poi riconfermato nel 1996 e 2001, nel collegio maggioritario di Roma-Don Bosco, in rappresentanza della coalizione di centrosinistra.\nAttivit\u00e0 politica:\n-1976-1984 Consigliere X Circoscrizione Comune di Roma.\n-1980-1985 Membro del Comitato di gestione USL RM10.\n-1985-1990 Consigliere nazionale ANCI.\n-1984-1992 Consigliere Comunale Roma, Commissione Politiche Sociali e Sanit\u00e0.\n-1992-1994, 1996-2005 Deputato, Commissione Affari Sociali.\n-2005-2010, Consigliere Regionale Lazio.\n-2005-2008, Assessore alla Sanit\u00e0 Regione Lazio.\n-2005-2009, Consigliere di Amministrazione, AIFA, Agenzia Italiana del Farmaco.\n-2006-2013, Consigliere di Amministrazione Fondazione Policlinico Tor Vergata.\nNella XIV Legislatura \u00e8 membro della commissione Affari Sociali, ma lascia il suo incarico di deputato all'indomani delle elezioni regionali del 2005, optando per il seggio al consiglio regionale del Lazio.\nNel 2005 eletto nel Consiglio regionale del Lazio assume la carica di Assessore alla Sanit\u00e0.\nDopo il commissariamento della sanit\u00e0, \u00e8 eletto vice presidente della Commissione Lavoro e politiche sociali."}
{"id": "2847375", "revid": "767487", "url": "https://it.wikipedia.org/wiki?curid=2847375", "title": "Torneo di Wimbledon 1992 - Singolare femminile", "text": "Steffi Graf ha battuto in finale Monica Seles 6-2 6-1."}
{"id": "2847377", "revid": "2008143", "url": "https://it.wikipedia.org/wiki?curid=2847377", "title": "Ilid\u017ea", "text": "Ilid\u017ea (in cirillico serbo \"\u0418\u043b\u0438\u045f\u0430\") \u00e8 un comune della Federazione di Bosnia ed Erzegovina situato nel Cantone di Saraievo con 71.892 abitanti al censimento 2013. \n\u00c8 situato nella periferia della capitale Saraievo."}
{"id": "2847378", "revid": "1971044", "url": "https://it.wikipedia.org/wiki?curid=2847378", "title": "George Ade", "text": "Fu un narratore di vena umoristica attivo a cavallo tra Ottocento e Novecento.\nBiografia.\nNato nell'Indiana, a Kentland, in una numerosa famiglia con sette figli, frequent\u00f2 la Purdue University diventando membro di una confraternita universitaria. Uno degli altri membri della confraternita, la Sigma Chi, era il futuro cartoonist John T. McCutcheon, fraterno amico di Ade per tutto il resto della vita.\nLaureatosi nel 1887, Ade trova lavoro nel 1890 al \"Chicago Morning News\" (che poi diventer\u00e0 il \"Chicago Record\"), giornale dove lavora McCutcheon che gli illustrer\u00e0 la sua rubrica \"Stories of the Streets and of the Town\".\nLa reputazione letteraria di Ade si basa sulla sua capacit\u00e0 di raccontare con umorismo il formarsi del carattere americano in un periodo di grande importanza per la storia degli Stati Uniti. \u00c8 il momento della prima ondata di migrazione dalle campagne in citt\u00e0, l'inurbamento di grandi masse contadine che portano a una rapida crescita di citt\u00e0 come Chicago, dove vive e lavora Ade. La sua opera costituisce una grande affresco storico, una grande commedia di costume che racconta il Midwest e la storia degli Stati Uniti nel XIX secolo.\nI racconti di Ade affrontano il tema del \"piccolo uomo\", l'uomo comune, il cittadino medio americano. Di solito, i suoi personaggi sono agricoltori o appartenenti alla classe media. Qualche volta, sono anche donne, specie quelle con pretese sociali. Ade segue le orme di Mark Twain, il suo idolo, usando in modo sapiente la lingua americana. Nei suoi racconti, segue uno schema che unisce la satira al dramma: i suoi protagonisti sono coinvolti in storie che portano alla fine a un morale ironica.\nAde fu probabilmente il primo umorista moderno americano. Attraverso i valori impliciti dei suoi racconti morali, Ade manifesta un'ambivalenza tra le virt\u00f9 rurali e tradizionali nelle quali era cresciuto (le virt\u00f9 di Horatio Alger e dei McGuffey Readers) e la tumultuosa crescita di una citt\u00e0 come Chicago cui stava assistendo in prima persona.\nGli Stati Uniti, ai tempi di Ade, trovano impulso dal grande incremento della popolazione e dal trasformarsi da un'economia agricola a una industriale. Molti trovano che la nazione soffra di un processo che la porta all'avidit\u00e0, all'egoismo e alla disonest\u00e0. Ade descrive gli sforzi dei piccoli uomini per barcamenarsi in un mondo di pescecani. Lo scrittore sfrutta la sua vena satirica nell'osservazione di comportamenti che vogliono perseguire sia i vecchi standard obsoleti, sia quelli molto meno rigidi dei nuovi canoni. Il suo punto di vista \u00e8 spesso una reazione ambigua, ambivalente, pragmatica al cambiamento, ma resta comunque una riflessione letteraria delle tensioni morali che attraversano il paese a cavallo del secolo.\nAde, oltre a essere uno scrittore, fu un noto commediografo. Tra i suoi lavori, \"Artie\", \"The Sultan of Sulu\" (una commedia musicale), \"The College Widow\", \"The Fair Co-ed\" e \"The County Chairman\". Scrisse anche la prima commedia sul gioco del football.\nDopo 12 anni a Chicago, si fece costruire una casa vicino alla cittadina di Brook, in Indiana (Newton County). Ade \u00e8 stato uno degli scrittori statunitensi diventato ricco con la sua professione. Durante la prima guerra mondiale, mentre i terreni perdevano di valore, Ade era milionario.\nFinanziato da lui e da David E. Ross, venne costruito il Ross-Ade Stadium per il football all'Universit\u00e0 Purdue. Ade finanzi\u00f2 generosamente anche la confraternita del suo college, la Sigma Chi, per cui scrisse nel 1929, The Sigma Chi Creed.\nDal 1914 al 1917, Ade collabor\u00f2 con la Essanay, una casa di produzione di Chicago, per cui gir\u00f2 come regista 9 film e ne firm\u00f2 quasi un centinaio come soggettista o sceneggiatore. In seguito, lavor\u00f2 per altre compagnie - dalla Goldwyn alla MGM - per cui alcune delle sue commedie vennero adattate per lo schermo.\nGeorge Ade mor\u00ec nel 1944 a Brook, nell'Indiana, all'et\u00e0 di 78 anni. Fu sepolto al Fairlawn Cemetery a Kentland, la sua citt\u00e0 natale."}
{"id": "2847381", "revid": "767487", "url": "https://it.wikipedia.org/wiki?curid=2847381", "title": "Torneo di Wimbledon 1991 - Singolare femminile", "text": "Steffi Graf ha battuto in finale Gabriela Sabatini 6-4 3-6 8-6."}
{"id": "2847386", "revid": "635893", "url": "https://it.wikipedia.org/wiki?curid=2847386", "title": "Ilija\u0161", "text": "Ilija\u0161 \u00e8 un comune della Federazione di Bosnia ed Erzegovina situato nel Cantone di Sarajevo con 20.504 abitanti al censimento 2013 situato a nord-est della capitale."}
{"id": "2847390", "revid": "767487", "url": "https://it.wikipedia.org/wiki?curid=2847390", "title": "Torneo di Wimbledon 1990 - Singolare femminile", "text": "Steffi Graf era la detentrice del titolo, ma ha perso in semifinale contro Zina Garrison\nMartina Navr\u00e1tilov\u00e1 ha battuto in finale 6\u20134 6\u20131 Zina Garrison."}
{"id": "2847393", "revid": "599013", "url": "https://it.wikipedia.org/wiki?curid=2847393", "title": "Torneo di Wimbledon 1989 - Singolare femminile", "text": "Steffi Graf ha battuto in finale Martina Navr\u00e1tilov\u00e1 6-2 6-7 6-1."}
{"id": "2847395", "revid": "879070", "url": "https://it.wikipedia.org/wiki?curid=2847395", "title": "Transbajkal", "text": ""}
{"id": "2847398", "revid": "599013", "url": "https://it.wikipedia.org/wiki?curid=2847398", "title": "Torneo di Wimbledon 1988 - Singolare femminile", "text": "Steffi Graf ha battuto in finale Martina Navr\u00e1tilov\u00e1 5-7 6-2 6-1."}
{"id": "2847400", "revid": "84184", "url": "https://it.wikipedia.org/wiki?curid=2847400", "title": "Torrice", "text": "Torrice (\"Torg\u00eb\" in dialetto locale) \u00e8 un comune italiano di abitanti della provincia di Frosinone nel Lazio. \nStoria.\nEt\u00e0 Romana.\nGi\u00e0 in et\u00e0 romana, Torrice era abitato, essendo vicino alla Via Latina e a Frusino.\nMedioevo.\nAll\u2019inizio del secondo millennio, Torrice faceva parte della comunit\u00e0 ecclesiastica di Veroli, oggi diocesi di Frosinone-Veroli-Ferentino. Il vescovo era nemico della famiglia dei Girinidi di Monte San Giovanni Campano, aventi possedimenti in tutta la zona. Nel Medioevo, i vescovi risolvevano le situazioni di scontro tramite livelli, contratti agrari che concedevano una terra in cambio del pagamento di un fitto. Cos\u00ec facendo si assicuravano il favore di alcuni Milites. Ed \u00e8 forse proprio da questi milites che potrebbero provenire i condomini che controllarono Torrice dai secoli XI-XII fino alla prima met\u00e0 del Duecento. I condomini avevano il potere giudiziale, riscuotevano tasse e servizi, detenendo potere assoluto nel paese. Durante il Medioevo Torrice fu spesso attaccato e dato alle fiamme: nel 1129 dalle milizie pontificie di Onorio II che voleva riconquistare la Campagna, nel 1165 dalle truppe tedesche di Federico I Barbarossa aventi Diopoldo di Acerra come condottiero, che fece radere al suolo e saccheggiare le contrade.\nNel 1224, il borgo fu concesso dal papa ai De Ceccano, al vescovo di Veroli rimasero i diritti signorili.\nNel corso del Trecento, a Torrice ci furono numerose irruzioni e saccheggi a causa delle lotte contro i Caetani. Gli abitanti di Torrice parteciparono all\u2019assalto della rocca di Ferentino, quando i campanini fecero un\u2019irruzione contro il cardinale Egidio Albornoz e l\u2019estensione delle costituzioni da lui emesse alla provincia di Campagna e Marittima. Nonostante la forte presenza dei De Ceccano, Torrice torn\u00f2 sotto la guida del vescovo di Veroli e della Chiesa di Roma. Perci\u00f2 venne attaccato e occupato da Onorato Caetani nel 1399 durante la situazione dello Scisma d\u2019Occidente, in cui Torrice venne chiamato in causa e riusc\u00ec infine a tornare sotto il comando del legittimo papa.\nDopo ci\u00f2, Torrice fu occupato da Ladislao di Durazzo re di Napoli, al quale gli abitanti del borgo si ribellarono, distruggendo tutte le fortificazioni da lui costruite.\nRinascimento.\nNel Quattrocento c\u2019era l\u2019universitas.\nLa comunit\u00e0 fu poi sotto il comando della signoria dei Ceccanesi, poi nel 1484 fu sotto Deifobo dell\u2019Anguillara e poi da altri signori, come il cardinale Francisco Mendoza Bobadilla, a causa di un\u2019influenza spagnola sul borgo. Ci fu per Torrice un periodo di spopolamento, ma la ripresa demografica fu rapidissima.\nIl comune nel Cinquecento era dotato di propri statuti.\nBarocco e Settecento.\nNel Seicento, Torrice dovette fare i conti con gravi problemi economici che vennero rialto con il disboscamento della gran parte del territorio per ricavare terreni da coltivare e dove poter allevare animali.\nNell\u2019et\u00e0 moderna, dopo la guerra di Campagna, l\u2019ultima guerra combattuta nel Lazio meridionale fino all\u2019invasione francese del 1798, ci fu il problema del brigantaggio. Qualcuno tra i torriciani partecip\u00f2 alle ribellioni antifrancesi e venne condannato al patibolo.\nNel Settecento ci fu una progettazione e realizzazione del rinnovamento dell'edilizia nel paese,le principali chiese furono ricostruite secondo le regole dello stile barocco, e vennero riedificate molte abitazioni e costruiti nuovi palazzi.\nOttocento e Risorgimento.\nNella prima met\u00e0 dell\u2019Ottocento, vi erano poche famiglie benestanti e molte famiglie di contadini. \nNei primi anni, nonostante Torrice fosse sotto il controllo ecclesiastico, nel paese vi erano le prime adesioni all\u2019anticlericalismo e alla carboneria: un cittadino, Nicola Fabrizi, organizz\u00f2 una vendita carbonara che si colleg\u00f2 con altre vendite nella provincia; questo fu evidentemente un segnale dei cambiamenti radicali in corso anche nelle zone pi\u00f9 lontane dalla capitale dello stato papale. Non ci furono durante il Risorgimento fatti rilevanti riguardanti il paese, e i cittadini non parteciparono alle sommosse risorgimentali.\nNovecento.\nTorrice fu molte volte colpita dai terremoti, in particolar modo, il terremoto del 1915 arrec\u00f2 ingenti danni alla cittadina, tanto da costringere molti cittadini a emigrare.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Torrice pass\u00f2 dalla provincia di Roma a quella di Frosinone.\nTerzo Millennio.\nDurante la pandemia da COVID-19 del 2020-2021, il 23 febbraio 2021 viene dichiarata zona rossa dal 24 febbraio al 9 marzo 2021.\nGeografia fisica.\nIl comune di Torrice \u00e8 situato nella media Valle Latina e sorge su una collina alta 321 m. Torrice confina con i comuni di Frosinone, Arnara, Ripi, Boville Ernica e Veroli. Il territorio comunale \u00e8 per la maggior parte collinare.\nOrigini del nome.\nIl nome Torrice deriva dal latino, dalle torri presenti in et\u00e0 medievale nel paese.\nCultura.\nLingue e dialetti.\nIl dialetto parlato nel comune, definito \"dialetto torriciano\", \u00e8 un dialetto di transizione tra il dialetto laziale centro-settentrionale ed il dialetto laziale meridionale, trovandosi di fatto sul confine tra l'area mediana e l'area meridionale.\nCucina.\nOltre ai piatti comuni della tradizione locale (arrosti di agnello, fettuccine, broccoletti in padella), Torrice ha un suo proprio piatto tipico: l'abbuticchio, inventato e tuttora cucinato a Torrice in un unico e famoso locale della zona. Consiste in un involtino di trippa di pecora cotto in un sugo molto denso e piccante e servito con formaggio pecorino grattugiato.\nEventi.\nOgni estate nel centro storico del paese ricorre la settimana medievale, il cosiddetto \u201cPallium Turricis\u201d, nella quale gli usi e i costumi medievali si risvegliano e le sette contrade del paese si sfidano nelle viuzze del borgo con giochi antichi, cercando di vincere il Pallium. Alcuni abitanti delle contrade fanno una sfilata in abiti medievali sventolando le bandiere delle contrade. Vengono cucinate, inoltre, le pietanze della tradizione torriciana.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 290 imprese operanti nel territorio comunale, che rappresentavano lo 0,86% del totale provinciale (33.605 imprese attive), hanno occupato 602 addetti, lo 0,56% del dato provinciale; in media, ogni impresa nel 2015 ha occupato due addetti (2,08).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Torrice pass\u00f2 dalla provincia di Roma a quella di Frosinone.\n \n \nSport.\nCalcio.\nLa squadra del paese \u00e8 l\u2019 A.S.D. Torrice Calcio , che gioca nel campionato di Prima Categoria.\nCollegamenti esterni.\nhttps://www.ciociariaturismo.it/it/#manifestazioni\nhttp://www.laciociaria.it/comuni/torrice.htm\nhttps://lazioeventi.com/eventi/medievalia-pallium-turricis/"}
{"id": "2847402", "revid": "287204", "url": "https://it.wikipedia.org/wiki?curid=2847402", "title": "Torneo di Wimbledon 1987 - Singolare femminile", "text": "Martina Navr\u00e1tilov\u00e1 ha battuto in finale Steffi Graf 7-5 6-3."}
{"id": "2847404", "revid": "287204", "url": "https://it.wikipedia.org/wiki?curid=2847404", "title": "Torneo di Wimbledon 1986 - Singolare femminile", "text": "Martina Navr\u00e1tilov\u00e1 ha battuto in finale Hana Mandl\u00edkov\u00e1 7-6 6-3."}
{"id": "2847409", "revid": "2730", "url": "https://it.wikipedia.org/wiki?curid=2847409", "title": "Torneo di Wimbledon 1985 - Singolare femminile", "text": "Martina Navr\u00e1tilov\u00e1 ha battuto in finale Chris Evert 4-6 6-3 6-2."}
{"id": "2847412", "revid": "287204", "url": "https://it.wikipedia.org/wiki?curid=2847412", "title": "Torneo di Wimbledon 1984 - Singolare femminile", "text": "Martina Navr\u00e1tilov\u00e1 ha battuto in finale Chris Evert 7-6 6-2."}
{"id": "2847413", "revid": "287204", "url": "https://it.wikipedia.org/wiki?curid=2847413", "title": "Torneo di Wimbledon 1983 - Singolare femminile", "text": "Martina Navr\u00e1tilov\u00e1 ha battuto in finale Andrea Jaeger 6-0 6-3."}
{"id": "2847416", "revid": "2730", "url": "https://it.wikipedia.org/wiki?curid=2847416", "title": "Torneo di Wimbledon 1982 - Singolare femminile", "text": "Martina Navr\u00e1tilov\u00e1 ha battuto in finale Chris Evert 6-1 3-6 6-2."}
{"id": "2847418", "revid": "767487", "url": "https://it.wikipedia.org/wiki?curid=2847418", "title": "Torneo di Wimbledon 1981 - Singolare femminile", "text": "Chris Evert ha battuto in finale Hana Mandl\u00edkov\u00e1 6-2 6-2."}
{"id": "2847422", "revid": "2730", "url": "https://it.wikipedia.org/wiki?curid=2847422", "title": "Torneo di Wimbledon 1980 - Singolare femminile", "text": "Evonne Goolagong ha battuto in finale Chris Evert 6-1 7-6 ."}
{"id": "2847427", "revid": "287204", "url": "https://it.wikipedia.org/wiki?curid=2847427", "title": "Torneo di Wimbledon 1979 - Singolare femminile", "text": "Martina Navr\u00e1tilov\u00e1 ha battuto in finale Chris Evert 6-4 6-4."}
{"id": "2847428", "revid": "228587", "url": "https://it.wikipedia.org/wiki?curid=2847428", "title": "Cristiano di Danimarca (disambigua)", "text": ""}
{"id": "2847429", "revid": "2730", "url": "https://it.wikipedia.org/wiki?curid=2847429", "title": "Torneo di Wimbledon 1978 - Singolare femminile", "text": "Martina Navr\u00e1tilov\u00e1 ha battuto in finale Chris Evert 2-6 6-4 7-5."}
{"id": "2847431", "revid": "287204", "url": "https://it.wikipedia.org/wiki?curid=2847431", "title": "Torneo di Wimbledon 1977 - Singolare femminile", "text": "Virginia Wade ha battuto in finale Betty St\u00f6ve 4-6 6-3 6-1."}
{"id": "2847435", "revid": "287204", "url": "https://it.wikipedia.org/wiki?curid=2847435", "title": "Torneo di Wimbledon 1976 - Singolare femminile", "text": "Chris Evert ha battuto in finale Evonne Goolagong 6\u20133 4\u20136 8\u20136."}
{"id": "2847438", "revid": "339600", "url": "https://it.wikipedia.org/wiki?curid=2847438", "title": "Mazal tov", "text": ""}
{"id": "2847439", "revid": "287204", "url": "https://it.wikipedia.org/wiki?curid=2847439", "title": "Torneo di Wimbledon 1975 - Singolare femminile", "text": "Billie Jean King ha battuto in finale Evonne Goolagong 6\u20130 6\u20131."}
{"id": "2847442", "revid": "287204", "url": "https://it.wikipedia.org/wiki?curid=2847442", "title": "Park Hye-rim", "text": "Carriera.\nPark \u00e8 nata a Seul, nella Corea del sud, ma si trasferisce a Salt Lake City nello Utah durante l'adolescenza. Park debutta sulle passerelle di Marc Jacobs e Anna Sui durante la stagione autunno/inverno 2005, dopo che Steven Meisel l'aveva fotografata per l'edizione italiana di \"Vogue\". Il suo exploit arriva solo l'anno successivo, grazie alla sua partecipazione alle sfilate di Prada e Miu Miu, nel corso della settimana della moda di Milano. Park infatti diventa la prima modella non caucasica della griffe dai tempi di Naomi Campbell nel 1997, e la seconda asiatica della storia a sfilare per Prada. In seguito la modella sfiler\u00e0 anche per Balenciaga, Chlo\u00e9, Lanvin, Rochas, Christian Dior, Chanel, Louis Vuitton, Max Azria, Alexander McQueen, e Burberry.\nPark Hye-rim ha inoltre collaborato con molti importanti fotografi come Steven Meisel, Mario Testino, Steven Klein, Annie Leibovitz, Patrick Demarchelier, Arthur Elgort, Craig McDean, David Sims, Mario Sorrenti ed Ellen von Unwerth, che l'hanno fotografata per riviste del calibro di \"Vogue\", \"Flair\", \"Num\u00e9ro\", \"Allure\", \"New York Times\", \"Pop\", \"Harper's Baazar\" ed altri. La modella \u00e8 inoltre stata testimonial per le campagne promozionali di Roberto Cavalli, Dolce &amp; Gabbana, D&amp;G, H&amp;M, M.A.C. Cosmetics, GAP, Le Printemps, Marc Jacobs, Cesare Paciotti, Tiffany &amp; Co, MaxMara, Saks Fifth Ave, Plastic Island e Love, Sex, Money."}
{"id": "2847443", "revid": "767487", "url": "https://it.wikipedia.org/wiki?curid=2847443", "title": "Torneo di Wimbledon 1974 - Singolare femminile", "text": "Chris Evert ha battuto in finale Ol'ga Morozova 6\u20130 6\u20134."}
{"id": "2847444", "revid": "486946", "url": "https://it.wikipedia.org/wiki?curid=2847444", "title": "Hye Park", "text": ""}
{"id": "2847446", "revid": "416175", "url": "https://it.wikipedia.org/wiki?curid=2847446", "title": "Zumpano", "text": "Zumpano (\"Zzump\u00e0nu\" in calabrese, \"Zumb\u00e0no\" in greco bizantino) \u00e8 un comune italiano di abitanti della provincia di Cosenza in Calabria. Il centro storico sorge ad est di Cosenza, a pochi chilometri dal capoluogo, a 429 metri s.l.m., sugli ultimi contrafforti della Sila Grande. Il territorio comunale va dai 187 ai 500 metri di altitudine.\nOrigini del nome.\nL'origine del nome non \u00e8 ancora stata chiarita ma potrebbe derivare dal cognome greco-calabrese \"Zumbano\". Nei documenti risulta \"de Cimpano\" nel 1324, \"Zimpano\" nel 1326, nel 1432 \"De Cympano\", e \"Zompano\" nel XVI secolo.\nStoria.\nPare che Zumpano sia sorto su un nucleo preesistente, ma a costituire il primo vero insediamento abitativo furono i profughi cosentini, fuggiti dalla propria citt\u00e0 a causa dell'invasione araba di Abulcasino intorno all'anno 1000. Lo stesso borgo fu in seguito attaccato dai Saraceni.\nZumpano ospit\u00f2 fin dagli albori piccoli agglomerati di persone che vivevano delle proprie risorse. Per la vicina Cosenza rappresent\u00f2 sempre un punto di riferimento in caso di attacco da parte di qualsiasi nemico, infatti la particolare morfologia del territorio sul quale si sviluppa favor\u00ec un'efficace difesa contro ogni assalitore.\nCon la caduta dell'impero romano, le scorribande di popoli invasori, barbari prima, saraceni poi, si fecero sempre pi\u00f9 violente contro quelle citt\u00e0 piene di vita ed il cui commercio era particolarmente florido, proprio come Cosenza. Quando le minacce di invasione diventavano imminenti, i cosentini trovarono rifugio e protezione sulle montagne e sulle colline circostanti. Zumpano per le caratteristiche del suo territorio e la facilit\u00e0 di difesa rappresent\u00f2 certamente una delle mete ideali per quanti volessero proteggersi pi\u00f9 facilmente dagli attacchi nemici.\nLe prime notizie storiche certe si hanno con l'invasione araba di Abulcassino nel 977 d.C. quando molti cosentini fuggirono e si sistemarono stabilmente fondando l'odierna Zumpano.\nL'arrivo dei Normanni nelle terre del Sud nel 1059 d.C. contrast\u00f2 efficacemente gli attacchi arabi ed essi assunsero in questo modo il controllo completo dell'intero territorio della valle del Crati.\nI Normanni cercarono di sviluppare sul territorio un efficace sistema di protezione e di controllo, realizzando castelli e torri lungo l'intero corso del fiume. Il loro scopo consisteva nel realizzare una struttura difensiva con postazioni indipendenti l'una dall'altra, ma comunicanti fra di loro.\nIn questo periodo viene costruita la torre di Zumpano. Tuttora lo stemma del comune raffigura una torre con alla base due leoni, simboli della forza normanna, rivolti uno verso destra e l'altro verso sinistra. Secondo la tradizione popolare i due leoni rappresentano le frazioni di Motta e di Rovella, a difesa del centro raffigurato dalla torre. Nella parte superiore \u00e8 raffigurata, a forma di corona, che ne identifica l'origine regale, una cinta muraria che indica l'appartenenza di Zumpano alla rete difensiva di torri e castelli voluti dai Normanni. Sotto l'effigie si intrecciano un ramoscello d'ulivo ed uno di quercia: l'ulivo \u00e8 simbolo di pace e la quercia rappresenta la forza, il coraggio, la dignit\u00e0 e la perseveranza.\nLa presenza normanna a Zumpano \u00e8 avvalorata dall'avere in San Giorgio il proprio santo protettore. Nel Medioevo la lotta di San Giorgio contro il drago divenne il simbolo della lotta del bene contro il male e per questo il mondo della cavalleria normanna vi vide incarnati i propri ideali.\nZumpano fu anche una delle 21 baglive dei casali di Cosenza. Nel 1644, insieme alle altre baglive, venne acquistato dal Granduca di Toscana, ma dal cui dominio si liber\u00f2 con la rivolta di Celico del 23 maggio 1647. Nel 1743 la comunit\u00e0 di Zumpano venne inclusa nel Catasto onciario voluto da Carlo III di Borbone in quanto \"Centro demograficamente importante\".\nUno dei pi\u00f9 illustri personaggi di Zumpano fu Angelo Ritacca, che vi fond\u00f2 una delle prime Vendite Carbonare della provincia di Cosenza.\nNel 1807, i Francesi ne fecero universit\u00e0, ma con il riordino del 1811, Zumpano divenne frazione di Lappano. Cinque anni pi\u00f9 tardi, con il riassetto amministrativo della regione dato dai Borboni, Zumpano venne elevato a Comune con le frazioni di Motticella, Rovella, Altavilla e Lappano, ma le ultime due le vennero tolte nel 1834 definendo cos\u00ec il comune di Lappano.\nMonumenti e luoghi d'interesse.\n\"Palazzo Ritacca-Valentini\" si trova nella piazza antistante la chiesa di San Giorgio Martire ed \u00e8 attualmente la sede del Comune di Zumpano. La costruzione attuale differisce notevolmente da quella originaria essendo stato il palazzo rimaneggiato pi\u00f9 volte ed avendo subito danneggiamenti in seguito ai numerosi terremoti che nei tempi hanno colpito la nostra regione (molti edifici andarono in rovina nel terremoto del 1184, assai funesto per Cosenza ed in quello catastrofico del 27-28 marzo e dell'8 giugno 1638).\nDa alcuni elementi architettonici e strutturali si pu\u00f2 far risalire l'epoca dell'edificio intorno all'anno 1000.\nSorto su precedenti fondazioni conserva tracce della primitiva struttura nell'attuale sala polifunzionale e nel sottoportico che collegava il palazzo ad un vicoletto dell'odierna via Roma.\nSolo intorno al XV secolo venne eretto il primo piano con un ordine di finestre ad arco ancora visibile sulla muratura prospiciente via Roma, cominciando ad assumere la conformazione di \"palazzo\". Nel secolo XVII si aggiunse il secondo piano e nel XVIII secolo, secondo la tradizione popolare, un terzo piano attualmente non pi\u00f9 esistente.\nL'edificio costruito in pietra locale mista a cemento segue l'andamento della strada principale. Ha un portale lapideo con arco a tutto sesto e decorazione alla chiave di volta. Nella sagoma delle finestre, costituita da una traversa orizzontale lignea(sovrastata da mattoncini rossi) sorretta da piedritti ad asse verticale in tufo calcareo delle cave di Mendicino, si \u00e8 avvertita la necessit\u00e0 fondamentale di risolvere con intuizione artigianale, i problemi statici connessi ai frequenti terremoti.\nEmblema della storia e delle tradizioni locali, si suppone che originariamente non doveva essere un palazzo nobiliare bens\u00ec una sorta di deposito per la comunit\u00e0 di profughi cosentini scampati alle invasioni saracene.\nNon \u00e8 noto chi siano stati i proprietari nel corso dei primi secoli. Nel XV secolo fu probabile dimora di una nobile famiglia denominata \"Angi\u00f2\". Nel corso del XVI secolo fu sede di corte giudiziaria, vi fu praticata giustizia sommaria a causa di briganti che infestavano il territorio. La tradizione popolare racconta che le teste mozzate dei malviventi venivano esposte alle finestre del palazzo.\nNel 1830, uno dei pi\u00f9 illustri personaggi di Zumpano, il patriota risorgimentale Angelo Ritacca, vi stabil\u00ec la sede di una delle prime \"Vendite Carbonare\" della provincia cosentina. Le fonti storiche pi\u00f9 recenti indicano infatti come proprietari del palazzo dalla fine del 1700 a circa l'intero 1800, la famiglia Ritacca. Si ignora il motivo per cui gli eredi di Angelo Ritacca caddero in rovina;il cospicuo patrimonio familiare fu in parte espropriato e messo all'asta, in parte venduto per necessit\u00e0. I figli all'epoca minori di Pietro Ritacca (a sua volta figlio di Angelo): Carolina, Pasquale, Maria Candida e Rosa furono costretti a vendere per la somma di \u00a310.000,00 il suddetto palazzo e altri immobili, che furono acquistati il 17 settembre 1889 da Pasquale Valentini.\nDella famiglia Ritacca si persero le tracce.\nA quell'epoca, palazzo Ritacca, aveva le caratteristiche di una ridente costruzione signorile, ampia, accogliente e luminosa che si affacciava sulla piazza e disponeva all'interno di una corte comune; gli spazi comuni erano infatti abbastanza numerosi e diffusi mentre i vani a cui spesso si aggiungeva un \"orticello\" erano di solito pochi, l'edificio infatti era suddiviso in pi\u00f9 parti, comunemente detti \"\"quartini\". Venne affittato a pi\u00f9 famiglie, la maggior parte delle quali \"allargate\"\", nel senso che i nuovi nuclei familiari che venivano a costituirsi col matrimonio spesso restavano sotto il tetto di una delle famiglie di provenienza. Molte delle famiglie di cui si ha notizia vivevano delle proprie risorse in quanto l'attivit\u00e0 prevalente di quel periodo era quella agricola. Al di fuori dell'abitato, in uno o pi\u00f9 spazi comuni, venivano riversati rifiuti di ogni genere. Disponeva inoltre di numerosi annessi: casalini, legnaia, pagliaio, stalla, frantoio, cisterna e forno, contigui oppure distribuiti nelle vicinanze, spesso luoghi di aggregazione comune.\nIl palazzo appartenne alla famiglia Valentini fino al 1986, anno in cui fu acquistato dal Comune di Zumpano ed in seguito completamente ristrutturato. Nel tempo lo stabile venne adibito ad altre funzioni, oltre che ad abitazione. Subito dopo l'Unit\u00e0 d'Italia una delle sue stanze fu adattata ad ufficio postale; negli anni '40 del 1900 al piano terra vi fu aperta una cantina ed al primo piano la Camera del Lavoro; fu sede del Comune, sezione di scuola media, ambulatorio medico negli anni '60-'70 del secolo scorso; dal 1973 al 1985 vi furono ospitate le sezioni del Partito Comunista Italiano e della Democrazia Cristiana.\nIl Borgo vede pervenire nella sua Chiesa Matrice, intitolata al suo Santo eponimo Giorgio, la pala d'altare di Bartolomeo Vivarini. Non esistono, al presente, documenti probatori inappellabili in grado di fare luce sul come e quando la suggestiva ancona sia venuta ad illuminare la Chiesa di San Giorgio. Gi\u00e0 nel 1874, lo studioso C.M. L'Occaso sulla rivista \"Il Calabrese\", in un saggio intitolato \"Tre monumenti d'arte a Morano\" elabora una tesi che assegna l'ordinazione a Girolamo Sanseverino, principe di Bisignano, ipotesi contrastata dal Cappelli in alcune pubblicazioni degli anni \u201820 e \u201830 del passato secolo, il quale afferma che molto raramente furono affidate commissioni dalla gente di Calabria ad artisti residenti oltre Napoli o Roma. Sembra accreditarsi dunque la tesi attribuita dal Cappelli prima, confermata dalla Di Dario Guida poi, a Rutilio Zeno, Vescovo di San Marco Argentano, precedentemente precettore di Francesco d'Aragona, che \u00ab\"\u2026per sdebitarsi verso i Principi Sanseverino ai quali era amicissimo e obbligatissimo\u2026\"\u00bb avrebbe commissionato, passando da Venezia nel corso di un viaggio, sia il Polittico di Morano che il Trittico di Zumpano. Per il Trittico in questione le motivazioni della committenza potrebbero, tuttavia, anche essere imputate non tanto alla particolare situazione storica del contesto calabrese fra potenti famiglie laiche come quella dei Sanseverino e illuminati esponenti del clero quale fu Zeno, quanto, piuttosto, alla fervente politica di diffusione e sviluppo degli Agostiniani in Calabria, e nella provincia di Cosenza in particolare, di cui fu fautore, tra i tanti, il giovane Francesco Marino di Zumpano (1455-1519) ardente fondatore degli Agostiniani Riformati. \u00c8 lecito ipotizzare una sinergia fra Zeno e il giovane frate Francesco, determinata anche da un'accorta riflessione politica del primo, che condivideva la politica dei Superiori dell'Ordine agostiniano volta a un'azione moralizzatrice capace di produrre \u201cexempla\u201d utili a placare l'amarezza e il dissenso della popolazione, nonch\u00e9 favorevoli ad aprire canali di comunicazione credibile con un tessuto sociale critico nei confronti del potere sia laico che religioso. La pregnanza degli elementi sopra citati, conferirebbe senso e spiegherebbe finalit\u00e0 e motivazione determinanti l'indicazione fornita dallo Zeno, in fase di committenza alla bottega vivarinense, circa l'adozione delle figure del San Giorgio e del Sant\u2019Agostino che affiancano la Vergine. Un ulteriore conforto sull'ipotesi di committenza proverrebbe dal secondo trattatello, nel corpo dell'opera \"I libri delle virt\u00f9 sociali\" dell'umanista Pontano, che indicherebbe come eponimo della virt\u00f9 della beneficenza il medesimo Zeno. Veniamo ora alla descrizione dell'opera: \"Il dipinto a tempera su tavola, separata in tre scomparti, \u00e8 accolto in una coeva cornice scolpita e dorata, modellata a gugliette ogivali di gusto e fattura tipicamente veneti. La Vergine, sul cui grembo si assesta il Bambino dalle carni possentemente tornite di luminescenze bronzee rievocanti certi putti donatelliani, non ha pi\u00f9 il volto delicatamente aristocratico ricorrente nelle tipologie figurative di Bartolomeo. Maggiormente umanizzati, quasi plebei, i tratti si dilatano in forme che ci fanno scorgere, nella qualit\u00e0 calda della sostanza-colore, ricordi di tipo antonellesco. Il trono accoglie, nei suoi margini, la Vergine costruita con geometrica sensibilit\u00e0, il cui volume \u00e8 raccolto entro la simbolica azzurra sacralit\u00e0 del manto, disposto in pieghe larghe e monumentali sulla veste rubescente, aspra di luci diamantine caratteristiche dei modi di Bartolomeo. ]...[ Sulla sinistra, il San Giorgio, dalla bella, energica testa \u201cpisanelliana\u201d, campeggia, con l'incandescente veste corta e la corazza, sul drago dai verdi cupi che, nella luminescenza argentea della gola trafitta, riflette gli spasimi dell'agonia. Il corto mantello, trattenuto da fermagli sulle spalle e ricadente sul petto del nobile guerriero bruno, riprende i medesimi toni di colore della veste del Bambino in una sorta di allusione sacrale alla \u201dimitatio Christi\u201d caratterizzante la Santit\u00e0. La tavola di destra, reca la solenne rappresentazione, di un Sant'Agostino dal volto accigliato, spirante un profondo senso di \u201cauctoritas\u201d, e dalla breve barba, curata quasi fosse lavorata da un orafo, in tonaca nera e prezioso piviale serico amaranto, ornato di una larga fascia decorata a ricami che scandiscono icone testamentarie, foderato di seta violacea, analoga, nelle lucentezze cromatiche, al drappo che si staglia alle spalle della Vergine.\" Oggi il Trittico \u00e8 stato brillantemente restaurato e restituito alla piena godibilit\u00e0 del pubblico.\nInfrastrutture e trasporti.\nIl comune \u00e8 interessato dalle seguenti direttrici stradali:\nEconomia.\nL'abitato di Zumpano fa parte della fascia delle colline chiamata presila e si trova a 429 metri sul livello del mare ed \u00e8 situato sul versante orientale della valle del Crati.\nOggi Zumpano, sfruttando la sua posizione confinante con il capoluogo Cosenza, \u00e8 un comune in rapido sviluppo sia dal punto di vista degli insediamenti commerciali (grande distribuzione) che per quanto riguarda l'edilizia di tipo residenziale."}
{"id": "2847448", "revid": "767487", "url": "https://it.wikipedia.org/wiki?curid=2847448", "title": "Torneo di Wimbledon 1973 - Singolare femminile", "text": "Billie Jean King ha battuto in finale Chris Evert 6\u20130 7\u20135."}
{"id": "2847450", "revid": "767487", "url": "https://it.wikipedia.org/wiki?curid=2847450", "title": "Torneo di Wimbledon 1972 - Singolare femminile", "text": "Billie Jean King ha battuto in finale Evonne Goolagong 6-3, 6-3."}
{"id": "2847453", "revid": "124755482", "url": "https://it.wikipedia.org/wiki?curid=2847453", "title": "Victor Moses", "text": "Ha fatto parte della nazionale nigeriana dal 2012 al 2018, partecipando a due edizioni dei Mondiali (2014 e 2018) e ad una della Coppa d'Africa (2013).\nBiografia.\nMoses \u00e8 nato a Kaduna, in Nigeria, dove, agli inizi degli anni duemila, era in corso una guerra civile tra la maggioranza musulmana e la minoranza cristiana. Il padre Austin era un pastore cristiano mentre la madre Josephine lo aiutava nelle funzioni. Quando Victor aveva undici anni, un gruppo di estremisti islamici fece irruzione nella loro abitazione e uccise entrambi i genitori; Victor si salv\u00f2 perch\u00e9, al momento dell'agguato, non si trovava in casa. Una settimana pi\u00f9 tardi alcuni parenti gli pagarono il viaggio per il Regno Unito, dove chiese asilo. In seguito fu accolto da una famiglia inglese nel sud di Londra.\nCaratteristiche tecniche.\nGioca prevalentemente come ala destra ma pu\u00f2 essere schierato su entrambe le fasce offensive giocando come esterno d'attacco, inoltre pu\u00f2 giocare anche da seconda punta. Durante la gestione di Antonio Conte al \u00e8 stato schierato anche da esterno di centrocampo. Possiede una notevole velocit\u00e0, resistenza, forza fisica ed \u00e8 molto abile nei dribbling.\nCarriera.\nClub.\nCrystal Palace e Wigan.\nCresciuto calcisticamente nelle giovanili del Crystal Palace, ha esordito in prima squadra nel 2007. In tre stagioni ha collezionato complessivamente 69 presenze e 11 gol.\nNel 2010 \u00e8 passato al Wigan, dove \u00e8 rimasto fino al 2012. Con i \"Latics\" ha giocato 80 partite e realizzato 9 reti.\nChelsea, Liverpool e Stoke City.\nNel'estate 2012 \u00e8 stato acquistato dal Chelsea, con cui ha disputato 43 presenze in tutte le competizioni, segnando 10 reti. Nella stessa stagione ha esordito nelle competizioni UEFA per club e ha vinto l'Europa League.\nNel 2013 \u00e8 passato in prestito al Liverpool, dove ha collezionato 22 presenze e 2 gol. L'anno successivo \u00e8 andato, sempre in prestito, allo Stoke City, totalizzando 23 presenze e 4 reti.\nRitorno al Chelsea e parentesi West Ham.\nDopo un breve ritorno al Chelsea nell'agosto 2015, in cui fa in tempo a giocare il Community Shield, si trasferisce in prestito al West Ham. Con gli \"Hammers\" colleziona 26 presenze e 2 reti in tutte le competizioni.\nRientrato al Chelsea nella stagione 2016-2017, il nuovo allenatore Antonio Conte decide di tenerlo in rosa. Segna il suo primo gol in campionato il 27 agosto 2016, alla terza giornata di campionato, nella partita vinta per 3-0 contro il Burnley. Nel corso della stagione Moses dimostra di meritare la fiducia del tecnico, tanto da guadagnarsi un posto da titolare come esterno destro di centrocampo. Il 26 novembre realizza il gol della vittoria nel 2-1 contro il Tottenham, che consente al Chelsea di allungare il distacco dagli \"Spurs\" in classifica. Chiude l'annata con 40 presenze e 4 reti totali, ma soprattutto con la vittoria della Premier League.\nMoses viene impiegato con continuit\u00e0 anche nella stagione 2017-2018, totalizzando 38 partite e 4 gol e vincendo a fine anno la FA Cup.\nFenerbah\u00e7e.\nNon trovando spazio con il nuovo allenatore Maurizio Sarri, il 25 gennaio 2019 viene ceduto in prestito per 18 mesi ai turchi del in cui colleziona 23 presenze e 5 gol totali.\nInter.\nDopo la deludente parentesi in Turchia, il 23 gennaio 2020 rientra al Chelsea per poi essere ceduto in prestito con diritto di riscatto all' dove ritrova Antonio Conte, suo allenatore nelle sue due migliori stagioni al Chelsea dal 2016 al 2018. Esordisce in maglia nerazzurra il 29 gennaio seguente, subentrando ad Antonio Candreva in occasione del vittorioso quarto di finale di Coppa Italia a San Siro contro la . Il 2 febbraio invece debutta (da titolare) in Serie A disputando 83 minuti nel vittorioso 0-2 contro l'Udinese. Il 9 febbraio fa l'ingresso a 10 minuti dalla fine nel derby contro il , servendo a Romelu Lukaku l'assist per il gol del definitivo 4-2 a favore dell'Inter. Termina la stagione in nerazzurro con 20 presenze e 3 assist; alla fine dell'annata l'Inter non esercita l'opzione di riscatto e Moses fa quindi ritorno al Chelsea.\nSpartak Mosca.\nIl 15 ottobre 2020 viene ufficializzato il suo trasferimento in prestito allo Spartak Mosca. Dal 1\u00ba luglio 2021, il nigeriano entra a far parte dell'organico della squadra moscovita a tutti gli effetti, poich\u00e9 quest'ultima paga i 5 milioni di euro del diritto di riscatto al Chelsea.\nNazionale.\nDopo aver fatto tutta la trafila delle nazionali giovanili inglesi, collezionando anche una presenza con la nazionale Under-21 inglese, il 29 febbraio 2012 ha esordito con la nazionale nigeriana in una partita valida per le qualificazioni alla Coppa d'Africa 2013 contro il Ruanda, subentrando al 66\u00ba minuto di gioco al posto di Ahmed Musa. Con la nazionale africana ha partecipato alla fase finale della stessa competizione continentale, vincendola.\nSuccessivamente \u00e8 stato convocato per il campionato mondiale di calcio 2014 e quattro anni dopo per quello del 2018. In quest'ultima rassegna iridata trova la rete su rigore nella partita contro l'Argentina, valida per la fase a gironi.\nIl 15 agosto 2018 annuncia il suo ritiro dalla nazionale.\nStatistiche.\nPresenze e reti nei club.\n\"Statistiche aggiornate al 21 aprile 2021.\""}
{"id": "2847454", "revid": "767487", "url": "https://it.wikipedia.org/wiki?curid=2847454", "title": "Torneo di Wimbledon 1971 - Singolare femminile", "text": "Evonne Goolagong ha battuto in finale Margaret Court 6\u20134 6\u20131."}
{"id": "2847456", "revid": "181699", "url": "https://it.wikipedia.org/wiki?curid=2847456", "title": "Torneo di Wimbledon 1970 - Singolare femminile", "text": "Margaret Court ha battuto in finale Billie Jean King 14\u201312 11\u20139."}
{"id": "2847457", "revid": "181699", "url": "https://it.wikipedia.org/wiki?curid=2847457", "title": "Torneo di Wimbledon 1969 - Singolare femminile", "text": "Ann Haydon-Jones ha battuto in finale Billie Jean King 3\u20136 6\u20133 6\u20132."}
{"id": "2847462", "revid": "181699", "url": "https://it.wikipedia.org/wiki?curid=2847462", "title": "Torneo di Wimbledon 1968 - Singolare femminile", "text": "Billie Jean King ha battuto in finale Judy Tegart 9\u20137 7\u20135."}
{"id": "2847472", "revid": "181699", "url": "https://it.wikipedia.org/wiki?curid=2847472", "title": "Torneo di Wimbledon 1967 - Singolare femminile", "text": "Billie-Jean Moffitt ha battuto in finale Adrianne Haydon 6\u20133 6\u20134."}
{"id": "2847479", "revid": "110157", "url": "https://it.wikipedia.org/wiki?curid=2847479", "title": "Torneo di Wimbledon 1966 - Singolare femminile", "text": "Billie-Jean Moffitt ha battuto in finale Maria Bueno 6\u20133 3\u20136 6\u20131.\nIl match di 2\u00ba turno tra Gail Sherriff e la sorella Carol \u00e8 stato il 2\u00b0 match tra sorelle a Wimbledon, il primo era stato nel 1884 tra Maud Watson e Lillian. il successivo \u00e8 stato nel 2000 tra Serena e Venus Williams."}
{"id": "2847485", "revid": "767487", "url": "https://it.wikipedia.org/wiki?curid=2847485", "title": "Torneo di Wimbledon 1965 - Singolare femminile", "text": "Margaret Court ha battuto in finale Maria Bueno 6\u20134 7\u20135."}
{"id": "2847495", "revid": "767487", "url": "https://it.wikipedia.org/wiki?curid=2847495", "title": "Torneo di Wimbledon 1964 - Singolare femminile", "text": "Maria Bueno ha battuto in finale Margaret Court 6\u20134 7\u20139 6\u20133."}
{"id": "2847496", "revid": "125694772", "url": "https://it.wikipedia.org/wiki?curid=2847496", "title": "Star Chamber", "text": "La Star Chamber (in latino e italiano: Camera stellata) era una corte inglese che aveva sede presso il Palazzo di Westminster e che oper\u00f2 tra la fine del XV secolo e la met\u00e0 del XVII secolo (c. 1641). Era composta da consiglieri privati e giudici di common law e aveva il compito di integrare le attivit\u00e0 giudiziarie dei tribunali di common law in materia sia civile che penale. La Star Chamber fu originariamente istituita per garantire la corretta applicazione delle leggi contro le persone socialmente e politicamente importanti, tanto potenti che i tribunali ordinari probabilmente avrebbero esitato a condannarli per i loro crimini. Tuttavia, divenne sinonimo di oppressione sociale e politica attraverso l'uso e l'abuso arbitrario del potere che esercitava.\nNell'uso moderno, gli organi legali o amministrativi spesso emettevano sentenze rigide e arbitrarie, non vi era infatti alcun diritto al \"giusto processo\" nei confronti degli accusati, e talvolta i procedimenti segreti venivano definiti, metaforicamente o poeticamente, \"camere stellate\". Questo \u00e8 un termine peggiorativo e mette in dubbio la legittimit\u00e0 del procedimento. La Star Chamber pu\u00f2 anche, raramente, essere usata nel suo significato originale, ad esempio quando un politico usa il privilegio parlamentare per esaminare e poi eliminare o condannare una potente organizzazione o una persona. In America, a causa della separazione costituzionale dei poteri, i poteri principali dei comitati selezionati vengono spesso utilizzati per rafforzare il dibattito pubblico ma spesso lasciano l'accusato senza rappresentanza legale e quindi il termine \"Star Chamber\" viene utilizzato per caratterizzare tale procedimento. Si ritiene che i politici non esercitino pi\u00f9 alcun ruolo nell'applicazione del diritto penale, che oggi appartiene ai tribunali.\nOrigine del nome.\nIl primo riferimento alla \"Star Chamber\" appare nel 1398 come \"Sterred chambre\"; la forma pi\u00f9 comune del nome, \" le Sterne-chamere\", apparve nel 1422. Entrambe le forme si ripetono per tutto il XV secolo; \"Sterred Chambre\" fece la sua ultima apparizione nell'Atto di Supremazia del 1534, che stabil\u00ec che il monarca inglese fosse il capo della Chiesa d'Inghilterra. Il nome fu registrato per la prima volta da John Stow, che nel suo \"Survey of London\" nel 1598 not\u00f2 che \"questo posto \u00e8 chiamato Star Chamber perch\u00e9 all'inizio tutto il suo tetto era decorato con immagini di stelle dorato\". Le stelle dorate su sfondo blu erano una comune decorazione medievale per i soffitti di stanze riccamente decorate: \u00e8 possibile vedere ancora un soffitto dipinto con un cielo stellato nel castello di Leasowe, Wirral, ed esempi simili si trovano nella cappella degli Scrovegni a Padova e altrove.\nIn alternativa, William Blackstone, un noto giurista inglese, nel 1769 scrisse che secondo lui il nome poteva derivare dal termine legale \"starr\" un contratto o un obbligo per un ebreo (dall'ebraico \u05e9\u05d8\u05e8, \"shtar\" che significa \"documento\"). Questo termine rimase in uso fino al 1290, quando re Edoardo I espulse tutti gli ebrei dal Regno d'Inghilterra. Blackstone riteneva che \"Starr Chamber\" potesse essere stata originariamente utilizzata per la deposizione e l'archiviazione di tali contratti. Tuttavia, l'Oxford English Dictionary fornisce a questa etimologia \"nessuna pretesa di considerazione\".\nAltre speculazioni etimologiche menzionate da Blackstone sull'uso del termine \"star\" includono la derivazione dal vecchio inglese steoran (steer) che significa \"governare\"; dal tribunale che puniva il reato di raggiro (in latino: \"crimen stellionatus\"); o ancora da una camera con molte finestre.\nStoria.\nSotto i Plantageneti e i Tudor.\nLa corte si evolse dalle riunioni del Consiglio del re, con le sue radici che risalgono al periodo medievale. Contrariamente alla credenza popolare, il cosiddetto \"Star Chamber Act\" del secondo parlamento del re Enrico VII emanato nel 1487, in realt\u00e0 non autorizz\u00f2 la formazione di una Star Chamber, ma piuttosto cre\u00f2 un tribunale separato e distinto dal Consiglio generale del re.\nInizialmente ben considerata per la sua velocit\u00e0 e flessibilit\u00e0, la Star Chamber era considerato uno dei tribunali pi\u00f9 giusti ed efficienti dell'et\u00e0 dei Tudor. Sir Edward Coke una volta descrisse la Star Chamber come \"la corte pi\u00f9 onorevole (escluso il nostro Parlamento) che si trova nel mondo cristiano. Sia per quanto riguarda i giudici della corte sia per il suo onorevole procedimento\".\nLa Star Chamber era composta da consiglieri privati e da giudici di common law e integrava le attivit\u00e0 dei tribunali di common law e di equity in materia civile e penale. In un certo senso, la camera era una corte d'appello, un organo di controllo, che supervisionava il funzionamento delle corti inferiori, sebbene potesse anche deliberare su casi presentati direttamente a essa. Il tribunale fu istituito per garantire la corretta applicazione delle leggi nei confronti dei membri dell'alta borghesia inglese, persone cos\u00ec potenti che i membri dei tribunali ordinari in precedenza difficilmente li condannavano per i loro crimini.\nUn'altra funzione della Star Chamber era quella di agire come una corte di equity che potesse imporre una punizione per azioni che erano ritenute moralmente riprovevoli ma che non violavano l'interpretazione letterale della legge. Ci\u00f2 diede alla Star Chamber una grande flessibilit\u00e0, in quanto poteva condannare gli imputati per qualsiasi azione che il tribunale ritenesse essere illegale, anche se in realt\u00e0 era tecnicamente lecita.\nTuttavia, ci\u00f2 significava che le sentenze emesse dalla Star Chamber potevano essere molto arbitrarie e soggettive. Questo permise che la Star Chamber in seguito pot\u00e9 essere utilizzata come strumento di oppressione piuttosto che per fare giustizia, scopo per la quale essa era originariamente intesa. Molti crimini che ora venivano comunemente perseguiti, come tentato crimine, cospirazione, calunnia e spergiuro, originariamente erano trattati dalla Corte della Star Chamber, accanto ai reati di rivolta e sedizione.\nI casi decisi in quelle sessioni consentirono sia ai potenti che ai comuni cittadini di chiedere un risarcimento. Cos\u00ec il re Enrico VII us\u00f2 il potere della Star Chamber per spezzare il potere della nobilt\u00e0 terriera che fu una delle cause della guerra delle due rose. Tuttavia, quando i tribunali locali erano spesso intasati o mal gestiti, la Corte della Star Chamber divenne anche un luogo di appello per la gente comune contro i soprusi della nobilt\u00e0.\nDurante il regno del re Enrico VIII, la corte fu guidata dal cardinale Thomas Wolsey, arcivescovo di York e lord cancelliere, e poi da Thomas Cranmer, arcivescovo di Canterbury. Da questo momento in poi, la Corte della Star Chamber divenne un'arma politica per perseguitare gli avversari delle politiche del re Enrico VIII, dei suoi ministri e del suo Parlamento.\nSebbene inizialmente fosse una corte d'appello, re Enrico VIII, Thomas Wolsey e Thomas Cranmer incoraggiarono i querelanti a portare i loro casi direttamente alla Star Chamber, aggirando completamente i tribunali inferiori.\nLa Corte fu ampiamente utilizzata per controllare il Galles, dopo i Wales Act del 1535 e del 1542 (a volte denominati \"Atti d'Unione\"). La nobilt\u00e0 inglese dell'era Tudor si rivolse alla Camera per sfrattare i proprietari terrieri gallesi e per proteggere i vantaggi che avevano ottenuto con i Wales Act.\nUna delle armi della Star Chamber era il giuramento, che in ragione del loro ufficio alcune persone erano costrette a pronunciare, di rispondere sinceramente a tutte le domande che potevano essere loro poste. Di fronte a interrogatori ostili, questo poneva di fronte a loro un \"crudele trilemma\": doversi incriminare, affrontare l'accusa di spergiuro se davano risposte insoddisfacenti ai loro accusatori oppure essere accusati di vilipendio dalla corte se non davano risposta.\nNel 1568 la regina Elisabetta estese ai reati a mezzo stampa le competenze della Star Chamber; in breve tempo essa diventer\u00e0 il simbolo pi\u00f9 odiato della censura e dell'intolleranza governativa. Essa costituiva un vero e proprio tribunale supremo politico e aveva il compito di reprimere ogni tentativo di opposizione, classificandolo come atto di lesa maest\u00e0. Si pu\u00f2 considerare pertanto il simbolo dell'assolutismo dei Tudor.\nNel 1586 un decreto della Star Chamber limit\u00f2 la libert\u00e0 di stampa a Londra, Oxford e Cambridge.\nSotto gli Stuart.\nIl potere della Star Chamber crebbe considerevolmente sotto la dinastia Stuart e, al tempo del re Carlo I, era diventata sinonimo di abuso di potere da parte del re e della sua cerchia. Gi\u00e0 re Giacomo I e poi suo figlio Carlo utilizzarono la corte per esaminare i casi di sedizione, il che significava che la corte poteva essere usata per sopprimere l'opposizione alle politiche reali. Venne utilizzata per processare nobili troppo potenti per essere giudicati in una corte inferiore.\nIl re Carlo I us\u00f2 la Corte della Star Chamber come organo sostitutivo del Parlamento durante gli undici anni di governo personale, quando regn\u00f2 senza Parlamento. Il re Carlo fece ampio uso della Corte per perseguire i dissidenti, compresi i puritani che fuggirono nella Nuova Inghilterra. Questo utilizzo della corte fu una delle cause della guerra civile inglese.\nIl 17 ottobre 1632, la Corte della Star Chamber viet\u00f2 tutti i \"libri di notizie\" a causa delle denunce dei diplomatici spagnoli e austriaci secondo cui la copertura della guerra dei trent'anni in Inghilterra era ingiusta. Di conseguenza, i giornali relativi a questa materia furono spesso stampati ad Amsterdam e poi introdotti clandestinamente nel paese, fino a quando il controllo della stampa non croll\u00f2 con lo sviluppo del conflitto ideologico del 1640-41.\nLa Star Chamber divenne nota per i giudizi favorevoli al re. Nel 1637 l'arcivescovo William Laud fece amputare le orecchie a William Prynne perch\u00e9 ritenuto colpevole di diffamazione sediziosa.\nNel 1571 la regina Elisabetta I aveva istituito un tribunale equivalente nel Regno d'Irlanda, la Corte della camera del castello, per trattare i casi di sommosse e reati contro l'ordine pubblico. Sebbene inizialmente fosse popolare tra le parti in causa private, sotto gli Stuart svilupp\u00f2 la stessa reputazione della sua corte madre per i procedimenti duri e arbitrari che vi si svolgevano. Durante la confusione politica degli anni '40 del secolo successivo semplicemente scomparve. \nAll'inizio del 1900 Edgar Lee Masters comment\u00f2:\nAbolizione e conseguenze.\nNel 1641 il Parlamento lungo, guidato da John Pym e infiammato dal severo trattamento subito da John Lilburne, cos\u00ec come quello di altri dissidenti religiosi come William Prynne, Alexander Leighton, John Bastwick ed Henry Burton, abol\u00ec la Star Chamber con una legge del Parlamento, l'Habeas Corpus Act del 1640. Questo risultato si pu\u00f2 considerare la rivincita del Parlamento nei confronti del re dopo che, nel 1616, nell'ambito del caso Lord Ellesmore contro Sir Coke, si era stabilita, in caso di contrasto, la preminenza del sistema di equity sulla common law.\nLa Camera come luogo fisico fu demolita nel 1806 e i suoi materiali furono recuperati. La porta fu riutilizzata nella vicina Westminster School fino a quando non fu distrutta durante la Battaglia d'Inghilterra, mentre lo storico soffitto della camera, con le sue luminose stelle dorate, fu portato al castello di Leasowe, sulla penisola di Wirral, nel Merseyside, insieme a quattro arazzi raffiguranti le quattro stagioni.\nStoria recente.\nAlla fine del XX secolo, l'espressione fu ripresa in riferimento ai modi di risolvere questioni interne di alto livello, di solito relative agli stanziamenti di bilancio, all'interno del governo. La stampa e alcuni dipendenti pubblici sotto il premierato di Margaret Thatcher (1979-1990) ripresero l'uso di discutere in riunioni ministeriali private le controversie tra il Tesoro e i dipartimenti ad alta spesa.\nIl termine venne nuovamente ripreso dalla stampa popolare per descrivere un panel istituito nel maggio del 2009 dal comitato esecutivo nazionale del Partito Laburista per riesaminare le dichiarazioni di spesa dei deputati laburisti. Nel 2010 la stampa impieg\u00f2 il termine per definire un comitato istituito dal premier David Cameron incaricato di pianificare i tagli alla spesa per ridurre il debito pubblico.\nInfluenza sulla Costituzione degli Stati Uniti d'America.\nGli abusi storici della Star Chamber sono considerati una forza motivante primaria dietro le protezioni contro l'autoincriminazione forzata incorporate nel quinto emendamento alla Costituzione degli Stati Uniti d'America. Il significato di \"testimonianza obbligatoria\" ai sensi del quinto emendamento - vale a dire, le condizioni alle quali un imputato \u00e8 autorizzato a \"invocare il quinto emendamento\" per evitare l'autoincriminazione - viene quindi spesso interpretato facendo riferimento ai metodi inquisitori della Star Chamber.\nLa Corte suprema degli Stati Uniti d'America afferm\u00f2 che \"la Star Chamber ha, per secoli, simboleggiato il disprezzo per i diritti individuali di base. La Star Chamber semplicemente non permise, ma richiese, agli imputati di avere un collegio di difesa. La risposta del convenuto a un atto d'accusa non era accettata a meno che non fosse stata firmata da un avvocato. Quando un avvocato rifiutava di firmare la risposta, per qualsiasi motivo, si riteneva che l'imputato avesse confessato\"."}
{"id": "2847501", "revid": "767487", "url": "https://it.wikipedia.org/wiki?curid=2847501", "title": "Torneo di Wimbledon 1963 - Singolare femminile", "text": "Margaret Court ha battuto in finale Billie-Jean Moffitt 6\u20133 6\u20134."}
{"id": "2847502", "revid": "154326", "url": "https://it.wikipedia.org/wiki?curid=2847502", "title": "Camera stellata", "text": ""}
{"id": "2847503", "revid": "767487", "url": "https://it.wikipedia.org/wiki?curid=2847503", "title": "Torneo di Wimbledon 1962 - Singolare femminile", "text": "Karen Susman ha battuto in finale V\u011bra Sukov\u00e1 6\u20134 6\u20134."}
{"id": "2847504", "revid": "1442080", "url": "https://it.wikipedia.org/wiki?curid=2847504", "title": "Torneo di Wimbledon 1961 - Singolare femminile", "text": "Angela Mortimer Barrett ha battuto in finale Christine Truman Janes 4\u20136, 6\u20134, 7\u20135."}
{"id": "2847505", "revid": "1714743", "url": "https://it.wikipedia.org/wiki?curid=2847505", "title": "Ulrico di Danimarca", "text": "Biografia.\nEra l'ultimogenito del re Cristiano IV di Danimarca e della prima moglie Anna Caterina del Brandeburgo, figlia di Gioacchino III Federico di Brandeburgo.\nFu il quarto figlio maschio del re e, come accadde per altri due fratelli (Federico, morto ad un anno, e Cristiano) non sopravvisse a suo padre. Alla morte di Cristiano IV divenne re il suo terzo figlio maschio, Federico.\nUlrico divenne un ufficiale e prest\u00f2 il proprio servizio in Svezia, Paesi Bassi e Sassonia. Egli infatti appoggi\u00f2 e partecip\u00f2 attivamente alle campagne di conquista nel Nord Europa volute da suo padre e ne influenz\u00f2 l'andamento.\nDurante i combattimenti nel 1632 in Slesia, rub\u00f2 da un convento a Neisse come bottino di guerra il globo celeste di Tycho Brahe e lo sped\u00ec a Copenaghen.\nEra amante della musica e della letteratura e scrisse lui stesso poemi in latino. Scrisse inoltre in latino anche un trattato in cui criticava i vizi del suo tempo, come l'abuso di alcool.\nNel 1633, durante una visita al quartier generale dell'imperatore, venne assassinato da un soldato tedesco.\nDel principe Ulrico ci rimane il ritratto da bambino opera del pittore Jacob van Doort del 1615.\nAltri suoi ritratti sono opere di Pieter Isaacsz e Adriaen Matham."}
{"id": "2847508", "revid": "1305772", "url": "https://it.wikipedia.org/wiki?curid=2847508", "title": "Sei sempre stata mia", "text": "Sei sempre stata mia \u00e8 un brano di Gianluca Grignani pubblicato come singolo il 1\u00ba gennaio 2010, ed in seguito inserito nell'album \"Romantico Rock Show\", decimo lavoro dell'artista.\nIl video musicale prodotto per \"Sei sempre stata mia\" \u00e8 stato diretto dal regista Gaetano Morbioli e girato in alcune location a Londra e Ponte di Legno, in provincia di Brescia. Il video \u00e8 stato reso disponibile allo streaming gratuito dal 1\u00ba gennaio al 4 febbraio sul sito MSN.it"}
{"id": "2847509", "revid": "767487", "url": "https://it.wikipedia.org/wiki?curid=2847509", "title": "Torneo di Wimbledon 1960 - Singolare femminile", "text": "Maria Bueno ha battuto in finale Sandra Reynolds 8\u20136 6\u20130."}
{"id": "2847513", "revid": "22475", "url": "https://it.wikipedia.org/wiki?curid=2847513", "title": "Provincia di Tr\u00e0 Vinh", "text": "Tr\u00e0 Vinh (vietnamita: \"Tr\u00e0 Vinh\") \u00e8 una provincia del Vietnam, della regione del Delta del Mekong. Occupa una superficie di 2.295,1 km\u00b2 e ha una popolazione di 106.200 abitanti . \nLa capitale provinciale \u00e8 Tr\u00e0 Vinh. \nDistretti.\nDi questa provincia fanno parte la citt\u00e0 di Tr\u00e0 Vinh e i distretti:"}
{"id": "2847514", "revid": "1442080", "url": "https://it.wikipedia.org/wiki?curid=2847514", "title": "Torneo di Wimbledon 1959 - Singolare femminile", "text": "Maria Bueno ha battuto in finale Darlene Hard 6\u20134 6\u20133."}
{"id": "2847520", "revid": "824274", "url": "https://it.wikipedia.org/wiki?curid=2847520", "title": "Torneo di Wimbledon 1958 - Singolare femminile", "text": "Althea Gibson ha battuto in finale Angela Mortimer 8\u20136 6\u20132."}
{"id": "2847523", "revid": "93556", "url": "https://it.wikipedia.org/wiki?curid=2847523", "title": "Teodoro Ghisi", "text": "Biografia.\nFiglio di Ludovico Ghisi, mercante originario di Parma trapiantatosi a Mantova e fratello di Giorgio, Teodoro Ghisi fu il discepolo pi\u00f9 talentuoso di Giulio Romano. Dopo la morte del maestro, il duca di Mantova Francesco III Gonzaga decise di affidargli il compimento delle opere lasciate incomplete dal Romano.\nNel 1570, realizz\u00f2 dei disegni di \"Venere e Adone\" e \"Angelica e Medoro\", che divennero delle incisioni per opera del fratello Giorgio Ghisi.\nDal 1587 al 1590, oper\u00f2 come pittore alla corte di Guglielmo Gonzaga, cognato di Carlo II d'Austria (1564-1590). A Seckau e a Graz dipinse il \"Symbolum apostolorum\" con la \"Creazione di Eva\".\nNel 1589 l'arciduca gli attribu\u00ec una pensione a vita, ma egli torn\u00f2 a Mantova nel 1590 dove, assieme a Ippolito Andreasi, decor\u00f2 la cupola della cattedrale di San Pietro con affreschi sui precetti della Controriforma. Gli animali simbolizzanti gli evangelisti testimoniano l'interesse che Teodoro aveva per gli lo studio dal vero del bestiame."}
{"id": "2847524", "revid": "339392", "url": "https://it.wikipedia.org/wiki?curid=2847524", "title": "Avvelenamento da radiazione", "text": ""}
{"id": "2847528", "revid": "767487", "url": "https://it.wikipedia.org/wiki?curid=2847528", "title": "Gigol\u00f2 per sbaglio", "text": "Gigol\u00f2 per sbaglio (\"Deuce Bigalow: Male Gigol\u00f2\") \u00e8 un film del 1999 diretto da Mike Mitchell ed interpretato da Rob Schneider.\nIl film ha avuto un sequel nel 2005 intitolato \"Deuce Bigalow - Puttano in saldo\".\nTrama.\n\"Deuce Bigalow\", un pulitore di vasche per pesci appassionato di itticoltura, viene convinto da \"Antoine\", un gigol\u00f2 in partenza per la Svizzera, a prendersi cura del suo lussuoso appartamento per una settimana poich\u00e9 uno dei pesci del suo acquario ha contratto una rara malattia alle branchie; lo sbadato Deuce, a seguito di un incidente domestico, distrugger\u00e0 il costoso acquario e si vedr\u00e0 costretto sua volta a prostituirsi per racimolare l'ingente somma necessaria alla riparazione, grazie all'aiuto di \"T.J.\", uno squinternato agente di ragazzi squillo, e ad alcune sue clienti, tra cui una donna di nome Kate con cui si fidanzer\u00e0, riuscir\u00e0 nell'intento prima che Antoine torni a casa. Purtroppo quando il padrone di casa rincasa, la vasca nuova appena montata non regge la pressione dell'acqua contenuta e si rompe rovesciando tutto il contenuto, cos\u00ec Antoine scopre il piano di Deuce di essersi prostituito e ingaggia furiosamente una lotta all'ultimo sangue con lui. Alla fine Antoine viene arrestato dal detective Chuck Fowler, amico di Deuce che era sulle tracce del famoso gigol\u00f2, Deuce si sposa con Kate e tutto si risolve per il meglio."}
{"id": "2847531", "revid": "767487", "url": "https://it.wikipedia.org/wiki?curid=2847531", "title": "Iv\u00e1n Pillud", "text": "Caratteristiche tecniche.\n\u00c8 un terzino destro fluidificante, che pu\u00f2 giocare anche in posizione avanzata."}
{"id": "2847538", "revid": "1543377", "url": "https://it.wikipedia.org/wiki?curid=2847538", "title": "Maserati Tipo 26 C", "text": "La Tipo 26 C \u00e8 una autovettura biposto da competizione costruita dalla Maserati dal 1929 al 1930, conosciuta anche come 8C-1100 precorrendo le designazioni ufficiali delle successive serie 8C.\nDebutt\u00f2 nelle corse il 25 maggio 1930 al Reale Premio di Roma, pilotata da Alfieri Maserati e conquistando il successo di classe, mentre il successo assoluto nella stessa corsa fu appannaggio della Tipo 26 M guidata da Luigi Arcangeli. Nel 1931 il pilota Giuseppe Tuffanelli vinse invece la Mille Miglia nella sua classe.\nIl contesto.\nPer gareggiare con le autociclo francesi che dominavano le gare del tempo nelle categorie destinate alle piccole cilindrate, furono applicati degli accorgimenti tecnici sul motore della Tipo 26. Fu ridotta la cilindrata del monoblocco, che era in lega elektron, tramite camicie riportate in acciaio al nichel. Ora essa era di 1,1 l mantenendo la corsa dei cilindri inalterata.\nPur utilizzando anche un telaio alleggerito come quello della Tipo 26 R, essendo derivata da un modello pi\u00f9 grande, la \"26 C\" pesava 150 kg in pi\u00f9 della diretta concorrente Amilcar e 250 kg in pi\u00f9 della Salmson.\nLa vettura nella configurazione destinata alle corse in circuito lamentava anche uno sterzo pesante ed un peso di 800 kg.\nAnche della Tipo 26 C, come della Tipo 26 e della Tipo 26 B, venne prodotta una versione completa delle dotazioni necessarie per le corse su strada, ottenendo la Tipo 26 C MM che, dotata di un impianto elettrico Bosch, arrivava a pesare 880 kg.\nDella Tipo 26 C furono costruiti un totale di 4 esemplari.\nCaratteristiche tecniche.\nL'accensione era singola con magnete Scintilla, l'alimentazione era composta da due compressori tipo Roots ed un carburatore tipo \u201cWeber ASS\u201d a monte degli stessi. La distribuzione era a due valvole per cilindro disposte a 90\u00b0 con doppio albero a camme in testa.\nIl motore era a otto cilindri in linea ed aveva una cilindrata di 1078,6 cm\u00b3. Il rapporto di compressione era di 5,5:1 mentre la potenza erogata era compresa tra i 90 ed i 110 CV a 5000-6000 giri al minuto. Le sospensioni erano a balestra con ammortizzatori a frizione.\nLa carrozzeria era biposto in alluminio; il telaio era formato da due longheroni con traverse in profilati d'acciaio.\nI freni erano a tamburo sulle quattro ruote con comando meccanico. Lo sterzo era a vite senza fine. La coppia inadatta costrinse al ricorso ad un cambio a quattro rapporti pi\u00f9 retromarcia. La velocit\u00e0 massima era compresa tra i 170 ed i 185 km/h."}
{"id": "2847549", "revid": "1305772", "url": "https://it.wikipedia.org/wiki?curid=2847549", "title": "Lorenzo (disambigua)", "text": ""}
{"id": "2847560", "revid": "767487", "url": "https://it.wikipedia.org/wiki?curid=2847560", "title": "L'ultimo sogno (film 1946)", "text": "L'ultimo sogno \u00e8 un film del 1946 diretto da Marcello Albani.\nProduzione.\nGirato a Budrio nel 1944 durante la RSI nell'ambito del cosiddetto Cinevillaggio, struttura di produzione cinematografica della Repubblica di Sal\u00f2, sorta in alternativa a Cinecitt\u00e0, all'epoca abbandonata a causa dei contingenti eventi bellici.\nIl titolo provvisorio di lavorazione del film era \"Manuelita\".\nDistribuzione.\nCome molte altre pellicole realizzate durante la RSI, anche questa ebbe distribuzione solo alla fine della seconda guerra mondiale, il 18 maggio 1946, con il doppiaggio effettuato a Roma."}
{"id": "2847562", "revid": "30622003", "url": "https://it.wikipedia.org/wiki?curid=2847562", "title": "Paciughino", "text": ""}
{"id": "2847563", "revid": "21880", "url": "https://it.wikipedia.org/wiki?curid=2847563", "title": "Cryptopsaras", "text": ""}
{"id": "2847564", "revid": "22475", "url": "https://it.wikipedia.org/wiki?curid=2847564", "title": "Provincia di Vinh Long", "text": "V\u0129nh Long \u00e8 una provincia del Vietnam, della regione del Delta del Mekong. Occupa una superficie di 1.479,1 km\u00b2 e ha una popolazione di 1.069.100 abitanti. \nLa capitale provinciale \u00e8 V\u0129nh Long. \nDistretti.\nDi questa provincia fanno parte i distretti:"}
{"id": "2847568", "revid": "599013", "url": "https://it.wikipedia.org/wiki?curid=2847568", "title": "Giuseppe Pirandello", "text": "Carriera.\nGioc\u00f2 con il dal 1920 al 1926, diventandone capitano, disputando il campionato di Prima Divisione 1921-1922, il primo dei rosanero in massima serie. In questa manifestazione fu uno dei giocatori che di pi\u00f9 si misero in luce.\nA causa delle gravi situazioni economiche in cui stava la squadra siciliana, nel 1926 venne ceduto al per 800 lire, una cifra molto alta per l'epoca, facendosi apprezzare dai tifosi per lo stile di gioco irruente e focoso e giocandovi la prima partita disputata dall'appena costituita squadra, la sconfitta casalinga del 3 ottobre 1926 contro l' per 3-0.\nNella sua ultima stagione con i campani gioc\u00f2 13 delle 17 partite sino a quel momento disputate dalla squadra (compresa la prima vittoria della squadra nella massima divisione del campionato, nella gara casalinga contro la vinta per 4-0 il 25 settembre 1927) in un'epoca in cui non erano ammesse sostituzioni.\nMor\u00ec improvvisamente nel 1928, dopo la partita Napoli-Lazio si rec\u00f2 da un dottore per farsi fare un'iniezione endovenosa e fu colpito da una sincope appena il medico inizi\u00f2 a praticarla; in suo onore venne messo in palio un trofeo d'argento chiamato \"Coppa Pirandello\" per iniziativa del quotidiano \"L'Ora\" in seguito ad una sottoscrizione finalizzata alla raccolta fondi: Palermo e Napoli si disputarono il trofeo, nella partita giocata allo Stadio Ranchibile e vinta dai partenopei. Gli fu inoltre dedicato un minuto di raccoglimento durante la gara Napoli-Pro Vercelli del 6 settembre 1928. Una sottoscrizione del Roma a favore del padre anziano, cui contribuirono i compagni di squadra e l'allenatore Ferenc Moln\u00e1r, raccolse oltre ottomila lire dell'epoca."}
{"id": "2847571", "revid": "1714743", "url": "https://it.wikipedia.org/wiki?curid=2847571", "title": "Sofia Elisabetta di Schleswig-Holstein", "text": "Biografia.\nEra figlia del re Cristiano IV di Danimarca e della seconda moglie Kirsten Munk.\nIl matrimonio dei suoi genitori avvenne morganaticamente pertanto sia lei che i nove fratelli non potevano vantare il titolo di principi ma poterono portare quello di \"conti di Schleswig-Holstein\".\nPromessa in sposa a solo un anno, spos\u00f2 nel 1634 Christian Pentz, conte di Pentz e Neudorf.\nLegata alla madre, and\u00f2 spesso a farle visita durante il suo arresto domiciliare. Le sue visite spinsero anzi il re a prolungarne la prigionia. Insieme alla sorella Leonora Cristina entr\u00f2 in conflitto con la famiglia reale e nel 1654 port\u00f2 con s\u00e9 presso la corte svedese il figlio della sorella.\nFece ritorno in Danimarca nel 1656."}
{"id": "2847574", "revid": "729019", "url": "https://it.wikipedia.org/wiki?curid=2847574", "title": "Walther Wever", "text": "Biografia.\nWever nasce a Wilhelmsort, una cittadina del Kreis Bromberg, nell'allora Prussia, ora in territorio polacco. Figlio di Arnold Wever, direttore della Berliner Ansiedlungsbank, e nipote del generale prussiano Carl Georg Wever, acquisisce la maturit\u00e0 al liceo Steglitz prima di continuare le tradizioni militari del nonno paterno entrando alla scuola ufficiali e stabilendosi a Schweid."}
{"id": "2847579", "revid": "400694", "url": "https://it.wikipedia.org/wiki?curid=2847579", "title": "Artur Immanuel Hazelius", "text": "Biografia.\nEra il figlio di Johan August Hazelius, famoso politico e ufficiale militare svedese. Artur divenne celebre per aver fondato sull'isola di Djurg\u00e5rden nella capitale della Svezia (Stoccolma) nel 1891 lo Skansen, il primo dei musei all'aperto e degli zoo svedesi. \nStudi\u00f2 all'universit\u00e0 di Uppsala. Spos\u00f2 Sofia Elisabeth Grafstr\u00f6m, figlia del poeta Anders Abraham Grafstr\u00f6m. La coppia ebbe un unico figlio, Gunnar Hazelius (1874-1905), custode del museo dopo il padre.\nCon lui possiamo dichiarare la nascita dei musei all'aperto. Amante del proprio paese e delle sue tradizioni, nota con estrema preoccupazione che molti oggetti e strumenti tipici della vita quotidiana si stanno rapidamente adeguando, con l'avvento della rivoluzione industriale, a un linguaggio universale che rischia di cancellare il passato singolare per annacquarlo e disperderlo in un presente plurale. Con estrema lucidit\u00e0, riscontra tanto interesse a preservare e conservare le opere d'arte del passato quanto disinteresse verso un patrimonio \"minore\" che proprio per questo rischia di far perdere le proprie tracce. Un patrimonio di cui il vissuto di ciascuno \u00e8 imbevuto profondamente e costituisce la vera identit\u00e0 di una popolazione. \nForte di questa consapevolezza, A.I.Hazelius decide di investire il proprio tempo e le proprie sostanze nella salvaguardia di tale patrimonio. Comincia ad acquistare oggetti di artigianato e strumenti di vita quotidiana, utensili e arredi tipici della sua regione. \nNel 1878 si fa notare partecipando all'esposizione di Parigi rappresentando le produzioni e le tecniche tipiche del proprio paese, egli propone un \"exhibit\" molto particolare. Si tratta di un quadro vivente, dal titolo L'ultimo letto della bambina in cui ricrea fedelmente l'interno di una stanza e ricostruisce l'immagine di una famiglia in lutto raccolta intorno alla bambina. Forte dei riconoscimenti e degli apprezzamenti riscontrati riesce a raccogliere la sua collezione in un vero e proprio museo a stoccolma, il \"Nordiska Museet\". Il quale ad inizio novecento utilizzava in modo innovativo la tecnica dell'ambientazione. Non accontentandosi di questo, arrivo ad interessarsi delle stesse architetture dei villaggi svedesi: ne acquist\u00f2 alcune, smontantandole per trasportarle e montarle nuovamente in una sorta di parco creando una straordinaria esposizione a cielo aperto : la skansen, in una delle isole centrali di Stoccolma."}
{"id": "2847580", "revid": "204012", "url": "https://it.wikipedia.org/wiki?curid=2847580", "title": "Artur Hazelius", "text": ""}
{"id": "2847583", "revid": "599013", "url": "https://it.wikipedia.org/wiki?curid=2847583", "title": "Emil Angelov", "text": "Carriera.\nClub.\nHa giocato con vari club, tra cui il Levski Sofia e il Denizlispor.\nNazionale.\nNel 2006 ha rappresentato la Nazionale bulgara."}
{"id": "2847584", "revid": "93556", "url": "https://it.wikipedia.org/wiki?curid=2847584", "title": "Provincia di Hoa Binh", "text": "Hoa Binh (vietnamita: \"H\u00f2a B\u00ecnh\") \u00e8 una provincia del Vietnam, della regione di Tay Bac. Occupa una superficie di 4.595,3 km\u00b2 e ha una popolazione di 854.131 abitanti. \nLa capitale provinciale \u00e8 H\u00f2a B\u00ecnh. \nDistretti.\nDi questa provincia fanno parte una citt\u00e0 (H\u00f2a B\u00ecnh) e i distretti di:"}
{"id": "2847585", "revid": "30622348", "url": "https://it.wikipedia.org/wiki?curid=2847585", "title": "Galeno di Pergamo", "text": ""}
{"id": "2847588", "revid": "339392", "url": "https://it.wikipedia.org/wiki?curid=2847588", "title": "Diogene di Seleucia", "text": ""}
{"id": "2847590", "revid": "287204", "url": "https://it.wikipedia.org/wiki?curid=2847590", "title": "Provincia di Dak Lak", "text": "Dak Lak (vietnamita: \"\u0110\u1eafk L\u1eafk\") \u00e8 una provincia del Vietnam, della regione di Tay Nguyen. Occupa una superficie di 13.125,4 km\u00b2 e ha una popolazione di 1.869.332 abitanti. \nLa capitale provinciale \u00e8 Bu\u00f4n Ma Thu\u1ed9t.\nDistretti.\nDi questa provincia fanno parte la municipalit\u00e0 autonoma di Bu\u00f4n Ma Thu\u1ed9t, la citt\u00e0 di Bu\u00f4n H\u1ed3 e i distretti di:"}
{"id": "2847606", "revid": "77594", "url": "https://it.wikipedia.org/wiki?curid=2847606", "title": "Provincia di Dak Nong", "text": "Dak Nong (vietnamita: \"\u00d0\u1eafc N\u00f4ng\") \u00e8 una provincia del Vietnam, della regione di T\u00e2y Nguy\u00ean. Occupa una superficie di 6.515,3 km\u00b2 e ha una popolazione di 622.168 abitanti. \nLa capitale provinciale \u00e8 Gia Ngh\u0129a. \nDistretti.\nDal punto di vista amministrativo, di questa provincia fanno parte la municipalit\u00e0 autonoma di Gia Nghia e i distretti:"}
{"id": "2847610", "revid": "767487", "url": "https://it.wikipedia.org/wiki?curid=2847610", "title": "Karako\u00e7an", "text": "Karako\u00e7an (curdo: \"Dep\") \u00e8 una citt\u00e0 della Turchia situata nella Regione dell'Anatolia Orientale nella Provincia di El\u00e2z\u0131\u011f."}
{"id": "2847616", "revid": "93556", "url": "https://it.wikipedia.org/wiki?curid=2847616", "title": "Provincia di Gia Lai", "text": "Gia Lai (vietnamita: \"Gia Lai\") \u00e8 una provincia del Vietnam, della regione di Tay Nguyen. Occupa una superficie di 15.536,9 km\u00b2 e ha una popolazione di 1.513.847 abitanti. \nLa capitale provinciale \u00e8 Pleiku. \nDistretti.\nDal punto di vista amministrativo, di questa provincia fanno parte una citt\u00e0 (Pleiku), due citt\u00e0 (An Kh\u00ea e Ayun Pa) e i distretti di:"}
{"id": "2847619", "revid": "1444886", "url": "https://it.wikipedia.org/wiki?curid=2847619", "title": "Centrale nucleare di Yankee Rowe", "text": "La centrale nucleare di Yankee Rowe, conosciuta anche solamente come \"Yankee Rowe\", \u00e8 stata la terza centrale nucleare ad essere stata costruita negli Stati Uniti e la prima nel New England, era costituita da un reattore PWR da 167 MW netti. Era posizionata vicino alla citt\u00e0 di Rowe nel Massachusetts sul fiume Deerfield e ha prodotto elettricit\u00e0 per un totale di 31 anni. La centrale \u00e8 stata totalmente smantellata ed alla fine del 2007 il decommissioning dell'impianto si pu\u00f2 dire completato.\nLa centrale \u00e8 stata il modello per la costruzione della centrale nucleare Enrico Fermi di Trino in Italia."}
{"id": "2847622", "revid": "1305772", "url": "https://it.wikipedia.org/wiki?curid=2847622", "title": "Chaos;Head", "text": " \u00e8 una visual novel creata nel 2008 dalla Nitroplus, da cui nello stesso anno sono stati tratti un anime prodotto da Madhouse e una miniserie manga di due volumi edita da Media Factory. Si tratta del primo titolo della serie \"Science Adventure\", \"Chaos;Head\" \u00e8 una storia di illusioni, omicidi e mistero, con forti elementi gore, psicologici e fantascientifici.\nTrama.\nNishijou Takumi \u00e8 un giovane ragazzo che non riesce a distinguere la realt\u00e0 dall'illusione, e che crede di essere perseguitato dall'esecutore materiale di una serie di efferati omicidi. La sua ricerca lo porta a Shibuya e nei suoi dintorni e nel territorio di Tokyo le sue avventure lo porteranno ad entrare in contatto con vari temi scientifici, quali il concetto di materia ed antimateria, ed il mare di Dirac. Attorno a lui ruotano vari personaggi tra cui Sakihata Rim\u00ec, ragazza nei confronti della quale inizialmente prover\u00e0 terrore, in quanto la ritiene un'assassina, ma che con l'evolversi della storia diventer\u00e0 per lui la persona che gli dona la \"pace\" e per la quale comincer\u00e0 a nutrire un sentimento profondo.\nMedia.\nManga.\nNel 2008 la Media Factory ha pubblicato un adattamento a fumetti dell'anime ispirato alla visual novel dal titolo \"Chaos; Head: Blue Complex\", disegnato da Nagako Sakaki e pubblicato in Italia nel 2012 in due volumi tank\u014dbon da GP Manga. Pur riprendendo la stessa trama e gli eventi descritti sia nel video game che nel cartone, nel fumetto il protagonista non \u00e9 Takumi Nishijou (che comunque appare nella storia), bens\u00ec Sena Aoi, personaggio femminile secondario del gioco presente anche nell'anime. Nonostante tale differenza, il manga non costituisce in alcun modo uno spin-off o un racconto a s\u00e9 stante dell'universo videoludico creato dalla Nitroplus in quanto la storia raccontata \u00e8 la stessa, per\u00f2 incentrata su un personaggio differente dall'originale."}
{"id": "2847629", "revid": "77594", "url": "https://it.wikipedia.org/wiki?curid=2847629", "title": "Provincia di Kon Tum", "text": "Kon Tum (vietnamita: \"Kon Tum\") \u00e8 una provincia del Vietnam, della regione di Tay Nguyen. Occupa una superficie di 9.690,5 km\u00b2 e ha una popolazione di 540.438 abitanti. \nLa capitale provinciale \u00e8 Kon Tum. \nDistretti.\nDi questa provincia fanno parte i 9 distretti di:\nKon Tum ha la sua municipalit\u00e0 autonoma."}
{"id": "2847634", "revid": "287204", "url": "https://it.wikipedia.org/wiki?curid=2847634", "title": "Provincia di Lam Dong", "text": "Lam Dong (vietnamita: \"L\u00e2m \u0110\u1ed3ng\") \u00e8 una provincia del Vietnam, della regione di Tay Nguyen. Occupa una superficie di 9.772,2 km\u00b2 e ha una popolazione di 1.296.906 abitanti. \nLa capitale provinciale \u00e8 \u0110\u00e0 L\u1ea1t. \nDistretti.\nDi questa provincia fanno parte la citt\u00e0 di \u0110\u00e0 L\u1ea1t, la citt\u00e0 di B\u1ea3o L\u1ed9c e i distretti di:"}
{"id": "2847637", "revid": "287204", "url": "https://it.wikipedia.org/wiki?curid=2847637", "title": "Oscar Moglia", "text": ""}
{"id": "2847641", "revid": "300067", "url": "https://it.wikipedia.org/wiki?curid=2847641", "title": "\u00d3scar Moglia Eiras", "text": ""}
{"id": "2847642", "revid": "110157", "url": "https://it.wikipedia.org/wiki?curid=2847642", "title": "Giovanni Francesco Susini", "text": "Dal momento che il suo lavoro continuava a proporre lo stile tipico del Giambologna, le sue opere iniziarono ad essere scambiate per quelle del maestro gi\u00e0 alla fine del XVII secolo.\nSuo zio, Antonio Susini, era il principale collaboratore del Giambologna per la fusione del bronzo e il giovane Francesco ricevette ben presto i primi insegnamenti come ragazzo di bottega. Grazie ad un viaggio a Roma intrapreso tra il 1624 e il 1626 prese diretta visione delle opere dell'antichit\u00e0 classica e della scultura barocca allora emergente, anche se perdur\u00f2 nel suo stile manierista ormai ben definito. Realizz\u00f2 delle copie in cera dell\"'Ermafrodito Borghese\", appena scoperto, per replicarlo in bronzo una volta rientrato a Firenze. La sua riproduzione in bronzo del Laocoonte \u00e8 basata su una copia di epoca ellenistica che si trova a Firenze.\nCome scultore Susini \u00e8 ricordato soprattutto per le opere realizzate su commissione pubblica, come la \"Fontana del Carciofo\" (1641) che si pu\u00f2 ammirare al meglio dalla finestra centrale del \"piano nobile\" di Palazzo Pitti, affacciata sul giardino. Il progetto finale dell'opera, secondo il biografo degli artisti del tempo Filippo Baldinucci era stato completato ed approvato nel 1639 ma come molte opere d'arte commissionate dai Medici la realizzazione della fontana fu di fatto il frutto di un lavoro di squadra ed ebbe una storia complicata. Ad esempio, alcuni dei putti erano gi\u00e0 stati scolpiti da Susini e dai suoi assistenti nel 1621.\nLa prima commissione ottenuta da Susini da parte dei Medici fu, nel 1614 un bassorilievo bronzeo destinato a decorare l'altare di una cappella. Anche in quel caso fu necessario un lavoro a pi\u00f9 mani: lo scultore Orazio Mochi (morto nel 1625) ricevette l'incarico -probabilmente non molto apprezzato dall'artista - di realizzare una statua per il Giardino di Boboli che rappresentava uno dei temi tipici della pittura dell'epoca, ovvero due uomini che si sfidano al gioco popolare del saccomazzone. Aiutato da principio da Romolo Ferrucci del Tadda (morto nel 1621), Susini fece una copia in bronzo dell'opera di dimensioni ridotte e la pose su un piccolo piedistallo ovale che esalta lo sforzo delle due figure intente a colpirsi selvaggiamente. Anche altre sculture di Susini furono poste a decorazione del Giardino di Boboli; un \"Cupido che spezza un cuore con un martello\" e un \"Cupido che scaglia una freccia\" fanno parte dell'elaborata composizione allegorica della \"Vasca dell'Isola\" che si trova sul secondo asse.\nSusini firm\u00f2 pochi dei suoi lavori. Un \"Bacco\" da lui firmato si trova al Louvre Esistono alcune sue statuette in bronzo firmate: \nSusini lavor\u00f2 sempre nella fonderia di bronzo di famiglia. Secondo Baldinucci, Giovanni e Antonio Susini continuarono a servirsi dei modelli del Giambologna anche dopo la morte del maestro realizzando per i loro committenti sculture in bronzo finemente lavorate. Come quelli del Giambologna, anche i progetti originali di Susini tendono a prevedere due o tre figure unite in una composizione complessa ma bilanciata, concepita per poter essere apprezzata da diversi punti di vista. Molte delle sue opere, grazie alle loro dimensioni ridotte, potevano essere facilmente trasportate e vendute anche al di fuori della Toscana.\nUno dei soggetti tipici del Giambologna in cui in seguito si distinse anche Susini, \u00e8 l'antico tema degli animali in lotta, ispirati da prototipi ellenistici, che gli artisti avevano potuto ammirare grazie alle copie di epoca romana. Ad esempio, la coppia di bronzetti \"Leone che attacca un cavallo\" e \"Leopardo che attacca un toro\", donati alla Frick Collection di New York nel 2004, furono ispirati dai frammenti di un leone e di un torso di cavallo che erano stati esposti al Campidoglio mentre l'artista era in vita."}
{"id": "2847643", "revid": "118031", "url": "https://it.wikipedia.org/wiki?curid=2847643", "title": "Gianfrancesco Susini", "text": ""}
{"id": "2847644", "revid": "118031", "url": "https://it.wikipedia.org/wiki?curid=2847644", "title": "Giovanni Susini", "text": ""}
{"id": "2847647", "revid": "287204", "url": "https://it.wikipedia.org/wiki?curid=2847647", "title": "Provincia di Quang Nam", "text": "Quang Nam (vietnamita: \"Qu\u1ea3ng Nam\") \u00e8 una provincia del Vietnam, della regione di Nam Trung Bo. Occupa una superficie di 10.438,4 km\u00b2 e ha una popolazione di 1.501.100 abitanti. \nConfina a nord con la provincia di Th\u1eeba Thi\u00ean\u2013Hu\u1ebf, ad ovest con il Laos, con la provincia di Kon Tum a sudovest, la provincia di Qu\u1ea3ng Ng\u00e3i a sud est, il mar cinese meridionale ad est e con la citt\u00e0 di Da Nang a nordest.\nNella provincia si trovano i siti patrimonio dell'umanit\u00e0 dell'UNESCO di My Son e Hoi An mentre la capitale provinciale \u00e8 Tam K\u1ef3. \nDistretti.\nDi questa provincia fanno parte 15 distretti, due citt\u00e0 di livello provinciale e una di livello distrettuale:\nTam K\u1ef3 e la citt\u00e0 di H\u1ed9i An (sito patrimonio dell'Umanit\u00e0) sono municipalit\u00e0 autonome, \u0110i\u1ec7n B\u00e0n \u00e8 diventata citt\u00e0 di livello distrettuale nel 2015."}
{"id": "2847649", "revid": "287204", "url": "https://it.wikipedia.org/wiki?curid=2847649", "title": "Stephane Lambiel", "text": ""}
{"id": "2847651", "revid": "599013", "url": "https://it.wikipedia.org/wiki?curid=2847651", "title": "Immanuel McElroy", "text": ""}
{"id": "2847654", "revid": "599013", "url": "https://it.wikipedia.org/wiki?curid=2847654", "title": "Jules Boes", "text": "Carriera.\nHa disputato due partite ai Giochi della XV Olimpiade, non segnando punti."}
{"id": "2847657", "revid": "729019", "url": "https://it.wikipedia.org/wiki?curid=2847657", "title": "Aviatik B.II", "text": "L'Aviatik B.II era un monomotore biplano da ricognizione prodotto dall'azienda tedesco imperiale Automobil und Aviatik AG negli anni dieci del XX secolo ed utilizzato principalmente dalla Luftstreitkr\u00e4fte, l'aeronautica militare dell'esercito imperiale tedesco, durante la prima guerra mondiale.\nVenne prodotto su licenza anche dalla Oesterreichische Flugzeugfabrik ed utilizzato dalla k.u.k. Luftfahrtruppen.\nStoria.\nSviluppo.\nIl B.II venne progettato dall'ingegnere svizzero Robert Wild sviluppando il precedente B.I appena fu disponibile un'unit\u00e0 motrice pi\u00f9 potente, il Mercedes D.II da 120 PS (88 kW). Il nuovo modello non differiva sostanzialmente dal suo predecessore ma a causa della maggior potenza disponibile, la cellula venne ulteriormente rinforzata.\nImpiego operativo.\nSul fronte italiano nel giugno 1915 rappresentava la linea di volo della Flik 16 di Seebach di Villaco.\nDescrizione tecnica.\nIl B.I era un velivolo dall'aspetto e dalla costruzione, per l'epoca, convenzionale, monomotore biplano con carrello fisso realizzato in legno e tela.\nLa fusoliera, costruita con struttura in legno e rivestita con pannelli di compensato e tela verniciata, era caratterizzata dalla presenza di due abitacoli separati aperti posti in tandem, l'anteriore per l'osservatore ed il posteriore per il pilota. Questa soluzione, normalmente utilizzata nei primi modelli biposto dell'epoca, non consentiva di attrezzare il velivolo con armamento di difesa, caratteristica comune a tutti i ricognitori categorizzati come B Typ nella designazione Idflieg. Posteriormente terminava in un impennaggio classico monoderiva.\nIl carrello d'atterraggio era semplice, fisso con grandi ruote collegate tramite un assale rigido, integrato posteriormente da un pattino d'appoggio posizionato sotto la fusoliera in prossimit\u00e0 della coda.\nLa propulsione era affidata ad un motore Mercedes D.II, un sei cilindri in linea raffreddato a liquido in grado di erogare una potenza pari a 120 PS (88 kW) ed abbinato ad un'elica bipala in legno a passo fisso."}
{"id": "2847658", "revid": "599013", "url": "https://it.wikipedia.org/wiki?curid=2847658", "title": "Julien Meuris", "text": ""}
{"id": "2847659", "revid": "599013", "url": "https://it.wikipedia.org/wiki?curid=2847659", "title": "Josef du Jardin", "text": ""}
{"id": "2847665", "revid": "599013", "url": "https://it.wikipedia.org/wiki?curid=2847665", "title": "Henri Coosemans", "text": ""}
{"id": "2847666", "revid": "1444886", "url": "https://it.wikipedia.org/wiki?curid=2847666", "title": "Centrale nucleare di Vogtle", "text": "La centrale nucleare Alvin Vogtle \u00e8 una centrale nucleare americana, situata nella Contea di Burke, vicino ad Augusta, in Georgia. La centrale \u00e8 intitolata a Alvin Vogtle, un eroe di guerra e presidente della Southern Company. Ognuna delle due unit\u00e0 in funzione \u00e8 un reattore PWR Westinghouse, con turbine e generatori elettrici dalla General Electric. Le unit\u00e0 1 e 2 furono completate nel 1987 e nel 1989 e hanno una potenza di circa ognuno. Sono poi in costruzione 2 reattori AP1000 da ognuno.\nEspansione dell'impianto.\nLa centrale ha avuto molta risonanza nel mondo per essere il primo progetto della rinascita dell'industria nucleare americana, ferma da un trentennio per gli ordinativi di nuovi reattori. Utilizzando l\"'Energy Policy Act\", il 16 febbraio 2010, l'amministrazione Obama ha approvato la richiesta di un prestito agevolato della \"Southern Company\" per 8,3 miliardi di dollari: tale compagnia ha in programma la costruzione di due reattori di tipo AP1000 presso la centrale nucleare \"Vogtle\" nella contea di Burke in Georgia, unit\u00e0 che dovrebbero essere ultimate tra il 2016 e il 2017."}
{"id": "2847668", "revid": "599013", "url": "https://it.wikipedia.org/wiki?curid=2847668", "title": "Clint McDaniel", "text": ""}
{"id": "2847670", "revid": "104458", "url": "https://it.wikipedia.org/wiki?curid=2847670", "title": "Oksana Serhi\u00efvna Bajul", "text": ""}
{"id": "2847671", "revid": "599013", "url": "https://it.wikipedia.org/wiki?curid=2847671", "title": "Thierry Zig", "text": ""}
{"id": "2847673", "revid": "123281137", "url": "https://it.wikipedia.org/wiki?curid=2847673", "title": "Triossido di tungsteno", "text": "Lossido di tungsteno(VI) (anche conosciuto come triossido di tungsteno o anidride tungstica) \u00e8 un composto chimico contenente ossigeno e tungsteno (un metallo di transizione), avente formula chimica WO3.\nViene ottenuto nella reazione di recupero del tungsteno dai suoi minerali. I minerali di tungsteno sono trattati con composti alcalini per produrre WO3. Una successiva reazione con carbonio o idrogeno gassoso riduce il triossido di tungsteno a metallo puro.\nIl triossido di tungsteno (VI) si trova in natura sotto forma di idrati, che includono i minerali: tungstite WO3\u00b7H2O, meymacite WO3\u00b72H2O e hydrotungstite (della stessa composizione della meymacite, tuttavia a volte scritta come H2WO4). Questi minerali sono molto rari.\nStoria.\nIl tungsteno ha una ricca storia che parte dalla sua scoperta nel diciottesimo secolo. Peter Woulfe fu il primo a riconoscere un nuovo elemento nel minerale naturale wolframite. Il tungsteno era, infatti, originariamente conosciuto come \"wolframio\" (da cui il suo simbolo \"W\"). Il chimico svedese Carl Wilhelm Scheele contribu\u00ec alla sua scoperta con i suoi studi sulla scheelite.\nNel 1841, un chimico chiamato Robert Oxland formul\u00f2 la prima procedura per preparare il triossido di tungsteno e il tungstato di sodio. \u00c8 per questo considerato il padre della chimica sistematica del tungsteno.\nPreparazione.\nIl triossido di tungsteno pu\u00f2 essere preparato in vari modi. La CaWO4, o scheelite, pu\u00f2 reagire con HCl per produrre acido tungstico, che, ad alte temperature, decompone in WO3 e acqua.\nUn altro procedimento comune per sintetizzare WO3 \u00e8 la calcinazione del paratungstato di ammonio (APT) in condizioni ossidanti:\nStruttura.\nLa struttura cristallina del triossido di tungsteno \u00e8 dipendente dalla temperatura. A temperature superiori a 740\u00a0\u00b0C ha una struttura tetragonale, da 330 a 740\u00a0\u00b0C \u00e8 ortorombica, mentre da 17 a 300\u00a0\u00b0C \u00e8 monoclina. Assume una struttura triclina da 17 a -50\u00a0\u00b0C. \u00c8 ovvio che la struttura pi\u00f9 comune del triossido di tungsteno \u00e8 quella monoclina con gruppo spaziale: P21/n.\nPropriet\u00e0 chimiche.\nStabilit\u00e0 e reattivit\u00e0.\nCome sopracitato, il triossido di tungsteno pu\u00f2 essere sintetizzato mediante calcinazione dell'APT. A seconda delle condizioni di reazione, come la temperatura, le propriet\u00e0 chimiche del WO3 variano. Ad esempio, a basse temperature il triossido di tungsteno \u00e8 molto reattivo e si decompone facilmente in H2O. A temperature pi\u00f9 alte, non si decompone in acqua.\nSe la calcinazione \u00e8 svolta in ambiente riducente, anzich\u00e9 ossidante, si ottiene un composto completamente diverso chiamato ossido blu di tungsteno (WO3-x). Questo composto \u00e8 un insieme di differenti molecole, inclusi il triossido di tungsteno, l'ammoniaca e il WO2.\nReazioni pericolose.\nReazioni con perossidi e altri formatori di radicali. Decomposizione di acqua ossigenata. Non sono noti prodotti pericolosi di decomposizione del triossido di tungsteno.\nUsi.\nIl triossido di tungsteno \u00e8 usato per molti scopi nella vita di tutti i giorni. \u00c8 usato frequentemente nell'industria, per creare il tungstato per i fosfori degli schermi a raggi x e anche per materiali ignifughi. Grazie al suo colore giallo \u00e8 spesso usato anche come pigmento nelle vernici e sulle ceramiche.\nRecentemente, il triossido di tungsteno, \u00e8 usato nella produzione di vetri elettrocromici o \"smart glass\". Questi vetri sono elettricamente attivi e possono variare la loro trasmissione della luce a seconda del voltaggio applicatogli. Ci\u00f2 permette all'utente di oscurare, ad esempio, finestre e cambiare la quantit\u00e0 di luce o calore trasmessa.\nUn altro nuovo uso del tungsteno \u00e8 nei DIME (Dense Inert Metal Explosive). Un'ulteriore possibile applicazione, basata sulla sua natura di semiconduttore, \u00e8 la foto-degradazione di inquinanti, il suo bandgap ristretto lo rende pi\u00f9 sensibile alla luce visibile rispetto al biossido di titanio."}
{"id": "2847677", "revid": "599013", "url": "https://it.wikipedia.org/wiki?curid=2847677", "title": "Blagoja Georgievski", "text": ""}
{"id": "2847679", "revid": "104458", "url": "https://it.wikipedia.org/wiki?curid=2847679", "title": "Campionato europeo di pattinaggio artistico", "text": ""}
{"id": "2847680", "revid": "104458", "url": "https://it.wikipedia.org/wiki?curid=2847680", "title": "Campionato mondiale di pattinaggio artistico", "text": ""}
{"id": "2847681", "revid": "599013", "url": "https://it.wikipedia.org/wiki?curid=2847681", "title": "Marco Rossetti (cestista)", "text": ""}
{"id": "2847682", "revid": "61051", "url": "https://it.wikipedia.org/wiki?curid=2847682", "title": "\u00d6sterreichische Flugzeugfabrik", "text": ""}
{"id": "2847687", "revid": "119383684", "url": "https://it.wikipedia.org/wiki?curid=2847687", "title": "Ermenegildo Negri", "text": "Carriera.\nHa giocato per otto stagioni con la maglia del in un periodo che va dal 1923 al 1932, diventandone poi allenatore. Curioso l'episodio del 1940: nell'ultima giornata del campionato di Serie B a Sanremo contro la Sanremese, avendo il Palermo solo dieci giocatori disponibili per la partita, \u00e8 proprio Negri, ormai quarantenne, a scendere in campo per difendere i colori della propria squadra segnando il gol del Palermo nella partita persa per 2-1.\nDurante la sua carriera ha giocato anche con la Termitana; successivamente \u00e8 stato l'allenatore del Bagheria."}
{"id": "2847688", "revid": "339392", "url": "https://it.wikipedia.org/wiki?curid=2847688", "title": "Sixth Avenue", "text": ""}
{"id": "2847691", "revid": "125414107", "url": "https://it.wikipedia.org/wiki?curid=2847691", "title": "Ritratto d'ignoto marinaio", "text": "Il Ritratto d'uomo \u00e8 un dipinto a olio su tavola (31x24,5\u00a0cm) di Antonello da Messina, datato tra il 1465 e il 1476 circa e conservato nel Museo Mandralisca di Cefal\u00f9.\nStoria.\nNon si conoscono le circostanze della commissione del dipinto n\u00e9 la sua collocazione originaria. Secondo tradizione orale venne regalato al barone di Mandralisca sull'isola di Lipari, dove pare che fosse utilizzato come sportello dallo speziale .\nLa storia vie\nripresa da Vincenzo Consolo nell'opera \"Il sorriso dell'ignoto marinaio\" che fa riferimento ai fatti di Bronte del 1860 (rivendicazione dei terreni da parte dei contadini a seguito dell'arrivo di Garibaldi).\nIl protagonista Mandralisca di Cefal\u00f9, al quale venne regalato il quadro nell'isola di Lipari, comprende la teoresi della no storia e si fa portavoce dell'animo infelice dei siciliani. Teoria supportata da Verga cento anni prima.\nLa tavoletta, gi\u00e0 sfregiata in antico, venne restaurata nel XIX secolo a Firenze e poi di nuovo nel 1950-1953 dall'Istituto Centrale del Restauro di Roma. L'ultimo intervento in ordine cronologico risale al 1981.\nDescrizione e stile.\nL'opera, in base a recenti scoperte e studi dovrebbe ritrarre Francesco Vitale da Noja, precettore e segretario di Ferdinando il cattolico e ambasciatore e vescovo di Cefal\u00f9 e non un uomo sconosciuto, vestito secondo alcuni da marinaio dell'epoca e indossante una berretta nera. Roberto Longhi sment\u00ec questa attribuzione tradizionale, indicando piuttosto il ritratto di un barone o di un uomo facoltoso, ma la fama del dipinto, alimentata anche da saggi e romanzi, era tale per cui ancora oggi viene indicato come \"il sorriso dell'ignoto marinaio\".\nLa posa \u00e8 di tre quarti, lo sfondo scuro e la rappresentazione essenziale La gamma di colori usata \u00e8 limitata a poche sfumature di bianco e nero su cui risalta il volto dell'effigiato, dall'incarnato rossiccio. Il sorriso enigmatico e lo sguardo rivolto allo spettatore sono tra i migliori esempi dell'arguzia ritrattistica di Antonello, capace di dare ai suoi personaggi una forte carica psicologica.\nLa luce \u00e8 radente e illumina il volto come se si affacciasse da una nicchia, facendo emergere gradualmente i lineamenti. L'uso dei colori a olio permette poi un'acuta definizione della luce, con morbidissimi passaggi tonali, che riescono a restituire la diversa consistenza dei materiali.\nA differenza dei pittori fiamminghi, Antonello utilizz\u00f2 anche una salda impostazione volumetrica della figura, con semplificazioni dello stile \"epidermico\" dei fiamminghi, che gli permise di concentrarsi su altri aspetti, quali il dato fisiognomico individuale e la componente psicologica."}
{"id": "2847692", "revid": "36426", "url": "https://it.wikipedia.org/wiki?curid=2847692", "title": "Ritratto d'uomo (Antonello da Messina Cefal\u00f9)", "text": ""}
{"id": "2847694", "revid": "4175", "url": "https://it.wikipedia.org/wiki?curid=2847694", "title": "Fifth Avenue", "text": ""}
{"id": "2847698", "revid": "123537336", "url": "https://it.wikipedia.org/wiki?curid=2847698", "title": "Giovanni Frangipane", "text": "Biografia.\nCresciuto a Piazza Leoni, insieme a Giulio Montesanto inizia l'attivit\u00e0 di corridore al Parco della Favorita.\nNel 1914 partecipa ad alcune escursioni sulle Madonie e ad alcune manifestazioni podistiche, diventando pi\u00f9 volte campione del Mezzogiorno sui 100 metri.\nNel 1924 partecipa ai Giochi olimpici di Parigi giungendo sesto nella semifinale dei 100 metri, vinta da quell'Harold Abrahams, divenuto nel 1981 ispiratore del film, vincitore del Premio Oscar, \"Momenti di gloria\".\nChiude la carriera di sportivo giocando a calcio coi colori rosanero del , la sua citt\u00e0, nei ruoli di mezzala e di ala destra, disputando vari campionati."}
{"id": "2847702", "revid": "101175", "url": "https://it.wikipedia.org/wiki?curid=2847702", "title": "Campionato Mondiale Superbike 2006", "text": ""}
{"id": "2847704", "revid": "1305772", "url": "https://it.wikipedia.org/wiki?curid=2847704", "title": "Rock Band 3", "text": "Rock Band 3 \u00e8 un videogioco musicale che rappresenta la terza incarnazione della serie videoludica \"Rock Band\" sviluppata da Harmonix Music Systems per MTV Games la cui pubblicazione \u00e8 avvenuta nell'ottobre 2010.\nSviluppo.\nNonostante dello sviluppo del titolo si fosse iniziato a parlarne gi\u00e0 poco dopo l'uscita di \"\" (quindi verso la fine del 2009), l'annuncio ufficiale dello stato di sviluppo del gioco \u00e8 arrivato ufficialmente solo il 9 marzo 2010 tramite un comunicato da parte dello sviluppatore Harmonix sulla propria pagina di Facebook.\nAll'inizio di giugno 2010 \u00e8 stata messa online la demo di ', al termine della quale c'\u00e8 una pubblicit\u00e0 che segnala l'avvento di \"Rock Band 3\" e, accanto al \"3\" del nuovo capitolo ci sono le icone degli strumenti musicali; la novit\u00e0 sta nel fatto che oltre ai \"soliti\" 4 strumenti (chitarra, basso, batteria e voce) ce n'\u00e8 un quinto costituito da una tastiera, il che lasciava supporre che sarebbe stato aggiunto anche questo strumento; inoltre va segnalato che l'icona del microfono ad indicare la voce non \u00e8 costituita da un microfono soltanto ma da tre microfoni il che lascia intuire che in \"Rock Band 3\" ritorneranno le armonie vocali gi\u00e0 viste con ' e con lo stesso \"\". Queste caratteristiche hanno avuto poi un riscontro effettivo una decina di giorno dopo in un servizio di \"USA Today\" che mostrava la nuova tastiera in azione e il canto con le armonizzazioni.\nParticolarmente attesa \u00e8 stata la fiera di settore E3 del 2010 dove MTV Games ha allestito uno stand tutto suo con il quale ha presentato ufficialmente il gioco; da allora hanno iniziato a girare per la rete tracklist ufficiose fino a quando, nel periodo di agosto durante la GamesCon 2010 a Colonia \u00e8 trapelata per errore la tracklist completa \"vera\", costringendo cos\u00ec il team di Harmonix a confermarla ufficialmente.\nPoco dopo l'uscita del gioco nei negozi, avvenuta negli ultimi giorni di ottobre, la Fender ha diffuso il comunicato in cui veniva ufficializzato il costo e la data di commercializzazione della chitarra \"vera\" da abbinare al gioco.\nController-strumenti.\nIl gioco presenta controller che replicano in maniera molto pi\u00f9 verosimile le controparti reali rispetto a quanto non sia avvenuto in passato. La Harmonix ha prolungato il suo contratto con la MadCatz per la produzione delle periferiche per il gioco per poter produrre un set di strumenti completamente nuovo, assolutamente necessario per le novit\u00e0 che questo titolo si propone di apportare. Qua di seguito gli strumenti visualizzati nel dettaglio:\nCaratteristiche.\n\"Rock Band 3\" presenta, tra le novit\u00e0, quella di poter cambiare \"al volo\" il livello di difficolt\u00e0 di un brano senza doverlo ricominciare e la possibilit\u00e0 di entrare ed uscire in un brano senza passare dal men\u00f9 principale (opzione, quest'ultima, gi\u00e0 vista nei \"Guitar Hero\" dal quinto capitolo della serie in poi).\n\u00c8 stato rivisto inoltre il filtraggio delle canzoni: data la mole di canzoni che il gioco pu\u00f2 ritrovarsi a gestire (considerando la compatibilit\u00e0 con i brani dei precedenti giochi e la disponibilit\u00e0 sullo store online al lancio del gioco di circa 2000 canzoni) si \u00e8 deciso di apportare migliorie alla possibilit\u00e0 con cui \u00e8 possibile raggruppare le canzoni per evitare di passare troppo tempo a scorrerle qualora se ne possedesse tante; adesso sar\u00e0 possibile effettuare ulteriori ricerche come la possibilit\u00e0 di riordinare le canzoni per minutaggio.\nTracklist.\nLa tracklist completa del gioco contiene 83 canzoni e coprono cinquant'anni di musica; qua di seguito l'elenco completo delle canzoni:\n1960's:\n1970's:\n1980's:\n1990's:\n2000's:\n2010's:\nLa versione per Nintendo DS conterr\u00e0 25 delle canzoni di questa tracklist.\nSulle console \"maggiori\" le canzoni dei precedenti titoli e le canzoni aggiuntive acquistate online saranno compatibili con questo capitolo, sia che appartengano allo store online sia che appartengano al \"Rock Band Network\"; al contrario, le canzoni che usciranno sullo store online a partire dall'uscita di \"Rock Band 3\" in poi non saranno compatibili con i capitoli precedenti a causa delle aggiunte al motore di gioco di quest'ultimo capitolo. Inoltre furono resi disponibili anche diversi pacchetti a pagamento che aggiungevano ulteriori brani.\nAccoglienza.\nLa rivista \"Play Generation\" diede alla versione per PlayStation 3 un punteggio di 91/100, apprezzando i nuovi strumenti, la nuova Carriera, la modalit\u00e0 Pro e la compatibilit\u00e0 con i precedenti \"RB\" e come contro il fatto che senza le costose periferiche Pro, il giocatore rischiava di perdersi parte dell'esperienza di gioco, finendo per trovarlo uno dei titoli musicali pi\u00f9 completi e longevi, soprattutto per chi poteva permettersi i nuovi strumenti. La stessa testata lo classific\u00f2 come il secondo migliore titolo party del 2010."}
{"id": "2847711", "revid": "767487", "url": "https://it.wikipedia.org/wiki?curid=2847711", "title": "Architetture religiose di Roma", "text": "Le architetture religiose di Roma costituiscono una parte fondamentale del patrimonio monumentale della citt\u00e0 capitolina: esse sono il simbolo dell'importanza culturale, sociale ed artistica della componente religiosa nell'intero arco della storia di Roma.\nEdifici sacri.\nTempli.\nI templi erano i pi\u00f9 importanti edifici sacri dell'antichit\u00e0. Si ritiene che in tarda et\u00e0 repubblicana Roma avesse circa un centinaio di templi. A differenza degli edifici religiosi successivi (ad esempio, le chiese cristiane), .\nPresso i templi venivano celebrati riti religiosi o sacrifici e, a seconda delle loro dimensioni e del luogo in cui erano posti, venivano utilizzati per diversi altri scopi.\nI templi pi\u00f9 grandi fornivano lo spazio necessario per incontri di vario genere, formali o meno (sessioni del Senato ma anche riunioni tra amici); altri templi, invece, custodivano oggetti sacri e preziosi: il tempio di Saturno, ad esempio, custodiva il tesoro dello Stato; nel tempio di Vesta venivano depositati i testamenti degli uomini politici, tra cui quello di Giulio Cesare.\nCon il termine latino \"templum\" non si intendeva l'edificio (\"aedes\"), ma una porzione di suolo che era stata \"inaugurata\", ossia delimitata tramite un rito eseguito da alcuni \"augures\". tra cui il Pantheon, unico edificio romano antico pervenuto quasi integro, divenuto chiesa cristiana nel 609, sacrario dell'arte nel 1520 (da quando vi \u00e8 la tomba di Raffaello) e sacrario reale, in quanto ospita i resti dei sovrani d'Italia Vittorio Emanuele II e Umberto I e della regina Margherita. Anche altri templi (o parte di essi) ci sono pervenuti grazie alla loro trasformazione in luoghi di culto cristiano o al loro reimpiego per la realizzazione di nuove costruzioni, come ad esempio il tempio di Portuno, divenuto nel IX secolo chiesa di Santa Maria Egiziaca, il tempio di Adriano, i cui resti furono inglobati in un edificio del XVII secolo, e la basilica di San Nicola in Carcere, costruita prima dell'XI secolo sulle rovine di antichi templi del Foro Olitorio.\nChiese cattoliche.\n\"Nuova Gerusalemme\" e citt\u00e0 santa \"caput fidei\", Roma leg\u00f2 la sua storia alla religione cristiana fin dalla missione evangelizzatrice di Pietro, il \"Romolo cristiano\", e Paolo, entrambi santi patroni della citt\u00e0.\nI primi luoghi di culto cristiano presenti a Roma furono le \"ecclesiae domesticae\", case private dotate di una o due stanze destinate alle celebrazioni religiose. Dal III secolo i luoghi di culto divennero stabili e di propriet\u00e0 della comunit\u00e0 cristiana, ormai ingrandita e strutturata: furono istituite, pertanto, le \"domus ecclesiae\", edifici adibiti ad uso liturgico. Tali strutture assumevano il nome del proprietario, anche quando divennero \"tituli\", di propriet\u00e0 della Chiesa.\nAttualmente Roma si presenta come la citt\u00e0 con pi\u00f9 chiese al mondo: solamente le chiese cristiane sono diverse centinaia, e la loro storia si intreccia con la storia religiosa, sociale ed artistica della citt\u00e0. La cattedrale di Roma \u00e8 la basilica di San Giovanni in Laterano, \"madre e capo di tutte le chiese della citt\u00e0 e del mondo\" (\"omnium urbis et orbis ecclesiarum mater et caput\"); \u00e8 una delle quattro basiliche patriarcali o papali, insieme con la basilica di San Pietro in Vaticano, la basilica di San Paolo fuori le mura e la basilica di Santa Maria Maggiore.\nLe quattro basiliche, ognuna delle quali possiede una porta santa, fanno parte del cosiddetto \"giro delle sette chiese\" che i pellegrini che giungevano a Roma dovevano compiere, tradizionalmente, a piedi ed in un unico giorno. Le altre tre chiese facenti parte di tale itinerario sono la basilica di San Lorenzo fuori le mura, la basilica di Santa Croce in Gerusalemme e la basilica di San Sebastiano fuori le mura.\nLa diocesi di Roma, che, tuttavia, non corrisponde perfettamente al territorio comunale di Roma, attualmente \u00e8 composta da 336 parrocchie, 4 basiliche papali, 61 basiliche minori, 161 chiese rettorie, 115 chiese annesse, 30 chiese nazionali, 21 chiese regionali e 12 chiese cattoliche officiate in rito orientale.\nA Roma esistono edifici di culto cattolico di ogni genere: abbazie, basiliche, battisteri, cappelle, collegiate, conventi, monasteri, oratori e santuari. Nelle chiese di Roma si trovano testimonianze di ogni epoca, di ogni fase della cultura e della storia, di ogni stile architettonico (dal paleocristiano e medievale al gotico, dal rinascimentale al barocco, dal neoclassico al moderno), di ogni scuola artistica. Numerose chiese, in particolar modo le pi\u00f9 antiche, sono dotate di cripte.\nAltre chiese cristiane.\nA Roma \u00e8 consistente anche il numero di luoghi di culto protestanti, ortodossi e di altre confessioni cristiane. All'inizio del 2010, a Roma sono presenti 29 luoghi di incontro e di preghiera per gli immigrati di fede protestante e 18 per gli ortodossi.\nI protestanti evangelici si suddividono in varie comunit\u00e0: anglicani, avventisti, battisti, episcopali, Esercito della Salvezza, luterani, metodisti, presbiteriani, valdesi e gli immigrati di una determinata lingua.\nDal 1985 opera il \"Coordinamento per l'immigrazione delle chiese evangeliche di Roma\", a cui partecipano:\nSecondo alcune stime su dati del Ministero dell'Interno e dell'Ufficio di Statistica del Comune di Roma risalenti all'inizio del 2010, nella capitale italiana vivono circa 80.000 immigrati ortodossi, 17.000 immigrati protestanti e circa 4.000 immigrati di altri culti cristiani, tra cui mormoni e testimoni di Geova, la cui sede nazionale \u00e8 situata proprio a Roma.\nPer quanto concerne altre religioni, anche buddisti (con 6 luoghi di culto) e induisti dispongono a Roma di centri di meditazione e incontro. Sono presenti anche chiese di religioni neopagane o filosofie religiose, come scientology.\nCupole.\nLo skyline di Roma \u00e8 caratterizzato dalla numerosa presenza di cupole, strutture architettoniche nate e sviluppatesi nell'architettura romana. Inizialmente presenti su costruzioni di vario genere (terme, mausolei, \"domus\"), divennero elementi caratterizzanti degli edifici religiosi pi\u00f9 importanti nelle varie citt\u00e0 italiane a partire dal Rinascimento.\nOggi a Roma sono presenti centinaia di cupole, la maggior parte situata nei rioni del centro storico: la pi\u00f9 alta \u00e8 la cupola della basilica di San Pietro in Vaticano, progettata da Michelangelo, seguita dalla cupola della basilica di San Giovanni Bosco al Quadraro (la pi\u00f9 grande fra le cupole moderne). Altre caratteristiche cupole sono quella del Pantheon, le cupole gemelle di piazza del Popolo e quella della chiesa di Sant'Ivo alla Sapienza.\nCampanili.\nAltro elemento caratterizzante dell'architettura di Roma sono i campanili, inseriti nel panorama cittadino a partire dalla met\u00e0 dell'VIII secolo. Per secoli, nonostante non avessero mai raggiunto dimensioni simili ad altri campanili divenuti simboli di varie citt\u00e0, \"animarono in modo vario il profilo e il cielo di Roma\".\nNumerosi i campanili romanici, il pi\u00f9 elevato dei quali \u00e8 quello della basilica di Santa Maria Maggiore; preziosi e di varie forme i campanili rinascimentali e barocchi, tra cui spiccano quello della chiesa di Santo Spirito in Sassia (ad opera di Baccio Pontelli) e il campanile di Sant'Andrea delle Fratte, creato dal Borromini.\nChiostri.\nI chiostri, strutture architettoniche tipiche degli edifici religiosi cristiani (in particolar modo di conventi, abbazie e monasteri), sono in prevalenza costruzioni medievali, sebbene ve ne siano diversi realizzati in et\u00e0 successive (anche in luoghi non religiosi, ad esempio all'interno di universit\u00e0, ospedali, caserme).\nIl pi\u00f9 grande chiostro romano \u00e8 quello lateranense, sito all'interno del complesso della basilica di San Giovanni in Laterano: fu realizzato tra il 1215 e il 1232 dai Vassalletto. A non molta distanza si trova la basilica dei Santi Quattro Coronati, al cui interno \u00e8 presente il pi\u00f9 piccolo chiostro di Roma, risalente all'inizio del XIII secolo.\nRisale allo stesso periodo la costruzione del chiostro della basilica di Santa Sabina, sull'Aventino: all'interno vi si trova un arancio piantato, secondo la tradizione, da san Domenico di Guzm\u00e1n durante la sua permanenza nel convento. Sullo stesso colle si trova l'ottocentesco monastero benedettino di Sant'Anselmo col relativo chiostro.\nMichelangelo e il Bramante sono autori rispettivamente dei chiostri della basilica di Santa Maria degli Angeli (costruita all'interno del complesso delle terme di Diocleziano) e della chiesa di Santa Maria della Pace. Altri chiostri notevoli si trovano nelle chiese di San Carlo alle Quattro Fontane, di San Giovanni Calibita, di San Giovanni Decollato, di San Paolo fuori le mura e di Santa Cecilia in Trastevere.\nAltari.\nGli altari, luoghi in cui si compiono i riti religiosi, sono un elemento comune a quasi tutti i luoghi di culto presenti a Roma nel corso dei secoli, da quelli siti all'interno dei templi romani a quelli artistici delle grandi basiliche cristiane. A Roma tuttora sono presenti anche alcuni altari (in latino \"arae\") monumentali antichi, costruiti in particolari occasioni o a ricordo di un avvenimento importante.\nL'\"Ara Pacis Augustae\", dedicata nel 9 a.C. dal \"princeps\" Augusto alla dea Pace per simboleggiare la prosperit\u00e0 raggiunta nel periodo della \"Pax romana\", \u00e8 sita in Campo Marzio; si compone di un recinto rettangolare su podio che misura circa 123 m\u00b2, a cui si accedeva da una scala; presenta due grandi porte nei lati pi\u00f9 lunghi. Il recinto presenta, sia internamente che esternamente, una ricca decorazione scultorea (parzialmente perduta) raffigurante il lupercale, Enea che sacrifica ai Penati, la \"Saturnia tellus\" e la dea Roma seduta su un cumulo di armi. Il fregio sui lati lunghi rappresenta la processione del giorno dell'inaugurazione dell'\"ara\", alla presenza dei sacerdoti e di Augusto con l'intera famiglia.\nTra le altre \"arae\" dell'antichit\u00e0, oggi sono visibili l'altare dell'incendio neroniano e resti dell'altare della gens Iulia (\"ara Pietatis\"), dell'\"ara Maxima\" (altare di Ercole invitto), dell'\"ara Saturni\" e dell'altare di \"Verminus\", un altare di peperino i cui resti sono esposti ai musei capitolini. Sono andate perdute, invece, l'\"ara Concordiae\", l'altare di Conso, l'\"ara Martis\" e l'\"ara Providentiae\".\nMoschee.\nA Roma, tra il 1984 e il 1992, \u00e8 stata costruita la pi\u00f9 grande moschea d'Europa: si trova ai piedi del Monte Antenne, nel quartiere Parioli. L'edificio, progettato da Vittorio Gigliotti, Sami Moussawi e Paolo Portoghesi, occupa una superficie di 34.000 m\u00b2; \u00e8 sovrastato da una cupola color piombo circondata da 16 cupole minori in travertino e dal minareto, la cui altezza raggiunge i 24 metri. Accanto alla moschea si trova il Centro Culturale Islamico, con un auditorium, una sala conferenze e una biblioteca.\nAd inizio 2008 \u00e8 stata inaugurata una moschea a Ostia, costruita in alcuni locali dell'ex colonia marina Vittorio Emanuele III, per un totale di circa 400 m\u00b2. L'edificio religioso, tuttavia, non \u00e8 stato accolto senza alcuna polemica.\nAltre moschee censite si trovano nelle aree urbane del Pigneto e di Valle Aurelia, nelle borgate di Montespaccato e Marranella, lungo le vie Prenestina e Laurentina e alla Magliana. Secondo alcuni dati offerti dalla Caritas diocesana e dalla \"Migrantes\" di Roma ad inizio 2010, le moschee presenti nella citt\u00e0 capitolina sono 16; oltre a queste, sono numerosi gli spazi adibiti a luoghi di culto musulmani presenti in tutto il territorio di Roma.\nSinagoghe.\nRoma annovera la presenza di sinagoghe, templi del culto ebraico, gi\u00e0 dal I secolo d.C.: ad Ostia antica, infatti, si trovano i resti di una sinagoga, la pi\u00f9 antica in Europa. Nel ghetto ebraico presente all'interno del centro storico esistevano cinque sinagoghe, riunite nel cosiddetto edificio \"delle Cinque Scole\". La prima sinagoga di Roma, tuttavia, potrebbe essere l'edificio medievale con loggia ad arcate su colonne e cornice ad archi su mensolette in pietra fondata dal lessicografo Nathan ben Jechiel nell'XI secolo, sita nel vicolo dell'Atleta in Trastevere.\nSecondo dati di inizio 2010, a Roma esistono 7 luoghi di culto ebraici: la sinagoga principale \u00e8 il Tempio Maggiore, situato sul lungotevere De' Cenci. Realizzato tra la fine dell'Ottocento e i primi anni del Novecento, presenta uno stile eclettico, tendente all'arte assiro-babilonese. La cupola quadrata, rivestita di alluminio, presenta decorazioni interne raffiguranti i simboli della religione ebraica. Adiacente alla sinagoga \u00e8 stato allestito il museo d'arte ebraica. Altre sinagoghe sono situate in via Cesare Balbo (dove si celebra il culto tripolino e ashkenazita), e sull'Isola Tiberina, riservata alla comunit\u00e0 ebraica giovanile.\nNel settembre 2009 \u00e8 stata inaugurata una nuova sinagoga in via Oletta, a Ostia, dove \u00e8 presente una comunit\u00e0 composta da oltre 3.000 ebrei.\nSantuari.\nFin dall'antichit\u00e0, Roma \u00e8 stata sede di numerosi santuari: anticamente essi erano i luoghi presso cui venivano praticati i culti della divinit\u00e0 cui erano dedicati. Tra gli antichi santuari romani figuravano quello di Diana Planciana, situato tra il Quirinale e il Viminale, quello di Cerere, Libero e Libera, sull'Aventino, quello di Semo Sancus Fidius sul Quirinale e il santuario comprendente due \"templi gemelli\" (dedicati alla Fortuna e alla Mater Matuta) posti nell'area sacra di Sant'Omobono\nErano frequenti anche gli isei e i serapei, i santuari dedicati rispettivamente a Iside e Serapide: i principali erano l\"'Iseo e Serapeo campense\" e il Serapeo sul Quirinale, che era, insieme con il tempio di Venere e Roma, il pi\u00f9 grande edificio di culto di Roma antica; vi erano, inoltre, santuari dedicati ad altre divinit\u00e0 orientali, come il santuario siriaco sul Gianicolo.\nIn ambito cristiano-cattolico, i santuari sono luoghi di culto in cui si venerano sepolture di personaggi importanti o le sue reliquie; talvolta i santuari vengono costruiti dove la tradizione vuole si sia verificato un fatto miracoloso.\nUno dei principali \u00e8 il santuario della Madonna del Divino Amore, a Castel di Leva, composto da due chiese: la pi\u00f9 antica costruita nel 1745, la pi\u00f9 recente, invece, terminata nel 1999.\nPiccola area recintata e senza copertura, il sacello pu\u00f2 essere considerato un piccolo santuario: era dedicato ad una divinit\u00e0 minore e si trovava attorno ad un altare. Successivamente il termine fu utilizzato per indicare le chiese o le cappelle cristiane di piccole dimensioni.\nMitrei.\nNel territorio di Roma sono stati rinvenuti 26 mitrei, templi sotterranei dedicati al dio Mitra sulle cui pareti era raffigurata la tauroctonia (l'uccisione del toro da parte di Mitra).\nAd Ostia antica esistevano ben 17 mitrei, mentre nel centro di Roma ne sono stati localizzati 9.\nEdicole sacre.\nSecondo un'indagine effettuata nel 1999 dalla Sovraintendenza ai Beni Culturali del Comune di Roma, nei 22 rioni del centro storico dell'Urbe si trovano 522 edicole sacre. Al 2009 ne sono state censite circa 730, anche se il loro numero \u00e8 maggiore se si considerano pure le \"madonnelle\" dei quartieri e del resto della citt\u00e0; il cavalier Ruffini, nel 1853, ne annover\u00f2 1543.\nLe edicole sacre sono costituite da vari materiali: tele, affreschi, tavole, stucchi, terrecotte, marmi, metalli e legno. Recano al loro interno un'immagine sacra e presentano diverse forme: semplici medaglioni con cornice in stucco, composizioni elaborate e scenografiche (in particolar modo di gusto barocco), elementi architettonici e scultorei (sono frequenti i putti e i cherubini).\nA realizzarle, nel corso dei secoli, sono stati diversi artisti, pi\u00f9 o meno famosi nel contesto artistico nazionale ma ugualmente impegnati nelle realizzazioni artistiche della citt\u00e0 di Roma: Antonio da Sangallo il Giovane, Perino del Vaga, Antonio Bicchierari, Nicol\u00f2 Berrettoni, Francesco Moderati e molti altri.\nLa maggior parte delle edicole sacre fu costruita tra il XVII e il XVIII secolo: esse garantivano, grazie ai loro lumi accesi, l'unica fonte di illuminazione notturna della citt\u00e0. Lo sviluppo edilizio della seconda met\u00e0 dell'Ottocento caus\u00f2 la trasformazione delle \"madonnelle\", divenute semplici elementi decorativi, anche se coerenti con le architetture in cui erano inserite.\nLe edicole sacre si trovano soprattutto nei rioni Monti (circa 85) e Trastevere (89), che ne presentano quasi il doppio degli altri rioni romani. I principali temi raffigurati sono la \"Madonna col Bambino\", spesso accompagnata da angeli e santi; l'\"Immacolata\", l'\"Addolorata\", l'\"Assunta\", la \"Sacra Famiglia\", la \"Crocifissione\", il \"Cristo Redentore\", il \"Cristo Portacroce\"; spesso vengono raffigurate immagini di alta qualit\u00e0 artistica, come la \"Maest\u00e0 di Maria\" e l'\"incoronazione della Vergine\".\nLe edicole sacre vengono chiamate anche \"madonnelle\" proprio per la numerosa presenza di immagini raffiguranti Maria.\nNinfei antichi.\nNelle civilt\u00e0 antiche greca e romana, le ninfe erano divinit\u00e0 femminili, immortali (Oceanine e Nereidi) e mortali (Naiadi e Oreadi) che personificavano elementi e fenomeni naturali; ad esse venivano dedicati appositi santuari o monumenti, chiamati ninfei.\nUn grande tempio periptero dedicato alle ninfe sorgeva nella parte meridionale del Campo Marzio: si tratta del cosiddetto tempio delle Ninfe, i cui resti si trovano nell'attuale via delle Botteghe Oscure. In via Giolitti sono visibili i resti del tempio di Minerva Medica, cos\u00ec chiamato per una particolare statua della dea rinvenuta durante gli scavi; non si tratta di un tempio, ma di una sala-ninfeo, facente parte degli antichi \"Horti Liciniani\".\nAll'interno della \"Domus Aurea\" neroniana si trova un ninfeo con raffigurazione musiva di \"Ulisse che porge la coppa a Polifemo\"; faceva parte del palazzo imperiale anche il cosiddetto \"ninfeo Neroniano\", i cui resti (un imponente muro in laterizio nel quale si aprono sette grandi nicchie) si trovano in via Claudia. Il ninfeo di Alessandro Severo, situato nei giardini di Piazza Vittorio, fu realizzato nel 226 come fontana-mostra dell'acquedotto Claudio; conteneva due trofei d'armi marmorei detti \"di Mario\". Sul Palatino, gli Orti Farnesiani presentavano un ninfeo, sovrastato da due uccelliere, che sorgeva alla fine di una scala di collegamento con il Foro Romano; all'interno del Parco della Caffarella sorgono i resti della \"grotta di Egeria\", il ninfeo di Erode Attico.\nPotrebbero essere stati dei ninfei anche l'ipogeo di via Livenza e l'Auditorium di Mecenate, appartenuto agli \"horti Maecenatis\".\nArchitetture funerarie.\nCatacombe.\nA Roma sono presenti circa una sessantina di catacombe, i cimiteri sotterranei cristiani dei primi secoli dopo Cristo. Il termine potrebbe derivare dal toponimo di una localit\u00e0 sita sulla via Appia Antica, denominata appunto \"Catacumbas\" (in greco antico \u03ba\u03b1\u03c4\u1f70 \u03ba\u03cd\u03bc\u03b2\u03b1\u03c2): l'espressione indicava una depressione del terreno, ancor pi\u00f9 marcata in passato, nei pressi del Circo di Massenzio.\nIn questa zona si trovavano le catacombe di San Sebastiano, denominate appunto \"Cymiterium Catacumbas ad Sanctum Sebastianum via Appia\".\nLa denominazione delle catacombe deriva nella maggior parte dei casi dal nome del donatore del terreno utilizzato per gli scavi sotterranei: catacombe di Pretestato, di Domitilla, di Commodilla, di Panfilo, di Ponziano, di Calepodio, di Priscilla e molte altre.\nAlcune catacombe hanno assunto il nome del martire illustre (talvolta anche pi\u00f9 di uno) l\u00ec sepolto: \u00e8 il caso delle catacombe di San Sebastiano, di Sant'Agnese, dei Santi Marco e Marcelliano, dei Santi Marcellino e Pietro.\nAltri cimiteri cristiani venivano identificati dalla localit\u00e0 in cui si trovavano: \"ad ursum pileatum\", \"ad duas lauros\", \"ad clivum cucumeris\" o \"ad septem palumbas\", \"catacumbas\". Unica eccezione furono le catacombe di San Callisto, \"le pi\u00f9 auguste e le pi\u00f9 celebri di Roma\", come le defin\u00ec papa Giovanni XXIII, \"le Catacombe per eccellenza\" secondo l'archeologo Giovanni Battista de Rossi, che le scopr\u00ec: esse, infatti, devono il proprio nome a papa Callisto I, che ne fu custode e amministratore per circa un ventennio all'epoca del suo diaconato, sotto papa Zefirino.\nNei primi secoli del cristianesimo, tuttavia, i seguaci della nuova religione non ebbero cimiteri propri, ma venivano sepolti in aree comuni, dette \"necropoli\", accanto ai pagani; anche i santi patroni di Roma ricevettero questa sepoltura: san Pietro, infatti, fu deposto nella necropoli vaticana, mentre san Paolo fu sepolto nella necropoli lungo la via Ostiense.\nSuccessivamente, in seguito allo sviluppo delle aree catacombali, papa Fabiano suddivise la citt\u00e0 di Roma in sette regioni ecclesiastiche, con i rispettivi luoghi di culto: ad ognuna di queste zone fu assegnata pi\u00f9 di una catacomba per la sepoltura dei fedeli.\nA Roma, inoltre, esistevano alcune catacombe ebraiche, anche se ne sono state rinvenute solamente un paio, a Villa Torlonia e a Vigna Randanini.\nMausolei.\nA Roma furono edificati diversi mausolei, tombe di eccezionale monumentalit\u00e0 eretti per una personalit\u00e0 il cui nome deriva da Mausolo, satrapo persiano re di Caria, reso celebre dal suo imponente monumento funebre.\nI mausolei si suddividono in diverse tipologie: vi erano le grandi tombe a tumulo, gi\u00e0 diffuse presso gli Etruschi e adottate dai nobili romani a partire dal I secolo a.C., le piramidi, grandi tombe in stile egizio, e i mausolei rotondi cristiani, costruiti a partire dal IV secolo.\nTra le tombe a tumulo, sono rilevanti il mausoleo di Augusto, il pi\u00f9 grande del suo genere, e la tomba di Cecilia Metella, posta lungo la via Appia Antica; alla fine del I secolo a.C. risalgono anche il mausoleo di Lucilio Peto e, probabilmente, il \"Torrione\" sulla via Prenestina. Persistono dubbi sulla datazione e i proprietari della \"tomba degli Orazi e dei Curiazi\" e di \"Casal Rotondo\", entrambi posti sulla \"regina viarum\".\nAppartiene al I secolo il mausoleo di Tor di Quinto, parzialmente ricostruito sulla via Nomentana davanti a Villa Blanc.\nGli unici esempi di tombe a tumulo costruite nel II e III secolo, invece, sono rispettivamente la mole Adriana, poi divenuta Castel Sant'Angelo, e il mausoleo di Monte del Grano, probabile luogo di sepoltura di Alessandro Severo.\nRisalgono al IV secolo il mausoleo di Sant'Elena sulla via Casilina, il mausoleo di Santa Costanza sulla via Nomentana e il mausoleo dei Gordiani (Tor de' Schiavi) sulla via Prenestina, tutti esempi di mausolei rotondi cristiani.\nSi presentano come particolari tipi di mausolei anche la tomba di Romolo (o mausoleo di Massenzio), la tomba di Annia Regilla e la Colonna Traiana, all'interno della quale vennero deposte le ceneri dell'imperatore. Esistono anche alcuni mausolei moderni, come l'Ossario Gianicolense e il mausoleo delle Fosse Ardeatine.\nPiramidi.\nIn seguito alla conquista dell'Egitto, vennero introdotti a Roma arte e costumi egiziani: per tale ragione furono costruite diverse tombe a forma di piramide, sul modello dei monumenti funerari dei faraoni.\nFurono numerose le piramide costruite a Roma, fin dall'et\u00e0 di Augusto, lungo le vie consolari, anche se l'unica ancora esistente \u00e8 la piramide di Caio Cestio, nei pressi di Porta San Paolo, costruita tra il 18 e il 12 a.C. e alta circa 37 metri.\nLe piramidi, risultato pi\u00f9 della moda egittizzante del tempo che dell'adesione alla religione isiaco-alessandrina, possono essere distinte in varie tipologie: vi erano le piramidi imponenti, realizzate con materiali pregiati (ad esempio il marmo lunense) sul modello delle piramidi di Menfi, e quelle di dimensioni ridotte, realizzate facendo uso del laterizio, che sormontavano una cappella o un podio.\nTra la basilica di San Pietro in Vaticano e Castel Sant'Angelo un tempo sorgeva la \"Meta Romuli\", chiamata popolarmente \"Piramide di Borgo\": veniva descritta come una piramide pi\u00f9 grande di quella di Gaio Cestio Epulone e di grande bellezza, circondata da una pavimentazione con lastroni di travertino, alta circa 40 metri e completamente rivestita di marmo.\nSepolcri.\nI sepolcri, monumenti funerari a pianta quadrata contenenti le urne cinerarie (raramente le tumulazioni) e diffuse a Roma a partire dal I secolo a.C., possono essere suddivisi in due grandi tipologie: i sepolcri monumentali e i sepolcri a camera.\nAlcuni tipi di sepolcri monumentali erano gi\u00e0 diffusi in et\u00e0 repubblicana (sepolcro dei Festoni e monumento Dorico, databili tra II e I secolo a.C.), ma i preziosi sepolcri realizzati in marmo e travertino risalgono all'et\u00e0 tardo repubblicana-imperiale: il sepolcro di Eurisace e il sepolcro di Cornelia (I secolo a.C.), il sepolcro di Quinto Sulpicio Massimo (fine I secolo d.C.) e la cosiddetta \"Tomba di Nerone\", sepolcro del prefetto Publio Vibio Mariano (fine II-inizio III secolo d.C.).\nI sepolcri a camera, risalenti al periodo repubblicano, potevano essere singole stanze o diverse stanze tra loro adiacenti; quest'ultimo \u00e8 il caso del sepolcro Gemino e dei sepolcri a camera di via Statilia, risalenti rispettivamente al I e al II secolo a.C.; sono una serie di sepolcri rinvenuti nel 1916 tra via Statilia e via di Santa Croce in Gerusalemme. Risalgono al I secolo a.C. il sepolcro di Gaio Publicio Bibulo, il sepolcro dei Sempronii, il sepolcro di Priscilla, il sepolcro di largo Talamo e il sepolcro di via Filarete.\nNumerosi sono i gruppi di tombe sepolcrali sulla via Appia Antica e lungo le altre vie consolari, dal momento che anticamente era proibito seppellire o cremare i morti entro i confini del \"pomerium\". Nella Roma papalina, diversi pontefici commissionarono la realizzazione di monumenti sepolcrali di elevata qualit\u00e0 artistica.\nIpogei.\nI sepolcri a camera sotterranea vengono definiti \"ipogei\"; vennero utilizzati sia in epoca repubblica che in et\u00e0 imperiale. Tra i pi\u00f9 antichi ipogei figura il sepolcro degli Scipioni sulla via Appia, la tomba sotterranea della nobile famiglia degli Scipioni, a partire da Lucio Cornelio Scipione Barbato, console nel 298 a.C.; su due sarcofagi sono stati rinvenuti i cosiddetti \"Scipionum elogia\".\nAppartengono ai secoli II e III l'ipogeo di Villa Glori, formato da tombe riadattate su grotte di epoca preistorica, la tomba dei cento scalini, contenente alcuni sarcofagi in marmo non levigato, e l'ipogeo degli Ottavi, sulla via Trionfale; \u00e8 del IV secolo l'ipogeo di Vigna del Vecchio.\nPer quanto concerne le catacombe cristiane, il termine \"ipogeo\" \u00e8 usato comunemente per designare nuclei sepolcrali sotterranei di estensione limitata; talvolta erano proprio gli ipogei a dare il nome all'intero complesso catacombale, come nel caso dell'ipogeo di Vibia (che presenta sepolture promiscue), di via Dino Compagni, di via Paisiello, di Trebio Giusto, dei Flavi e dell'ipogeo degli Aureli, monumento funebre formato da due stanze di difficile interpretazione (probabilmente appartenente a una famiglia cristiana eretica).\nColombari.\nI colombari (dal termine latino \"columbarium\") sono una costruzione funeraria in grado di contenere le ceneri di migliaia di defunti. Gi\u00e0 esistente nell'ultimo periodo repubblicano, si diffuse tra il I secolo a.C. e il I secolo d.C.; cadde in disuso con l'avvento del Cristianesimo.\nA Roma esistono ancora diversi colombari: il colombario del sepolcro degli Scipioni, a pianta quadrangolare; il colombario di Pomponio Hylas, in via Latina; i tre colombari di Vigna Codini Savelli, in via Appia Antica, appartenuti ai liberti di Augusto e Tiberio.\nAltri colombari sono situati in via Pescara, a largo Preneste, in via del Campo Barbarico (in prossimit\u00e0 di Tor Fiscale), in via Olevano Romano (sulla via Prenestina), al Parco della Caffarella (colombario di Costantino), all'interno del parco di Villa Wolkonsky (colombario di Tiberio Claudio Vitale), a Villa Doria Pamphilj (sulla via Aurelia) e in via Casilina (colombario dei servi e dei liberti degli Statilii). \u00c8 stato completamente distrutto il colombario dei servi e dei liberti di Livia Augusta scoperto intatto sulla via Appia nel 1726.\nNecropoli.\nI pagani usavano chiamare i loro cimiteri con un termine derivante dal greco, \"necropoli\" (\u03bd\u03b5\u03ba\u03c1\u03cc\u03c0\u03bf\u03bb\u03b9\u03c2). Le pi\u00f9 antiche sono state rinvenute all'interno del Foro Romano: nei pressi dell'arco di Augusto sono state trovate alcune tombe risalenti al X secolo a.C.; il nucleo superstite di questo sepolcreto arcaico, tuttavia, \u00e8 stato scoperto all'inizio del Novecento presso il tempio di Antonino e Faustina.\nAltre necropoli sono state allestite in corrispondenza di alcuni dei sette colli: vi sono, pertanto, le necropoli dell'Esquilino, del Celio, del Palatino e del Quirinale.\nAll'interno della Citt\u00e0 del Vaticano sono presenti la necropoli vaticana, in cui coesistono tombe pagane e cristiane (tra cui la tomba di Pietro, su cui \u00e8 stata edificata la basilica) e la necropoli di Santa Rosa, scoperta nel 2003, contenente tombe di et\u00e0 imperiale.\nLa tomba di san Paolo, invece, si trova verosimilmente all'interno del \"sepolcreto ostiense\", una vasta necropoli sviluppatasi tra il I secolo a.C. e il IV secolo d.C. sulla via che conduce all'antica citt\u00e0 di Ostia; in quest'ultima si trovano un paio di necropoli, una sulla via Ostiense, l'altra in prossimit\u00e0 di Porta Laurentina. Numerose sono anche le necropoli villanoviane dell'antica citt\u00e0 etrusca di Veio.\nCimiteri.\nDegli 11 cimiteri romani, soltanto tre sono urbani: il cimitero del Verano, il cimitero Flaminio (o \"di Prima Porta\") e il cimitero Laurentino. Il \"Cimitero Comunale Monumentale Campo Verano\" sorge a destra e dietro la basilica di San Lorenzo fuori le mura; fu adibito a camposanto dai primi anni del XIX secolo. L'ingresso monumentale fu ultimato nel 1880, anche se il regolare servizio d'inumazione era gi\u00e0 iniziato il 1\u00ba luglio 1836.\nIl monumentale cimitero Flaminio si estende lungo la via omonima: sviluppatosi parzialmente su un'antica villa romana, si tratta del pi\u00f9 grande cimitero italiano e ospita al suo interno numerose personalit\u00e0.\nIl cimitero Laurentino, situato a Trigoria e realizzato negli anni novanta, ricopre un'area di 27 ettari: si tratta di un \"cimitero-parco\", totalmente immerso nel verde, ideato come cimitero multietnico con aree a disposizione per le diversi fedi e confessioni religiose (ed anche per i non credenti).\nI cimiteri suburbani di Roma sono quelli di Castel di Guido, di Cesano, di Isola Farnese, di Maccarese, di Ostia Antica, di Santa Maria del Carmine (cimitero di Parrocchietta), di San Vittorino e di Santa Maria di Galeria.\nIn prossimit\u00e0 di Monte Mario si trova il Cimitero Militare Francese, imposto dalla Francia al termine della seconda guerra mondiale per la sepoltura dei caduti francesi e nordafricani morti nella campagna d'Italia (1943-1945).\nPresso Porta San Paolo, nella prima met\u00e0 del Settecento, fu costruito il cimitero acattolico, istituito per la sepoltura degli stranieri praticanti un'altra religione: in esso vi sono sepolti John Keats, Percy Bysshe Shelley e, tra gli italiani, Antonio Gramsci.\nAll'interno della Citt\u00e0 del Vaticano \u00e8 sito il Camposanto Teutonico, il cimitero dei tedeschi che hanno abitato in Vaticano; l'insegna sulla cancellata in ferro posta all'ingresso riporta la frase latina ."}
{"id": "2847837", "revid": "767487", "url": "https://it.wikipedia.org/wiki?curid=2847837", "title": "La collina del disonore", "text": "La collina del disonore (\"The Hill\") \u00e8 un film del 1965 diretto da Sidney Lumet\nHa vinto il premio per la miglior sceneggiatura al 18\u00ba Festival di Cannes.\nTrama.\nNordafrica, seconda guerra mondiale, in un campo di prigionia inglese nel deserto per soldati inglesi condannati da un tribunale militare, di fatto comandato, dato il lassismo e l'inettitudine del comandante, dal sergente maggiore Bert Wilson, vengono condotti cinque uomini, avviati alla detenzione per differenti reati: Joe Roberts, accusato di vilt\u00e0 e degradato dopo avere aggredito un ufficiale, Jock McGrath, di ubriachezza e rissa, George Stevens, di diserzione, Jacko King, di detenzione e commercio di materiale pornografico, e Monty Bartlett, di furto.\nAppena arrivati vengono affidati al sergente Williams, una ex guardia carceraria dal carattere frustrato e violento, ed egli immediatamente prende di mira Roberts e King, il primo perch\u00e9 portatore di una fama di ribelle che ha preceduto il suo arrivo al campo ed il secondo perch\u00e9 di colore; dopo un vivace scambio di battute a seguito della loro presentazione vengono comandati, insieme agli altri tre, a salire e scendere per la \"collina\", una sorta di piramide di sabbia che, data la temperatura ed il sole, prosciuga in un attimo le forze e che viene utilizzata per punire ulteriormente i detenuti meno propensi a cedere alla ferrea disciplina del campo.\nUna volta in cella i cinque cominciano a fare conoscenza ed a rivelare le diverse personalit\u00e0: i primi scontri avvengono tra Roberts e McGrath, quest'ultimo infatti, nonostante il reato commesso, non riesce ad accettare l'idea di un soldato che aggredisca un superiore ed inoltre accusa apertamente il primo di vilt\u00e0, ignorando che la ribellione di Roberts \u00e8 esplosa nel momento in cui riteneva assurdo un secondo attacco dopo il massacro della sua compagnia avvenuto nel primo. Stevens \u00e8 una personalit\u00e0 mite che intendeva solo raggiungere la giovane moglie e per questo rassicurato dal sergente Wilson che, in caso di buona condotta, sarebbe uscito presto mentre Bartlett \u00e8 un delinquente abituale, analfabeta, gi\u00e0 condannato nove volte, che cerca di fare soldi vendendo e contrabbandando materiali anche alle trib\u00f9 locali.\nNei giorni successivi le vessazioni ed i maltrattamenti da parte di Williams, nonostante una lieve forma di protesta da parte del sergente Harris, che non condivide i metodi disumani del collega, continuano ed aumentano sempre di pi\u00f9 fino a che una notte Stevens ha un collasso dentro la cella e spira. Wilson, al fine di coprire l'accaduto e farlo passare per un incidente, ricatta l'ufficiale medico, il quale, per timore di essere messo egli stesso sotto inchiesta per avere fatto idoneo alla prigionia un soggetto debole come Stevens, riporta l'evento nel suo rapporto come \"morte accidentale\".\nL'avere messo sotto silenzio il fatto per la burocrazia militare non placa per\u00f2 la giustificata ira dei compagni di prigionia ed infatti Roberts intende mettersi a rapporto dal comandante e contemporaneamente, dopo che \u00e8 circolata la voce della morte di Stevens, nel carcere scoppia una rivolta, immediatamente sedata da Wilson con la minaccia di fare fucilare un prigioniero ogni cinque se la protesta non rientrer\u00e0, ma inaspettatamente Harris sembra avallare la tesi dell'omicidio e per questo viene punito da Wilson facendolo retrocedere agli ordini di Williams, il quale, una volta sentitosi coperto dal superiore, aggredisce Roberts con l'aiuto di due secondini fratturandogli una gamba.\nI compagni di cella, dapprima ostili a Roberts temendo a loro volta rappresaglie da parte delle guardie, cominciano a sostenerlo e King, spogliatosi della sua uniforme, entra nell'ufficio del comandante e gli comunica la morte di Stevens, fino a quel momento taciuta, accusando apertamente Williams di omicidio e costringendolo quindi ad aprire un'inchiesta sul sergente. L'ufficiale medico, sentita anche la testimonianza di Harris, intende condurre Roberts all'ospedale, sottraendolo quindi alle probabili ritorsioni di Williams, e, dopo avere ancora una volta tentennato di fronte alle minacce di Wilson, si reca in infermeria per chiamare l'ambulanza.\nWilson, resosi conto che continuare a sostenere Williams, che nel frattempo ha tentato di ricattarlo, avrebbe ripercussioni sfavorevoli anche per lui, appoggia la testimonianza di Harris e si chiama fuori dalla questione lasciando di fatto Williams al suo destino e questi, una volta rimasto solo nella cella con Roberts, tenta di ucciderlo ma in sua difesa intervengono King e McGrath i quali, sordi ai richiami di Roberts che li supplica di non ucciderlo, conscio del fatto che sar\u00e0 certamente punito dall'autorit\u00e0 militare, si fanno giustizia da soli consegnandosi di fatto, insieme al loro compagno, a morte certa."}
{"id": "2847838", "revid": "287204", "url": "https://it.wikipedia.org/wiki?curid=2847838", "title": "Pieter de Graeff", "text": "Pieter de Graeff fu semi-sovrano signore (\"allodiale hoge heerlijkheid\") di Zuid-Polsbroek, signore di Purmerland, Ilpendam e del castello di Ilpenstein, reggente di Amsterdam e \"bewindhebber\" (amministratore) della Compagnia Olandese delle Indie Orientali. Cugino, amico e consigliere di Johan de Witt, divenne ben presto la pi\u00f9 importante figura politica di Amsterdam\nBiografia.\nPieter de Graeff era figlio del reggente e sindaco di Amsterdam Cornelis de Graeff.\nPieter e suo fratello maggiore Jacob de Graeff (1642-1690) crebbero in un ambiente privilegiato, in particolare per quanto riguarda l'educazione. Dopo aver terminato gli studi presso la Scuola di Amsterdam, De Graeff entr\u00f2 all'universit\u00e0 di Orl\u00e9ans dove studi\u00f2 diritto romano e diritto canonico.\nNel 1660 le Province Unite d'Olanda sotto la guida di Gran Pensionario Johan de Witt, di Pieter De Graeff , di suo padre, Cornelis de Graeff, e di Gillis Valckenier, decisero di farsi carico dell'educazione di Guglielmo III d'Orange per assicurarsi che egli avrebbe acquisito le necessarie abilit\u00e0 per assolvere le future ed ancora non ben determinate funzioni.\nNel 1668 divenne senatore e scabino di Amsterdam e, allo stesso tempo, l'effettivo capo del governo.\nNel 1672 (il \"rampjaar\" o \"l'anno disastroso\"), Francia ed Inghilterra entrarono in guerra contro la Province Unite. Le armate del Re Sole invasero i territori olandesi arrivando fino a stringere d'assedio Utrecht. L'inadeguadezza e la scarsa preparazione mostrata dell'esercito olandese a contrastare l'invasione, nonostante l'abilit\u00e0 strategica dell'appena venticinquenne Guglielmo III d'Orange, nominato statolder nello stesso anno, spinsero gli Orangisti ad un colpo di stato: Johan de Witt fu deposto dalla sua carica e anche Pieter de Graeff perse le sue cariche.\nPieter de Graeff in seguito fu in relazione con il politicos Johan de Witt, Jacob Boreel, il matematico e astronomo Christiaan Huygens, il pittores Gerard Terborch, Karel Dujardin, Caspar Netscher e il poeta e drammaturgo Joost van den Vondel.\nMatrimonio ed eredi.\nPieter de Graeff spos\u00f2 nel 1663 Jacoba Bicker, dalla quale ebbe tre figli che raggiunsero l'et\u00e0 adulta:"}
{"id": "2847842", "revid": "767487", "url": "https://it.wikipedia.org/wiki?curid=2847842", "title": "La famiglia Perez", "text": "La famiglia Perez (\"The Perez Family\") \u00e8 un film del 1995 diretto da Mira Nair, tratto da un romanzo di Christine Bell.\nTrama.\nNel tentativo di trovare uno sponsor, necessario per avere un permesso di soggiorno negli Stati Uniti, l'ex prostituta cubana Dottie Perez, sfruttando un errore dell'ufficio immigrazione di Miami e la grande diffusione tra gli emigrati cubani del cognome Perez, cerca di costruirsi una famiglia a tavolino: dapprima un marito, Juan Raul Perez, un uomo che dopo vent'anni di carcere per motivi politici a l'Avana, \u00e8 emigrato negli USA per ritrovare la vera moglie, Carmela, e la figlia Teresa. In seguito, Dottie aggiunge alla sua finta famiglia un nonno, Armando, e un figlio, Felipe. Nel frattempo, Carmela Perez, la vera moglie di Juan Raul, inizia una storia d'amore con l'agente FBI John Pirelli."}
{"id": "2847852", "revid": "38120", "url": "https://it.wikipedia.org/wiki?curid=2847852", "title": "Chiave (personaggio)", "text": "La Chiave \u00e8 il nome di due personaggi dei fumetti DC Comics, entrambi supercriminali dell'universo DC.\nStoria.\nLa Chiave della Golden Age.\nL'unica apparizione de La Chiave della Golden Age avvenne in \"All-Star Comics\" n. 57 del 1951, che ebbe come protagonista l'ultima comparsa della Justice Society of America della Golden Age. In questa storia, La Chiave era il capo di un enorme sindacato del crimine, e utilizz\u00f2 vari agenti sparsi per il mondo che agissero in sua vece. Mentre fuggiva dalla Society su una funivia che si muoveva sopra una gola, La Chiave salt\u00f2 per evitare la cattura da parte del gruppo di supereroi, presumibilmente cadendo verso la morte (dato che questa versione de La Chiave non si vide pi\u00f9).\nLa Chiave della Modern Age.\nLa seconda Chiave debutt\u00f2 in \"Justice League of America\" vol. 1 n. 41 (dicembre 1965). Originariamente un chimico dell'Intergang, l'uomo che divenne La Chiave svilupp\u00f2 un composto chimico espandi mente che attiv\u00f2 i suoi dieci sensi, e che lo aiut\u00f2 a ideare dei piani che i miseri esseri umani non riescono neanche a capire. Armato di questi piani, una serie di scagnozzi chiamati \"Uomini-Chiave\", ed una \"spara-chiavi\", La Chiave fall\u00ec numerosi combattimenti contro la Justice League of America.\nLa Chiave ritorn\u00f2 in \"JLA\" n. 8 (agosto 1997), dopo aver passato degli anni in ibernazione. Il composto chimico che inger\u00ec lo trasform\u00f2 in un essere cadaverico e pallido, ma ne increment\u00f2 le abilit\u00e0 mentali all'inverosimile. Riusc\u00ec ad infiltrarsi nel quartier generale della JLA, ed intrappol\u00f2 i suoi membri in una realt\u00e0 fantastica di loro stessa invenzione, intenzionato a dirottare le energie della loro inevitabile vittoria al fine di incrementare il suo potere. C'era quasi riuscito, se non fosse stato per l'intervento di Connor Hawke, che giunse al quartier generale della JLA mentre La Chiave era presente a causa di un incontro pre-organizzato per discutere della sua probabile adesione alla League. Infine, La Chiave ritorn\u00f2 per combattere Batman, tentando di provocarlo per farsi uccidere cos\u00ec che sarebbe potuto sfuggire alla vita stessa, ma il suo piano si dimostr\u00f2 un insuccesso.\nNella fase successiva alla storia \"Il mondo senza la Justice League\" (\"JLA\" n. da 120 a 125) quando la Justice League si sciolse, e La Chiave, ora con poteri telepatici grazie a degli impianti cibernetici, tent\u00f2 di distruggere la League. Dopo una battaglia contro Batman, Freccia Verde, Black Canary e Manitou Dwan, fu sconfitto ed inviato nella \"realt\u00e0 del sogno\", un posto dove i telepati possono pensare in pace. In qualche modo riusc\u00ec ad evadere, dato che fu visto successivamente mentre partecipava alla \"Battaglia di Metropolis\".\nDopo questo, comparve in \"Justice League of America\" vol. 2 n. 17, come leader di un gruppo di criminali che cercava di evitare l'imprigionamento su un pianeta-prigione. La storia fece presumere che gli altri criminali cercavano La Chiave per facilitare la loro fuga dalle celle di contenimento della JLA quando si sentirono pronti, ma la League si prevenne contro questa evenienza e fece s\u00ec che gli smorzatori nelle celle evitassero che la sua intelligenza non potesse intaccarli, cos\u00ec come neanche le abilit\u00e0 fisiche degli altri criminali. Successivamente, nel n. 37, fu mostrato come araldo tra Roulette ed un maestro mai visto. In \"Crisi Finale\", fa parte della Societ\u00e0 segreta dei supercriminali di Libra.\nPoteri e abilit\u00e0.\nOriginariamente La Chiave portava una pistola in forma di chiave.\nIl composto chimico creato da La Chiave gli permise di avere accesso al 90% delle facolt\u00e0 mentali de cervello umano. Questo increment\u00f2 vastamente la sua intelligenza ed espanse la sua gamma di sensi. Cre\u00f2 uno psico-virus programmabile che lui sogn\u00f2 come un'influenza. Questa influenza prendeva di mira il Sistema Nervoso Centrale e permetteva a La Chiave di produrre delle allucinazioni. Col tempo riusc\u00ec ad appropriarsi delle energie delle menti di coloro che venivano infettati.\nLa Chiave possiede numerosi serv\u00ec robot che usa per eseguire i compiti che vengono assegnati loro. Gli androidi hanno una forte resistenza agli attacchi psichici ma hanno anche una grande capacit\u00e0 offensiva."}
{"id": "2847858", "revid": "300067", "url": "https://it.wikipedia.org/wiki?curid=2847858", "title": "Dardan Berisha", "text": "Nazionale.\nPolonia.\nDal 2010 al 2015 ha vestito la casacca della , disputando l'Eurobasket 2011 in cui fu uno dei migliori giocatori della squadra.\nKosovo.\nDal 2015 la FIBA gli ha consentito di vestire la casacca della nascente nazionale del , con la quale ha disputato le Qualificazioni al Campionato europeo 2017, senza raggiungerne la fase finale.\nNel 2020 viene nominato \"Atleta dell'anno\" da parte del Comitato Olimpico del Kosovo"}
{"id": "2847859", "revid": "121540986", "url": "https://it.wikipedia.org/wiki?curid=2847859", "title": "Cascina Vianello", "text": "Cascina Vianello \u00e8 una serie TV trasmessa in prima serata su Canale 5 nell'ottobre 1996 e poi seguita da una seconda stagione, intitolata \"I misteri di Cascina Vianello\" (in chiave \"romanzo giallo\"), andata in onda nel gennaio del 1998.\n\u00c8 il primo spin-off della storica sit-com \"Casa Vianello\", i cui protagonisti sono Raimondo Vianello, Sandra Mondaini e Giorgia Trasselli.\nGli episodi sono stati replicati su Mediaset Extra.\nTrama.\nRaimondo (Raimondo Vianello) e Sandra (Sandra Mondaini) decidono di trasferirsi in campagna ed acquistano una splendida cascina, dove vengono seguiti anche dall'immancabile Tata (Giorgia Trasselli); tra varie gag e malintesi, anche a causa dell'ingresso della bella Floriana (Paola Barale) la storica coppia riesce a portare buon umore anche in campagna. Raimondo si candida alle elezioni per diventare nuovo sindaco del borgo, poi decider\u00e0 mettersi in competizione con la moglie per l'apertura di una beauty farm; ristrutturando il casale trover\u00e0 in una stanza segreta una cassapanca che si scoprir\u00e0 appartenuta al conte della torre e primo proprietario della cascina. \nLe riprese sono state effettuate ad Oreno, frazione di Vimercate nella provincia di Monza, in particolare in due splendide residenze storiche: la Villa Gallarati Scotti e la \"Corte Rustica Borromeo\".\nElenco degli episodi.\nAlcune puntate contengono due storie diverse di circa 40 minuti ognuna, altre una sola trama per un'ora e mezza.\n1. \"Vivere in campagna/La vendemmia\"&lt;br&gt;\n2. \"Elezioni/La setta\"&lt;br&gt;\n3. \"Ghost\"&lt;br&gt;\n4. \"La Rapina/Beauty Farm\"&lt;br&gt;\n5. \"La prima moglie\"\nParodie.\nNello stesso anno della messa in onda della serie, la trasmissione \"Striscia la notizia\" fa una parodia del telefilm intitolata \"Cascina D'Alema\" dove Tullio Solenghi interpreta Walter Veltroni e Gene Gnocchi interpreta Massimo D'Alema."}
{"id": "2847860", "revid": "1305772", "url": "https://it.wikipedia.org/wiki?curid=2847860", "title": "Epipactis placentina", "text": "L'elleborina di Piacenza (Epipactis placentina ) \u00e8 una piccola pianta erbacea perenne dai delicati fiori, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"placentina\") deriva dalla citt\u00e0 di \u201cPlacentia\u201d (nome latino di Piacenza), provincia nella quale si sono avuti i primi ritrovamenti di questa orchidea.\nDescrizione.\n\u00c8 una pianta erbacea perenne alta da 10 a 40\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma; allungate e carnose.\nFoglie.\nLe foglie (non pi\u00f9 di una decina), a disposizione spiralata, sono distribuite lungo tutto il fusto, sono intere a forma ovato-lanceolata con apice acuto (quelle superiori sono pi\u00f9 strette - lanceolate); sono sessili, appena amplessicauli. La lamina \u00e8 percorsa da diverse nervature longitudinali (lamina quasi scanalata) ed ha i bordi ondulati. Le foglie superiori sono progressivamente pi\u00f9 ristrette. Il portamento \u00e8 arcuato.\nInfiorescenza.\nL'infiorescenza \u00e8 un racemo terminale, allungato e lasso con fiori penduli e pedicellati. Alla base del pedicello sono presenti delle brattee erbacee a forma lanceolata. Queste brattee sono di tipo fogliaceo e quelle pi\u00f9 basse sono molto simili alle foglie superiori e pi\u00f9 lunghe dei fiori, mentre quelle superiori sono progressivamente pi\u00f9 piccole; tutte sono pendule come i fiori. I fiori sono resupinati, ruotati sottosopra tramite torsione del pedicello.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori sono colorati di rosa-magenta con sfumature verdastre e si presentano poco aperti. Dimensione del fiore: 12 \u2013 18\u00a0mm.\nFrutti.\nIl frutto \u00e8 una capsula obovoide (o esagonale) a pi\u00f9 coste. Anche le capsule, come i fiori, sono orizzontali o pendule. Nell'interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nRiproduzione.\nIn queste piante la riproduzione pu\u00f2 avvenire tramite l'impollinazione anche se sono poco nettarifere e il rostello dopo la fioritura non \u00e8 pi\u00f9 vischioso (i vari insetti pronubi frequentano ugualmente questi fiori sperando di trovare del nettare); in effetti le \u201cE. placentine\u201d vengono considerate quasi del tutto autogame.\nDistribuzione e habitat.\nQuesta specie ha un areale Euri-Mediterraneo o Sud-Europeo. \u00c8 presente in Francia (dipartimenti di Is\u00e8re e Savoia, Corsica), in Svizzera (cantone dei Grigioni), in Slovacchia e in Italia, dove ha una distribuzione discontinua in tutta la penisola; presente anche in Sicilia orientale, sulle pendici dell'Etna. \nL'habitat tipico di questa pianta sono i boschi di vario tipo (schiarite, bordi e margini erbacei, tagli rasi forestali, ecc.) soprattutto di faggete. Il substrato preferito \u00e8 sia calcareo che calcareo/siliceo con pH neutro e terreno a bassi contenuti nutrizionali piuttosto secco. Si possono trovare da 100 fino a 1400 .\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLe Orchidaceae \u00e8 una delle famiglie pi\u00f9 vaste della divisione tassonomica delle Angiosperme; comprende 788 generi e pi\u00f9 di 18500 specie. Il genere \"Epipactis\" comprende circa 70 specie diffuse in Europa, in Asia e in America, delle quali circa una decina sono spontanee della flora italiana. \nIl Sistema Cronquist assegna la famiglia delle Orchidaceae all'ordine Orchidales mentre la moderna classificazione APG la colloca nel nuovo ordine delle Asparagales. Sempre in base alla classificazione APG sono cambiati anche i livelli superiori (vedi tabella iniziale).\nIl genere \"Epipactis\", insieme al genere \"Cephalanthera\", appartiene (secondo la suddivisione pi\u00f9 in uso tra i botanici) alla sottofamiglia delle Epidendroideae caratterizzata dall'avere lo stame (l'unico fertile) ripiegato sopra il ginostemio e il labello composto da due pezzi distinti: ipochilo e epichilo; e al livello inferiore alla trib\u00f9 delle \"Neottieae\", una delle varie trib\u00f9 nelle quali si usa suddividere le orchidee (relativamente alle specie spontanee del territorio italiano).\nIl numero cromosomico di \"E. placentina\" \u00e8: 2n = 38,\nVariabilit\u00e0.\n\"Epipactis placentina\" si presenta abbastanza variabile dal punto di vista morfologico dipendendo dalle caratteristiche dell'ambiente e dal clima. Esiste una variet\u00e0 a fiori poco aperti e colorati di rosa-biancastro chiamata:\nla cui sistemazione tassonomica \u00e8 controversa; infatti se per alcuni autori si tratta di una sinonimo della specie nominale, mentre per altri viene considerata addirittura una specie a parte con il nome di:\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nConservazione.\nLa Lista rossa IUCN classifica \"Epipactis placentina\" come specie in pericolo di estinzione (\"Endangered\").\n\u00c8 una pianta protetta quindi ne \u00e8 vietata la raccolta."}
{"id": "2847864", "revid": "116963731", "url": "https://it.wikipedia.org/wiki?curid=2847864", "title": "Parco nazionale di Souss-Massa", "text": "Il parco nazionale di Souss-Massa \u00e8 un parco nazionale del Marocco sud-occidentale, divenuto area naturale protetta nel 1991.\nSi trova nella regione di Souss-Massa, a sud di Agadir. \nIl parco si estende per 33.800 ettari tra l'estuario dell'oued Massa e l'Oceano Atlantico; comprende sette villaggi di tradizione berbera e citt\u00e0 crocevia di culture e artigianato come Tiznit e Massa.\nIl parco vanta una costa diversificata: si va dalle spiagge sconfinate di sabbia, agli scogli a strapiombo, dalle armoniose insenature, alle grotte residenza di pescatori.\nLa fauna e la flora variano a seconda delle zone con pi\u00f9 o meno ricchezza di acqua: dai luoghi desertici e rocciosi a quelli con la vegetazione di euforbie e arganie, fino ai palmeti lungo il fiume.\nLa foce, soggetta al movimento delle maree, rimane in acqua tutto l'anno. \u00c8 acqua salmastra che sostiene lo sviluppo di una catena alimentare ricca di una moltitudine di uccelli.\n\u00c8 conosciuto in tutto il mondo per la presenza di particolari esemplari ornitologici, tra cui il famoso ibis eremita \"(Geronticus eremita)\" e altre specie di ibis, fenicotteri, spatola bianca, tchagra dalla testa nera. Inoltre ospita un gran numero di uccelli migratori."}
{"id": "2847868", "revid": "767487", "url": "https://it.wikipedia.org/wiki?curid=2847868", "title": "National Football League 1965", "text": "La stagione NFL 1965 fu la 46\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 2 gennaio 1966 al Lambeau Field di Green Bay, in Wisconsin e vide la vittoria dei Green Bay Packers sui Cleveland Browns per 23 a 12. La stagione inizi\u00f2 il 19 settembre 1965 e si concluse con il Pro Bowl 1966 che si tenne il 22 gennaio al Los Angeles Memorial Coliseum.\nStagione regolare.\nLa stagione regolare si svolse in 14 giornate, inizi\u00f2 il 19 settembre e termin\u00f2 il 14 dicembre 1965.\nRisultati della stagione regolare.\nNota: Green Bay vinse la \"Western Conference\" dopo uno spareggio con Baltimore pur avendo gi\u00e0 vinto entrambi gli scontri diretti nella stagione regolare in quanto al tempo non esistevano criteri per stabilire le posizioni in classifica di squadre con la stessa percentuale di vittorie. Lo spareggio, disputato al Lambeau Field il 26 dicembre 1965 si concluse con la vittoria dei Packers per 13 a 10.\nLa finale.\nLa finale del campionato si disput\u00f2 il 2 gennaio 1966 al Lambeau Field di Green Bay e vide la vittoria dei Green Bay Pakers sui Cleveland Browns per 23 a 12."}
{"id": "2847872", "revid": "287204", "url": "https://it.wikipedia.org/wiki?curid=2847872", "title": "National Football League 1964", "text": "La stagione NFL 1964 fu la 45\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 27 dicembre 1964 al Stadium di Cleveland, in Ohio e vide la vittoria dei Cleveland Browns sui Baltimore Colts per 27 a 0. La stagione inizi\u00f2 il 12 settembre 1964 e si concluse con il Pro Bowl 1965 che si tenne il 10 gennaio al Los Angeles Memorial Coliseum.\nStagione regolare.\nLa stagione regolare si svolse in 14 giornate, inizi\u00f2 il 12 settembre e termin\u00f2 il 13 dicembre 1964.\nLa finale.\nLa finale del campionato, il \"NFL Championship Game\" si disput\u00f2 il 27 dicembre 1964 al Cleveland Municipal Stadium e vide la vittoria dei Cleveland Browns sui Baltimore Colts per 27 a 0."}
{"id": "2847874", "revid": "767487", "url": "https://it.wikipedia.org/wiki?curid=2847874", "title": "National Football League 1963", "text": "La stagione NFL 1963 fu la 44\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 29 dicembre 1963 al Wrigley Field di Chicago, in Illinois e vide la vittoria dei Chicago Bears sui New York Giants per 14 a 10. La stagione inizi\u00f2 il 14 settembre 1963 e si concluse con il Pro Bowl 1964 che si tenne il 12 gennaio al Los Angeles Memorial Coliseum.\nStagione regolare.\nLa stagione regolare si svolse in 14 giornate, inizi\u00f2 il 14 settembre e termin\u00f2 il 15 dicembre 1963.\nLa finale.\nLa finale del campionato si disput\u00f2 il 29 dicembre 1963 al Wrigley Field di Chicago e vide la vittoria dei Chicago Bears sui New York Giants per 14 a 10."}
{"id": "2847884", "revid": "767487", "url": "https://it.wikipedia.org/wiki?curid=2847884", "title": "National Football League 1962", "text": "La stagione NFL 1962 fu la 43\u00aa stagione sportiva della National Football League, la massima lega professionistica statunitense di football americano. La finale del campionato, il \"NFL Championship Game\" si disput\u00f2 il 30 dicembre 1962 allo Yankee Stadium di New York e vide la vittoria dei Green Bay Packers sui New York Giants per 16 a 7. La stagione inizi\u00f2 il 16 settembre 1962 e si concluse con il Pro Bowl 1963 che si tenne il 13 gennaio al Los Angeles Memorial Coliseum.\nStagione regolare.\nLa stagione regolare si svolse in 14 giornate, inizi\u00f2 il 16 settembre e termin\u00f2 il 16 dicembre 1962.\nLa finale.\nLa finale del campionato, il \"NFL Championship Game\" si disput\u00f2 il 30 dicembre 1962 allo Yankee Stadium di New York e vide la vittoria dei Green Bay Packers sui New York Giants per 16 a 7."}
{"id": "2847896", "revid": "838137", "url": "https://it.wikipedia.org/wiki?curid=2847896", "title": "Dong Liqiang", "text": ""}
{"id": "2847897", "revid": "104458", "url": "https://it.wikipedia.org/wiki?curid=2847897", "title": "Freestyle ai XXI Giochi olimpici invernali - Ski cross maschile", "text": "La gara di ski cross maschile di freestyle ai XXI Giochi olimpici invernali di Vancouver si \u00e8 svolta il 21 febbraio 2010 alla Cypress Bowl Ski Area, nel Cypress Provincial Park. Il vincitore \u00e8 stato lo svizzero Michael Schmid.\nLa gara \u00e8 stata formata da una fase di qualificazione, a tempo, e poi da una fase ad eliminazione diretta in cui da gare con quattro atleti si qualificavano in due al turno successivo.\nRisultati.\nFase ad eliminazione diretta.\nSemifinali.\nI primi due classificati di ogni semifinale si sono qualificati alla finale principale, gli altri due alla finale B."}
{"id": "2847900", "revid": "262457", "url": "https://it.wikipedia.org/wiki?curid=2847900", "title": "Vacuit\u00e0", "text": ""}
{"id": "2847904", "revid": "767487", "url": "https://it.wikipedia.org/wiki?curid=2847904", "title": "National Football League 1961", "text": "La stagione NFL 1961 fu la 42\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 31 dicembre 1961 al City Stadium di Green Bay, in Wisconsin e vide la vittoria dei Green Bay Packers sui New York Giants per 37 a 0. La stagione inizi\u00f2 il 17 settembre 1961 e si concluse con il Pro Bowl 1962 che si tenne il 14 gennaio al Los Angeles Memorial Coliseum.\nLa stagione fu caratterizzata dall'espansione della lega a 14 squadre con il debutto dei Minnesota Vikings che, dopo aver rifiutato l'offerta dell'American Football League, venne inserita nella \"Western Conference\". Di conseguenza i Dallas Cowboys vennero trasferiti nella \"Eastern Conference\" per pareggiare il numero di squadre per conference. La stagione regolare passo quindi da 12 a 14 giornate.\nStagione regolare.\nLa stagione regolare si svolse in 14 giornate, inizi\u00f2 il 17 settembre e termin\u00f2 il 17 dicembre 1961.\nLa finale.\nLa finale del campionato, il \"NFL Championship Game\" si disput\u00f2 il 31 dicembre 1961 al City Stadium di Green Bay e vide la vittoria dei Green Bay Packers sui New York Giants per 37 a 0."}
{"id": "2847907", "revid": "6923", "url": "https://it.wikipedia.org/wiki?curid=2847907", "title": "Freestyle ai XXI Giochi olimpici invernali - Ski cross femminile", "text": "La gara di ski cross femminile di freestyle ai XXI Giochi olimpici invernali di Vancouver si \u00e8 svolta il 21 febbraio 2010 alla Cypress Bowl Ski Area, nel Cypress Provincial Park. La vincitrice \u00e8 stata lo canadese Ashleigh McIvor.\nLa gara \u00e8 stata formata da una fase di qualificazione, a tempo, e poi da una fase ad eliminazione diretta in cui da gare con quattro atlete si qualificavano in due al turno successivo.\nRisultati.\nFase ad eliminazione diretta.\nSemifinali.\nI primi due classificati di ogni semifinale si sono qualificati alla finale principale, gli altri due alla finale B."}
{"id": "2847913", "revid": "1776051", "url": "https://it.wikipedia.org/wiki?curid=2847913", "title": "Scipione Ronchetti", "text": "Biografia.\nScipione Ronchetti \u00e8 stato un importante politico italiano.\nSi laure\u00f2 in Giurisprudenza all'Universit\u00e0 degli Studi di Pavia come ospite dell'Almo Collegio Borromeo.\nIl 4 gennaio 1877 fu iniziato in Massoneria nella Loggia \"La Ragione\" di Milano, e il 23 novembre 1878 divenne Maestro massone.\nVenne eletto consigliere comunale ed assessore di Milano e in seguito deputato per il Collegio di Pizzighettone, di Cremona e di Milano per tre legislature, nelle file del Partito democratico. Nel 1890 entr\u00f2 alla Camera per il Collegio di Gallarate e vi rimase fino alla morte.\nDapprima Sottosegretario alla Giustizia, all'Istruzione e all'Interno, in seguito \u00e8 stato Ministro di grazia e giustizia dal 1903 al 1905, sotto i governi Giolitti e Tittoni, dando il nome alle due leggi per la condanna condizionale e per il divieto di porto del coltello."}
{"id": "2847926", "revid": "212348", "url": "https://it.wikipedia.org/wiki?curid=2847926", "title": "Legge debole dei grandi numeri", "text": ""}
{"id": "2847943", "revid": "1788047", "url": "https://it.wikipedia.org/wiki?curid=2847943", "title": "National Football League 1960", "text": "La stagione NFL 1960 fu la 41\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 26 dicembre 1960 al Franklin Field di Filadelfia, in Pennsylvania e vide la vittoria dei Philadelphia Eagles sui Green Bay Packers per 17 a 13. La stagione inizi\u00f2 il 23 settembre 1960 e si concluse con il Pro Bowl 1961 che si tenne il 15 gennaio al Los Angeles Memorial Coliseum.\nPrima dell'inizio della stagione, Pete Rozelle venne eletto commissario della NFL. La stagione fu inoltre caratterizzata dall'espansione della lega a 13 squadre con il debutto dei Dallas Cowboys che vennero inseriti nella \"Western Conference\". Inoltre i Cardinals si trasferirono da Chicago a Saint Louis assumendo la stessa denominazione della locale squadra della Major League Baseball.\nStagione regolare.\nLa stagione regolare si svolse in 12 giornate, inizi\u00f2 il 23 settembre e termin\u00f2 il 18 dicembre 1960.\nLa finale.\nLa finale del campionato, il \"NFL Championship Game\" si disput\u00f2 il 26 dicembre 1960 al Franklin Field di Philadelphia e vide la vittoria dei Philadelphia Eagles sui Green Bay Packers per 17 a 13."}
{"id": "2847945", "revid": "22475", "url": "https://it.wikipedia.org/wiki?curid=2847945", "title": "Leblon", "text": "Leblon \u00e8 un quartiere (\"bairro\") della Zona Sud della citt\u00e0 di Rio de Janeiro in Brasile.\nAmministrazione.\nLeblon fu istituito come \"bairro\" a s\u00e9 stante il 23 luglio 1981 come parte della Regione Amministrativa VI - Lagoa del municipio di Rio de Janeiro."}
{"id": "2847948", "revid": "889336", "url": "https://it.wikipedia.org/wiki?curid=2847948", "title": "Li Bing", "text": ""}
{"id": "2847951", "revid": "124123", "url": "https://it.wikipedia.org/wiki?curid=2847951", "title": "Cristina di Danimarca (1118-1139)", "text": "Biografia.\nCristina spos\u00f2 nel 1132 il re di Norvegia Magnus IV (1115 c.a. \u2013 1139). Il matrimonio fu combinato dalla zia materna Malmfred di Kiev, ex regina di Norvegia e matrigna di Magnus, ed allora moglie dello zio paterno di Cristina, principe Eric. Il fidanzamento ebbe luogo nel 1131.\no\nIl marito, re Magnus, appoggi\u00f2 il suocero Canuto e lo zio di Cristina, Eric, contro il re di Danimarca, Niels. Nel 1133 Eric e Malmfred lasciarono la Danimarca per la Norvegia cercando protezione presso Magnus. Tuttavia, allorch\u00e9 la regina Cristina scopr\u00ec che Magnus progettava di tradire Eric e Malmfred, li avvert\u00ec ed essi si allearono con il rivale di Magnus, Harald IV di Norvegia. Magnus quindi si separ\u00f2 da Cristin"}
{"id": "2847966", "revid": "1833487", "url": "https://it.wikipedia.org/wiki?curid=2847966", "title": "Valuberti", "text": " \nValuberti \u00e8 una frazione del comune di Castiglion Fiorentino, in provincia di Arezzo. Si trova nella parte occidentale della Val del Nestore, tributario del fiume Tevere.\nLa localit\u00e0.\nIl paese, descritto nel catasto granducale del 1648, ha origini di poco precedenti a tale data, anche se il luogo era abitato gi\u00e0 in epoca precedente. Infatti nelle decime del 1570 sono censite alcune abitazioni ed un \"Mulinaccio\".\nIl paese nel XIX secolo conobbe un ampliamento del numero di abitazioni; al 1853 si fa risalire l'ammodernamento della piccola chiesa esistente lungo l'unica strada. Abitato per lo pi\u00f9 da contadini e boscaioli, venne abbandonato nel XX secolo. Negli anni Settanta divenne sede di una comunit\u00e0 hippy. Recentemente \u00e8 stato sapientemente restaurato ed attualmente le poche case esistenti appartengono a italiani e cittadini stranieri che trascorrono in questi luoghi le loro vacanze.\nL'ubicazione.\nIl borgo di Valuberti si trova non lontano dall'antica strada di valico che congiungeva la valle del Nestore con la Val di Chio transitando per il valico della Montanina.\nIl Borgo \u00e8 attraversato da un'antica strada, detta \"dei Meli\", che congiunge la valle del Nestore con la valle di Chio e, passando per il minuscolo villaggio detto \"I Meli\", sale fino a raggiungere il crinale nei pressi dei ruderi del castello della Montanina e della cosiddetta casa delle Rolle.\nFiume.\nVicino a Valuberti, nel territorio dell'antico comune della Montanina, arroccato su una pendice sul torrente Nestore, giace dimenticato il piccolo borgo di Fiume, che consta di poche case in pietra toscana. Esso non \u00e8 segnato nemmeno nelle cartine topografiche, essendo presente solamente in quelle catastali a partire dal Catasto lorenese. Nelle mappe topografiche si trova solo l'indicazione della casa detta \"La Sassa\", situata poco ad est del villaggio.\nDa Fiume la strada prosegue fino a giungere ad un ponte in legno sul fiume Nestore che porta fino alla casa abbandonata del \"Pianale\" e al podere \"Ranchigiano\", nel comune di Cortona."}
{"id": "2847967", "revid": "1372005", "url": "https://it.wikipedia.org/wiki?curid=2847967", "title": "Canuto Lavard", "text": "Biografia.\nEra figlio del re di Danimarca Eric I e della di lui consorte Bodil Thrugotsdatter. Fu cresciuto alla corte dell'imperatore Lotario II. Verso il 1115 lo zio Niels, re di Danimarca lo nomin\u00f2 Jarl nello Schleswig, con il compito di difendere le terre dagli assalti dei Venedi, una popolazione di origine slava.\nEgli riusc\u00ec molto bene nel suo compito, divenendo persino capo di questa popolazione.\nDivenuto duca di Danimarca fece compiere numerose opere fra le quali l'erezione della \"Siegesburg\".\nNel 1129 assunse la successione del principe obodrita Enrico dell'Antica Lubecca, mentre otteneva dal padre affidatario, l'imperatore Lotario II, l'infeudamento della terra degli slavi obroditi.\nEgli pot\u00e9 rafforzare militarmente il suo potere e fu riconosciuto infine come principe dagli Obodriti, dai Wagri e presumibilmente anche dai Polabi.\nPromosse i commerci e fond\u00f2 la \"Knudsgilde\" (Gilda di Canuto), associazione di mercanti con sede nella propria residenza nello Schleswig.\nQuesto accrebbe le sue possibilit\u00e0 quale candidato al trono di Danimarca, in competizione con il suo cugino Magnus, che intendeva subentrare al padre Niels di Danimarca.\nDurante una riunione dei pretendenti al trono nella foresta di Haraldsted presso Ringsted, nell'isola di Zelanda, Canuto venne assassinato.\nIl fratellastro Eric, detto \"Emune\" intraprese subito la lotta contro Magnus, che mor\u00ec l'anno successivo nella battaglia di Fotvik in Scania. Lo zio Niels, dopo aver combattuto accanto al figlio ed essere stato sconfitto, fugg\u00ec ai seguaci di Eric \"Emune\" nello Schleswig, ma qui fu ucciso dai confratelli della \"Knudsgilde\".\nMatrimonio e discendenza.\nCanuto Lavard spos\u00f2 Ingeborg, figlia di Mstislav I di Kiev e di Cristina Ingesdotter di Svezia. Dalla moglie ebbe:\nCulto.\nCanuto fu venerato quale difensore e promotore della Chiesa e nel 1169 fu proclamato santo da papa Alessandro III. Fu dichiarato santo patrono della \"Knudsgilde\", che presto si diffuse in numerose citt\u00e0 scandinave, e di conseguenza anche il culto di Canuto ebbe larga diffusione. Dal XIV secolo tuttavia esso declin\u00f2 e fu parzialmente sostituito da quello tributato all'omonimo zio Canuto IV di Danimarca."}
{"id": "2847969", "revid": "648716", "url": "https://it.wikipedia.org/wiki?curid=2847969", "title": "Asgard II", "text": "L'Asgard II \u00e8 stato un vascello irlandese per uso addestramento, in sostituzione del precedente \"Asgard\". Del tipo brigantino, fu progettato specificamente per il servizio d'addestramento come nave scuola e costruito ad Arklow, contea di Wicklow. Fu ordinata il 7 marzo 1981.\nLa Asgard II \u00e8 affondata nel golfo di Biscaglia nell'11 settembre 2008, a 37 km sud-ovest di Belle-\u00cele-en-Mer, mentre era in navigazione da Falmouth a La Rochelle per manutenzione ordinaria. Non \u00e8 chiaro se l'affondamento \u00e8 stato causato da un impatto con il fondale o dalla collisione con un container semisommerso."}
{"id": "2847972", "revid": "1305772", "url": "https://it.wikipedia.org/wiki?curid=2847972", "title": "San Canuto", "text": "San Canuto \u00e8 il nome di due santi danesi:"}
{"id": "2847978", "revid": "1305772", "url": "https://it.wikipedia.org/wiki?curid=2847978", "title": "Beata Sza\u0142wi\u0144ska", "text": "Biografia.\nLa sua formazione musicale ha seguito il seguente percorso:\nSza\u0142wi\u0144ska ha eseguito concerti in Polonia, Germania, Belgio, Danimarca, Francia, Lussemburgo, Svizzera, e insegna in Lussemburgo al \"Conservatoire du Nord\". Ha eseguito anche il repertorio di Astor Piazzolla con l'Aconcagua Quintet, con cui ha partecipato a festival e concerti in Francia, Lussemburgo e Germania."}
{"id": "2847979", "revid": "684696", "url": "https://it.wikipedia.org/wiki?curid=2847979", "title": "II Giochi olimpici giovanili invernali", "text": "I II Giochi Olimpici giovanili invernali (in norvegese bokm\u00e5l: \"De 2. olympiske vinterlekene for ungdom\") si sono disputati nel 2016 a Lillehammer, Norvegia, dal 12 al 21 febbraio 2016. La citt\u00e0 norvegese, unica candidata per l'edizione, ricevette l'assegnazione ufficiale il 7 dicembre 2011. Lillehammer aveva gi\u00e0 ospitato negli stessi impianti le Olimpiadi invernali nel 1994.\nSedi di gara.\nLillehammer.\nIl complesso sportivo Stampesletta ospiter\u00e0 invece:\nSelezione della citt\u00e0 organizzatrice.\nLillehammer, Norvegia fu l'unica citt\u00e0 candidata per ospitare i II Giochi Olimpici Invernali Giovanili. La sua candidatura venne considerata rispondente a tutti i criteri necessari e quindi venne ufficialmente designata come citt\u00e0 organizzatrice nel dicembre del 2011.\nCandidature non formalizzate.\nAlcune citt\u00e0 dichiararono l'intenzione di candidarsi ad ospitare l'evento ma non ufficializzarono mai la proposta, tra queste:\nI Giochi.\nDiscipline.\nA questi secondi Giochi olimpici giovanili invernali gli sport praticati sono stati 15."}
{"id": "2847982", "revid": "287204", "url": "https://it.wikipedia.org/wiki?curid=2847982", "title": "Nina Senicar", "text": ""}
{"id": "2847988", "revid": "404449", "url": "https://it.wikipedia.org/wiki?curid=2847988", "title": "Casa Galera", "text": ""}
{"id": "2847989", "revid": "404449", "url": "https://it.wikipedia.org/wiki?curid=2847989", "title": "La Badiola", "text": ""}
{"id": "2847996", "revid": "24823", "url": "https://it.wikipedia.org/wiki?curid=2847996", "title": "Chicago Cardinals", "text": ""}
{"id": "2847997", "revid": "36426", "url": "https://it.wikipedia.org/wiki?curid=2847997", "title": "Museum of Art di Los Angeles", "text": ""}
{"id": "2847998", "revid": "767487", "url": "https://it.wikipedia.org/wiki?curid=2847998", "title": "National Football League 1959", "text": "La stagione NFL 1959 fu la 40\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 27 dicembre 1959 al Memorial Stadium di Baltimora, nel Maryland e vide la vittoria dei Baltimore Colts sui New York Giants per 31 a 16. La stagione inizi\u00f2 il 26 settembre 1959 e si concluse con il Pro Bowl 1960 che si tenne il 17 gennaio al Los Angeles Memorial Coliseum.\nDurante la stagione, il commissario della NFL Bert Bell mor\u00ec per un attacco cardiaco mentre assisteva l'11 ottobre all'incontro Philadelphia Eagles-Pittsburgh Steelers. Il tesoriere della lega Austin Gunsel venne nominato commissario ad interim per il resto dell'anno.\nStagione regolare.\nLa stagione regolare si svolse in 12 giornate, inizi\u00f2 il 26 settembre e termin\u00f2 il 13 dicembre 1959.\nLa finale.\nLa finale del campionato si disput\u00f2 il 27 dicembre 1959 al Memorial Stadium di Baltimora e vide la vittoria dei Baltimore Colts sui New York Giants per 31 a 16."}
{"id": "2847999", "revid": "36426", "url": "https://it.wikipedia.org/wiki?curid=2847999", "title": "Los Angeles County museum of art", "text": ""}
{"id": "2848000", "revid": "256896", "url": "https://it.wikipedia.org/wiki?curid=2848000", "title": "Museo de Bellas Artes (Valencia)", "text": ""}
{"id": "2848001", "revid": "287204", "url": "https://it.wikipedia.org/wiki?curid=2848001", "title": "Unione Italiana Ornitofili", "text": "L'Unione Italiana Ornitofili (UIO) \u00e8 una federazione nazionale che riunisce, attraverso le associazioni e i club di specializzazione aderenti, gli allevatori di specie ornitiche domestiche (in particolar modo canarini, pappagalli ondulati e diamanti mandarino) ma che comprende anche, tra i suoi iscritti, ornitofili, naturalisti e semplici appassionati.\nStoria.\nNasce nel 1994, anno in cui tre sodalizi molto importanti nel panorama aviculturale italiano, il \"Club dell'Esotico di Faenza\", il \"Club Canarini Forma e Posizione Continentali di Roma\" e l\"'Associazione Ornitologica Capitolina\" decidono di creare una federazione che si occupasse in particolar modo degli aspetti etici, specialistici e di promozione dell'antico hobby dell'allevamento delle specie domestiche di uccelli proiettandolo verso il futuro.\nScopi.\nGli scopi sono lo studio e l'allevamento della fauna ornitica domestica, la tutela delle razze domestiche di uccelli in pericolo di estinzione, lo studio e la tutela della fauna ornitica selvatica, la tutela dei diritti degli animali oggetto di allevamento e la tutela dell'attivit\u00e0 amatoriale ornitofila. &lt;br&gt;\nL'Unione \u00e8 particolarmente interessata allo sviluppo ed alla selezione delle specie domestiche di uccelli, promuovendone la conoscenza attraverso l'allevamento, lo studio e l'osservazione scientifica. Inoltre intende tutelare gli allevatori e la loro attivit\u00e0, in particolare dal punto di vista legislativo ed etico.\nLa tutela e il benessere degli uccelli domestici.\nPer l'UIO, l'allevamento \u00e8 inteso solo per le specie ornitiche domestiche. La federazione tiene particolarmente all'aspetto etico dell'ornitofilia, per cui non \u00e8 consentita la detenzione e l'allevamento di specie ornitiche selvatiche o di soggetti cosiddetti di \u2018cattura\u2019 e il benessere degli animali allevati \u00e8 sempre tenuto nella massima considerazione. &lt;br&gt;\nLa Commissione tecnico-Scientifica federale, composta da docenti universitari ed esperti, ha compilato (caso unico in Italia, anche per quel che riguarda le autorit\u00e0 di sanit\u00e0 pubblica e protezione animale) un elenco delle specie ornitiche domestiche che, per statuto, sono le uniche che possono essere allevate ed un prospetto con le dimensioni minime delle gabbie e delle voliere in cui possono essere ospitati in condizioni di assoluto benessere gli esemplari oggetto di allevamento. Questo elenco \u00e8 vincolante per gli allevatori iscritti.\nProgetti.\nOltre all'aspetto prettamente zootecnico legato all'allevamento ed al miglioramento delle specie ornitiche domestiche, l'Unione collabora con enti ed autorit\u00e0 scientifiche, tecniche e politico-sociali per il raggiungimento degli scopi statutari e possiede ed utilizza determinati settori:\nL'UIO pubblica il bollettino trimestrale \"Ornitofilia\" e collabora fornendo propri consulenti a riviste specializzate nonch\u00e9 ha rapporti collaborativi anche con istituti universitari per progetti di studio e protezione di specie ornitiche selvatiche e con centri di recupero fauna.\nIl Libro Allevatori Italiani.\nIl Libro Allevatori Italiani (LAI) \u00e8 il registro nazionale degli allevatori di uccelli domestici tenuto dall'associazione e sul quale sono registrati con proprio numero di matricola (un vero e proprio numero di pedigr\u00e8e) tutti gli iscritti alla federazione. &lt;br&gt; Lo stesso numero di matricola individuale \u00e8 riportato sugli anellini inamovibili di riconoscimento federali collocati annualmente alla zampetta dei soggetti allevati e che sono ogni anno di colore differente.\nIl Libro Allevatori Italiani \u00e8 un registro ufficiale che ha valenza di riconoscimento degli allevatori per tutti gli scopi di legge (CITES compresa). &lt;br&gt;\nAd ogni socio, al momento dell'iscrizione, viene inviato dalla segreteria federale il Certificato di Iscrizione al Libro Allevatori Italiani (LAI).\nIl Certificato Genealogico Ufficiale.\nIl Certificato Genealogico Ufficiale non \u00e8 altro che la versione \u201cornitofila\u201d del pedigr\u00e8e utilizzato da sempre per cani e gatti. Per provare che un esemplare proviene da una linea di sangue pura occorre infatti un documento che comprovi che sia discendente per pi\u00f9 generazioni da altrettanti esemplari di razza pura ed \u00e8 in parole povere, una carta d'identit\u00e0 dell'uccello allevato e che indica i nomi degli avi di linea paterna e materna. Un documento quindi molto importante, sia perch\u00e9 permette a chi acquista un soggetto di avere le garanzie delle qualit\u00e0 selettive del soggetto stesso sia perch\u00e9 va visto in prospettiva quale documento attestante (anche nei confronti delle autorit\u00e0) la seriet\u00e0 e la regolarit\u00e0 di chi alleva.\nSul Certificato sono riportati:\na) a cura dell'UIO i dati anagrafici dell'allevatore, il numero di iscrizione al LAI, il numero progressivo di anello e l'anno\nb) a cura del singolo allevatore i dati del soggetto (specie/razza e variet\u00e0) e quelli riguardanti i suoi parenterali, per due generazioni\nOgni singolo Certificato viene vidimato ufficialmente dall'UIO sin dal momento della sua consegna. Il Certificato Genealogico Ufficiale \u00e8 divenuto operativo nel 2008.\nRazze italiane del Canarino domestico.\nL'UIO riserva una particolare attenzione alla valorizzazione e alla promozione delle razze italiane del Canarino domestico. Attualmente sono cinque le razze autoctone (Gibber Italicus, Arricciato Padovano, Arricciato Gigante Italiano, Fiorino, Razza Capitolina), alcune di antica origine, mentre altre sono in via di riconoscimento. &lt;br&gt; \nLa selezione e il loro miglioramento assumono un carattere preminente nell'attivit\u00e0 tecnica della federazione che ne vuole favorire la conoscenza e la diffusione sia in Italia che all'estero."}
{"id": "2848002", "revid": "36426", "url": "https://it.wikipedia.org/wiki?curid=2848002", "title": "County Museum of Art", "text": ""}
{"id": "2848003", "revid": "36426", "url": "https://it.wikipedia.org/wiki?curid=2848003", "title": "County Museum", "text": ""}
{"id": "2848009", "revid": "125647103", "url": "https://it.wikipedia.org/wiki?curid=2848009", "title": "Martin Riggs", "text": "Martin Riggs \u00e8 un ufficiale di polizia immaginario, protagonista della saga di \"Arma letale\". Il personaggio \u00e8 interpretato dall'attore Mel Gibson ed \u00e8 stato annoverato tra i \"100 Greatest Movie Characters\" della rivista \"Empire\" alla centesima posizione. Nella serie TV Lethal Weapon \u00e8 interpretato da Clayne Crawford.\nCarriera militare.\nRiggs si arruola nelle Forze Armate Americane all'et\u00e0 di 19 anni come membro delle forze speciali, ricevendo un addestramento specializzato nell'uso delle armi e nel combattimento corpo a corpo. Queste abilit\u00e0 gli risulteranno utili una volta diventato ufficiale di polizia. La maggior parte del tempo che Riggs trascorre nelle forze speciali lo svolge in Vietnam, dove presta servizio come assassino per conto della CIA nel \"Phoenix Program\". Per quanto le sue abilit\u00e0 come \"killer\" addestrato pi\u00f9 tardi gli causeranno rimorsi e pesi di coscienza, parler\u00e0 al riguardo della faccenda come \"...l'unica cosa nella quale ero veramente bravo\".\nMorte della moglie.\nNel 1984, dopo 11 anni di matrimonio, la moglie Victoria Lynn muore in un incidente d'auto, scaraventando Riggs in una profonda depressione. Spinto al margine del dolore e della rabbia, si mette regolarmente in situazioni a rischio coinvolgendo cos\u00ec chiunque gli stia vicino, nella segreta speranza di rimanere ucciso, poich\u00e9 incapace di commettere suicidio di sua iniziativa. Il fattore iniziale della morte della moglie porta Riggs a un limite tale da provare indifferenza per la vita e la morte stessa, e questa lo \"avvantaggia\" in confronti diretti e in situazioni come sparatorie e operazioni ad alto rischio.\nAlla fine del primo film il personaggio ha risolto parecchie delle sue tendenze suicide, ammettendo anche al collega di \"non essere pazzo\". Nel secondo film, si verr\u00e0 a scoprire che la moglie non \u00e8 morta in un casuale incidente, ma \u00e8 stata uccisa per errore al posto di Riggs da Pieter Vorstedt, il mercenario sudafricano al soldo di Arjen Rudd, il tutto a causa delle indagini della narcotici di Los Angeles che stavano arrivando troppo vicini ai loro traffici di droga.\nCarriera in Polizia.\nRiggs \u00e8 un agente di polizia del Los Angeles Police Department. All'inizio del primo film viene trasferito dalla sezione narcotici alla omicidi, in seguito ad una compravendita di droga come agente in incognito, che sfocia in una sparatoria nella quale viene coinvolto. Viene affiancato al veterano Roger Murtaugh, nella speranza che il collega anziano possa in qualche modo riportare in riga l'indisciplinato Riggs. Dopo un inizio difficoltoso, nel quale Riggs viene coinvolto in alcuni episodi limite che animano le ire e preoccupazioni del collega anziano, i due diventano buoni amici e legano in maniera profonda. Riggs sar\u00e0 soprattutto protagonista del salvataggio della figlia di Murtaugh, Rianne, che \u00e8 stata rapita dal Generale McCallister per costringere i due poliziotti a desistere dal tentativo di fermare i loro traffici di droga.\nNel corso del secondo film, Riggs e Murtaugh vengono incaricati di proteggere Leo Getz, un riciclatore di denaro sporco che deve testimoniare in un processo contro dei funzionari sudafricani per un grosso traffico di stupefacenti; nel corso di questo caso, Riggs viene a conoscenza della reale causa della morte della moglie, e nel fermare i diplomatici sudafricani che riciclano denaro, compie assieme anche la sua vendetta.\nAll'inizio del terzo film, Riggs si adopera da solo e senza esperienza alcuna per disattivare un'auto-bomba nel parcheggio interno di un palazzo. Accompagnato dal collega, fallisce e fa detonare l'ordigno che rade al suolo il palazzo stesso. A causa di questo, lui e Murtaugh vengono degradati ad agenti semplici. Riguadagnano i gradi di sergente quando sventano un furto a un portavalori.\nNel quarto film, lui e Murtaugh vengono promossi capitani non per meriti, ma perch\u00e9 nessuna compagnia assicurativa \u00e8 pi\u00f9 disposta a coprire il dipartimento di polizia a causa degli ingenti danni causati dai due quindi, non potendo licenziarli, per tenerli lontano dalle strade il dipartimento pu\u00f2 solo promuoverli. Nonostante questo, non fermano le proprie indagini e sgominano una banda di falsari cinesi che sta cercando di portare i Quattro Padri della Triade negli Stati Uniti. Alla fine del film, i due verranno nuovamente degradati a sergenti.\nRelazioni.\nDopo essere tornato dal Vietnam Riggs sposa Victoria Lynn, con la quale trascorrer\u00e0 11 anni di matrimonio, fino alla morte della donna per mano di Vorstedt.\nNel secondo film Riggs si innamorer\u00e0 della bella Rika Van Den Haas, la segretaria del corrotto Arjen Rudd, con la quale vivr\u00e0 una breve ma profonda storia d'amore durata una sola notte poich\u00e9 la ragazza verr\u00e0 catturata la sera stessa da Vorstedt (lo stesso che ha ucciso Victoria) ed annegata nel Los Angeles River. \u00c8 in quell'occasione che Vorstedt confider\u00e0 a Riggs (legato ed imbavagliato) di aver ucciso anche Victoria. Di l\u00ec a poco per\u00f2 Riggs avr\u00e0 la sua vendetta.\nNel corso delle indagini del terzo film, Riggs conosce l'ufficiale degli affari interni Lorna Cole (interpretata da Rene Russo), e dopo un inizio non molto amichevole, i due cooperano insieme per sgominare dei trafficanti di armi. Nel corso di questa indagine, i due sviluppano un'attrazione l'uno per l'altra e s'innamorano. Riggs all'inizio ha dei dubbi sia per il grado che l'agente Cole rappresenta, sia perch\u00e9 dentro di s\u00e9 non vuole tradire la moglie deceduta. Nel corso del 4\u00b0 film, la loro relazione \u00e8 molto solida, e si viene a sapere che Lorna \u00e8 incinta. Prima che questa partorisca, i due si sposano ufficiosamente, dopo che Riggs ha vinto le sue paure confidando il suo amore per Lorna alla moglie defunta, dopo un commovente discorso davanti alla sua tomba.\nEquipaggiamento e abilit\u00e0.\nLa principale arma da fuoco utilizzata da Martin Riggs in tutti e 4 i film \u00e8 una Beretta 92FS (nel primo, serie 92F) calibro 9x19 Parabellum. Grazie allo speciale addestramento nelle United States Army Special Forces, Riggs dimostra una notevole dimestichezza e abilit\u00e0 con quest'arma, tanto da essere in grado di \"disegnare\" un perfetto smiley al poligono di tiro, con il bersaglio a una distanza di 50 metri circa. Nel corso dei film viene visto utilizzare anche altre armi, per lo pi\u00f9 recuperate da nemici uccisi. Nel primo film, ad ogni modo, utilizza un Heckler &amp; Koch PSG-1 quando lui e Murtaugh cercano di liberare Rianne. Con questo fucile di precisione, Riggs riesce da una distanza di circa 200 metri a colpire e uccidere numerosi scagnozzi del generale McCallister, con una precisione millimetrica. Questa sua dote come tiratore verr\u00e0 spiegata da Riggs stesso quando racconter\u00e0 di aver ucciso con il suo fucile in Laos un uomo ad una distanza di 900 metri con vento forte, \"qualcosa che forse 8 o 10 persone al mondo sarebbero stati in grado di fare\".\nRiggs \u00e8 anche addestrato nel combattimento corpo a corpo, ed \u00e8 un esperto di varie arti marziali; complessivamente Riggs ha conoscenze di Judo, Boxe, 52 Blocks, Capoeira, Ju jitsu brasiliano, Taekwondo e Taijiquan e queste sue doti lo aiuteranno in pi\u00f9 di un'occasione come nella fuga dalla sala delle torture di McCallister, quando eliminer\u00e0 diversi mercenari ed ex agenti CIA a mani nude. Nella scena finale del primo film, Riggs si confronter\u00e0 faccia a faccia con Joshua, che all'epoca del Vietnam faceva parte del suo stesso reparto speciale e che ha quindi lo stesso addestramento specifico: \u00e8 in questa parte del film che si vedranno effettivamente tutte le sue doti nel combattimento corpo a corpo, e in nessuno degli altri film queste sue doti verranno messe cos\u00ec in evidenza, difatti dal terzo film in poi le sue capacit\u00e0 caleranno drasticamente.\nIn tutti e 4 i film, Riggs possiede un pick-up GMC di grosse dimensioni, sempre di colore nero, ma in ognuno degli episodi \u00e8 un modello differente, quasi sempre corrispondente agli anni di produzione del film. Quello che ha avuto un ruolo pi\u00f9 significativo rispetto agli altri, \u00e8 il GMC Sierra 3500 dell'89 che compare nel secondo episodio, con il quale Riggs sradica le fondamenta della \"palafitta\" dove ha sede il consolato sud-africano, e facendo crollare la casa stessa. Negli episodi successivi, i pick-up di Riggs fanno solo comparse senza particolare rilevanza. Oltre al suo pick-up personale, Riggs utilizza spesso una vettura di ordinanza. Nel primo episodio \u00e8 una Plymouth Gran Fury dell'80, ma \u00e8 visibile solo in due scene; la prima mentre Riggs si reca ad affrontare il cecchino che terrorizza i bambini della scuola (scena presente solo nel director's cut) e nel garage del dipartimento, posteggiata accanto alla vettura di Murtaugh. Nel quarto film \u00e8 possibile vederlo alla guida di una Ford Crown Victoria del '98, mentre in alcune altre scene guida un modello del '92.\nAspetto.\nNei primi tre film Riggs si presenta come un giovane uomo di media statura, in forma e con un aspetto trasandato: porta i capelli lunghi fino alle spalle, mai pettinati, ed indossa quasi sempre abiti giornalieri come camicie, felpe o giubbini, tanto che durante il loro primo incontro Murtaugh lo scambier\u00e0 per un criminale. Nel quarto film ha i capelli rasati ed adotter\u00e0 un look pi\u00f9 consono al suo ruolo di ufficiale di polizia. Ha un tatuaggio sul braccio destro, simbolo dei berretti verdi.\nCaratteristiche personali.\nRiggs vive in una roulotte di grosse dimensioni sulla Pacific Coast Highway. Nel secondo film, questa viene distrutta dagli uomini di Arjen Rudd durante un raid in elicottero. Nel terzo ne acquista un'altra e la fa ampliare con una sorta di veranda e una parte fissa dietro, e i lavori vengono curati dallo stesso che ha ristrutturato la casa di Murtaugh nel secondo. Nel 4\u00b0 film, si potranno vedere i lavori completi.\nHa una spalla che pu\u00f2 slogare e rimettere in sesto a suo piacimento, bench\u00e9 non sia tecnicamente spiegato come ci\u00f2 sia possibile. Questa caratteristica la usa spesso come giochetto per divertire i compagni di lavoro, dimostrando come \u00e8 in grado di togliersi una camicia di forza proprio grazie a questa sua peculiarit\u00e0. Gli torna comunque utile nel secondo film quando viene legato e scaraventato sott'acqua dagli uomini di Rudd, dove si salva slogandosi la spalla e sfilandosi una sorta di camicia di forza alla quale \u00e8 stato costretto. Questo elemento emerge la prima volta nel secondo film, nel terzo e nel quarto viene solo citato; nel 3\u00b0 film quando Riggs vola gi\u00f9 con una motocicletta da una sopraelevata in costruzione, e a causa della caduta attraverso alcune assi di legno \u00e8 costretto a rimettere in sesto la spalla dando una forte botta contro una trave, e nel 4\u00b0 dove, combattendo con Wah Sing Ku (interpretato da Jet Li) viene ferito e nuovamente \u00e8 costretto alla dolorosa manovra di riassestamento della spalla.\nAma i cani. In tutti i film possiede un cane di piccola taglia dal pelo lungo. Nel terzo film si ritrova a fronteggiare un rottweiler messo a guardia di un magazzino di armi illegali, ma non \u00e8 capace di sparargli, giustificandosi \"Non posso uccidere un cane. Cristiani s\u00ec, ma cani no\". Alla fine, conquistati i favori dell'animale, il cane fugge con loro e lo si potr\u00e0 vedere come animale domestico di Riggs e Lorna nel 4\u00b0 film.\nRiggs \u00e8 un fan dei Three Stooges.\nRiconoscimenti.\nMartin Riggs \u00e8 stato annoverato tra i \"100 Personaggi pi\u00f9 Grandi dei Film\" dalla rivista \"Empire\" alla centesima posizione. La rivista motiva la scelta per il carisma del personaggio portato in scena da Gibson, che convincer\u00e0 perfino Franco Zeffirelli a sceglierlo come interprete del suo Amleto. Il regista fiorentino rimase infatti impressionato dalla scena del quasi suicidio di Riggs, quando il personaggio si punta la Beretta contro ed \u00e8 ormai sul punto di premere il grilletto. La rivista spiega come Riggs \"trasmetta la disperazione di un uomo che vuole vivere, ma che ha dimenticato come si fa\". Viene eletta come scena migliore del personaggio la lotta finale tra Joshua e Riggs nel primo film.\nAltri Media.\nIl personaggio appare anche nella serie TV omonima interpretato da Clayne Crawford ma presenta alcune differenze con l'originale: non ha servito nei berretti verdi ma nei Navy SEAL e sa di aspettare un figlio dalla moglie che, dopo l'incidente, verr\u00e0 dato per morto insieme a lei. Nel finale della seconda stagione Riggs viene ucciso dal fratellastro."}
{"id": "2848010", "revid": "1305772", "url": "https://it.wikipedia.org/wiki?curid=2848010", "title": "Alfred Tomatis", "text": "Biografia.\nMedico otorinolaringoiatra, dai metodi discussi e non accettati dagli specialisti del settore, ha ottenuto il dottorato in medicina nel 1945 alla facolt\u00e0 di medicina di Parigi e ha dato le dimissioni dall'Ordine dei medici francese nel 1976, poco prima che il consiglio dell'Ordine lo radiasse.\nAudiopsicofonologia o metodo Tomatis.\nNegli anni cinquanta, partendo dagli studi sulle sordit\u00e0 professionali degli aviatori e sui disturbi della emissione vocale nei cantanti, ipotizz\u00f2 che esistesse un legame tra lo sviluppo della personalit\u00e0 e l'esperienza dell'ascolto, facendo nascere l'\"audiopsicofonologia\", disciplina delle Scienze Umane, avente come oggetto di studio e di applicazione la rieducazione dell'orecchio, che avrebbe avuto lo scopo di accrescere la capacit\u00e0 di ascolto di un individuo.\nSecondo Tomatis, ascoltare sarebbe un processo che investirebbe l'organismo nella sua globalit\u00e0 psicocorporea, da intendere come atto volontario teso a ritrovare ci\u00f2 che vogliamo sentire. L'orecchio pertanto, oggetto di studio e di applicazione clinica dell'audiopsicofonologia, rappresenterebbe una \"unit\u00e0 funzionale psicocorporea deputata all'ascolto\". Si tratterebbe di una unit\u00e0 funzionale \"superiore\" (nel senso che verrebbe coinvolto anche il campo cosciente) derivata dall'interazione di tre funzioni:\nSecondo Tomatis lo sviluppo dell'ascolto sarebbe direttamente collegato allo sviluppo psicocorporeo di ogni individuo (sviluppo dell'immagine corporea e del S\u00e9) e all'acquisizione del linguaggio.\nRecuperare, attraverso l'audiopsicofonologia, la capacit\u00e0 di ascoltare significherebbe non solo poter parlare a s\u00e9 stessi e agli altri in modo differente, ma anche percepirsi psicologicamente in modo nuovo.\nDopo le prime ricerche sperimentali e cliniche, Tomatis enunci\u00f2 le tre leggi fondamentali dell'audiopsicofonologia:\nL'orecchio elettronico sarebbe pertanto il risultato delle leggi enunciate e il suo uso rappresenterebbe la tappa fondamentale della rieducazione all'ascolto, obiettivo dell'audiopsicofonologia. Secondo Tomatis ripercorrendo le tappe dello sviluppo dell'ascolto dell'individuo, si vanno a stimolare le frequenze a cui l'orecchio si \u00e8 chiuso, per cause sia traumatiche che psicologiche.\nNumerose pubblicazioni hanno confermato la veridicit\u00e0 scientifica del Metodo Tomatis. \nPubblicazioni (parziale).\nTomatis ha scritto complessivamente 15 libri, di cui alcuni sono stati tradotti in italiano o pubblicati dopo la sua morte."}
{"id": "2848020", "revid": "36426", "url": "https://it.wikipedia.org/wiki?curid=2848020", "title": "Museo di Villa Guinigi", "text": ""}
{"id": "2848021", "revid": "287204", "url": "https://it.wikipedia.org/wiki?curid=2848021", "title": "Federica Primavera", "text": "Carriera.\nNella categoria \"Giovanissimi\" corse nella Pagnoncelli con ottimi risultati (in ogni gara su strada e su pista conquistava l'oro piazzandosi anche prima dei maschi).\nAi campionati italiani su strada del 2003 a Santa Croce sull'Arno, al suo primo anno nella categoria \"Donne esordienti\", si aggiudic\u00f2 il titolo di campionessa italiana. Qualche giorno pi\u00f9 tardi, ai campionati italiani su pista a Firenze dovette vedersela con atlete di un anno pi\u00f9 grandi, ma riusc\u00ec anche in questa occasione ad aggiudicarsi il titolo di campionessa italiana, nella prova di velocit\u00e0, mentre nella corsa a punti sal\u00ec sul podio aggiudicandosi la medaglia di bronzo.\nNel 2004, a Osio Sotto, vinse la medaglia d'argento nella corsa in linea, mentre su pista, a Dalmine, si aggiudic\u00f2 due medaglie d'argento, nella velocit\u00e0 e nello scratch, e una medaglia di bronzo nella corsa a punti. L'anno successivo concluse al quarto posto la prova su strada.\nAi campionati italiani su pista del 2006 a Dalmine, nella categoria \"allieve\", si classific\u00f2 terza nei 500 metri, seconda nella velocit\u00e0 a squadre, nella corsa a punti e nello scratch. Ai campionati su strada a Imola conquist\u00f2 la medaglia di bronzo, ripetendosi due anni dopo a Sondrio.\nNel 2007, al suo primo anno tra le \"Juniores\", fu convocata nella Nazionale italiana come riserva ai campionati europei su strada a Sofia, in Bulgaria, mentre nel 2008 partecip\u00f2 all'edizione disputatasi a Verbania e agli europei di su pista di Pruszk\u00f3w, in Polonia. Nello stesso anno prese parte ai Campionati del mondo juniores a Citt\u00e0 del Capo, classificandosi al decimo posto.\nNel 2009, stagione del debutto tra le \"Elite\", vinse due medaglie d'argento, nel kerin e nello scatch, e una medaglia di bronzo nella corsa a punti ai campionati italiani su pista, e partecip\u00f2 con la nazionale italiana agli europei di Hooglede in Belgio.\nNel 2010, in cui corse con il Team System Data, si aggiudic\u00f2 il Trofeo Coltivatori Sancarlesi."}
{"id": "2848022", "revid": "36426", "url": "https://it.wikipedia.org/wiki?curid=2848022", "title": "Courtauld Institute Gallery", "text": ""}
{"id": "2848027", "revid": "767487", "url": "https://it.wikipedia.org/wiki?curid=2848027", "title": "National Football League 1958", "text": "La stagione NFL 1958 fu la 39\u00aa stagione sportiva della National Football League, la massima lega professionistica statunitense di football americano. La finale del campionato, il \"NFL Championship Game\" si disput\u00f2 il 28 dicembre 1958 allo Yankee Stadium di New York e vide la vittoria dei Baltimore Colts sui New York Giants per 23 a 17. La stagione inizi\u00f2 il 28 settembre 1958 e si concluse con il Pro Bowl 1959 che si tenne l'11 gennaio al Los Angeles Memorial Coliseum.\nStagione regolare.\nLa stagione regolare si svolse in 12 giornate, inizi\u00f2 il 28 settembre e termin\u00f2 il 14 dicembre 1958.\nRisultati della stagione regolare.\nNota: New York vinse la Eastern Conference dopo uno spareggio con Cleveland pur avendo gi\u00e0 vinto entrambi gli scontri diretti nella stagione regolare in quanto al tempo non esistevano criteri per stabilire le posizioni in classifica di squadre con la stessa percentuale di vittorie. Lo spareggio, disputato allo Yankee Stadium il 21 dicembre 1958, si concluse con la vittoria dei Giants per 10 a 0.\nLa finale.\nLa finale del campionato, il \"NFL Championship Game\" si disput\u00f2 il 28 dicembre 1958 allo Yankee Stadium di New York e vide la vittoria dei Baltimore Colts sui New York Giants per 23 a 17"}
{"id": "2848041", "revid": "4175", "url": "https://it.wikipedia.org/wiki?curid=2848041", "title": "Stadio Comunale Beltrametti", "text": ""}
{"id": "2848043", "revid": "339392", "url": "https://it.wikipedia.org/wiki?curid=2848043", "title": "Museo Geopaleontologico GAMPS", "text": ""}
{"id": "2848047", "revid": "1573940", "url": "https://it.wikipedia.org/wiki?curid=2848047", "title": "Shaft (Iran)", "text": "Shaft (farsi \u0634\u0641\u062a) \u00e8 il capoluogo dello shahrest\u0101n di Shaft, circoscrizione Centrale, nella provincia di Gilan. Aveva, nel 2006, una popolazione di 6.158 abitanti. Si trova circa 20\u00a0km a sud-ovest di Rasht. L'economia locale si basa sulla coltivazione del riso, sull'itticoltura e l'allevamento di bestiame."}
{"id": "2848049", "revid": "287204", "url": "https://it.wikipedia.org/wiki?curid=2848049", "title": "Kousseri", "text": ""}
{"id": "2848053", "revid": "1776051", "url": "https://it.wikipedia.org/wiki?curid=2848053", "title": "Francesco Ricci (cardinale)", "text": "Biografia.\nEntr\u00f2 nella Curia Romana come votante del Supremo Tribunale della Segnatura Apostolica e chierico della Camera apostolica durante il pontificato di papa Clemente XI.\nNel 1740 divenne tesoriere generale e fu nominato governatore di Roma e vice camerlengo di Santa Romana Chiesa il 27 giugno 1741.\nEra ancora laico quando il 9 settembre 1743 papa Benedetto XIV lo cre\u00f2 cardinale. Il 23 settembre dello stesso anno ebbe il titolo di Santa Maria del Popolo.\nNel 1744 ricevette dapprima gli ordini minori (26 gennaio), quindi il suddiaconato (1\u00ba febbraio) e il diaconato (3 maggio). Non fu mai ordinato presbitero.\nMor\u00ec l'8 gennaio 1755 e fu esposto nella chiesa del suo titolo, dove il 10 gennaio si celebr\u00f2 una cappella papale di suffragio. Fu sepolto nella cappella di famiglia in San Pietro in Montorio."}
{"id": "2848061", "revid": "773636", "url": "https://it.wikipedia.org/wiki?curid=2848061", "title": "Chiesa di San Matteo (Scansano)", "text": "La chiesa di San Matteo \u00e8 un edificio sacro situato a Polveraia, nel comune di Scansano, in provincia di Grosseto.\nLa chiesa venne costruita a partire dal 1618.\nConserva ancora l'aspetto originale, linee architettoniche semplici ed eleganti, ad aula unica con cappella laterale. Durante il 1993, la chiesa sub\u00ec un furto che la priv\u00f2 dei suoi arredi e dei suoi dipinti storici."}
{"id": "2848063", "revid": "38120", "url": "https://it.wikipedia.org/wiki?curid=2848063", "title": "Mavis (DC Comics)", "text": "Mavis \u00e8 il nome di due personaggi immaginari che comparvero nell'Universo DC. Nella serie della Wonder Woman della Golden Age, il primo di questi personaggi fu un provocatore nazista. Successivamente, Mavis Trent, un personaggio non correlato all'originale comparve nella seri di Hawkman della Silver Age come archeologa per il Museo di Midway City, e ha una cotta per il protagonista della serie.\nWonder Woman della Golden Age.\nUna schiava della Baronessa Paula Von Gunther, prese il controllo dell'operazione nazista da spia di Paula dopo la sua riformazione. Astuta, mortale, e determinata a vendicarsi sia di Paula che di Wonder Woman, rub\u00f2 l'aeroplano invisibile di quest'ultima e lo utilizz\u00f2 per un sabotaggio aereo, rapendo la figlia di Paula, Gerta, e dopo aver legato Wonder Woman ad una bomba prima di essere inviata sulla Riformation Island (\"Wonder Woman\" n. 4).\nAvendo trovato un pugnale che emetteva un acido corrosivo dal suo manico, Mavis ruppe le sue catene e scapp\u00f2 dalla Riformation Island. Asserendo controllo sull'operazione di spionaggio Axis negli Stati Uniti, stabil\u00ec un quartier generale in una societ\u00e0 segreta nel Maine. Wonder Woman infine scopr\u00ec dove si trovava Mavis, ma lei rigir\u00f2 la frittata e intrappol\u00f2 l'eroina nel suo stesso lazzo magico. Il suo controllo su Wonder Woman venne meno quando senza pensarci le rimosse i braccialetti dalle braccia, scatenando una tale furia nell'amazzone che fu frenata solo quando Paula ricattur\u00f2 Wonder Woman con il suo lazzo e ne riforgi\u00f2 i bracciali (\"Sensation\" n. 19).\nHawkman.\nUn'altra Mavis, non correlata, comparve nei titoli della serie \"Hawkman\" negli anni sessanta, cominciando con \"Brave and the Bold\" n. 34. era un'archeologa, una naturalista, ed un'artista del diorama al Museo di Midway City quando Carter e Shayera Hall lavoravano l\u00ec come custodi. Sconosciuto a Mavis, Hawkman e Hawkwoman erano sposati, e quindi non erano solo colleghi, cosa che la port\u00f2 a flirtare con Hawkman e provoc\u00f2 la gelosia in Hawkwoman. Accadde anche perch\u00e9 non indossavano la fede nuziale, in quanto non \u00e8 usanza su Thanagar.\nSuccessivamente, si tinse i capelli di rosso per attirare l'attenzione di Carter. Ad un certo punto scopr\u00ec l'identit\u00e0 segreta dei due, nascosti nel Museo. Trov\u00f2 il costume di Hawkwoman e decise di indossarlo, che la fece somigliare fortemente a Shayera (anche Hawkman ci casc\u00f2). Sfortunatamente, durante \"The Shadow War of Hawkman\", fu vaporizzata dai Wingmen of Thanagar che la scambiarono per Hawkwoman. La sua ultima comparsa (pre-\"Crisi\") fu in \"Hawkman Special\" n. 1, in cui compariva nei sogni di Katar mentre lui era occupato con la propria morte, insieme a quelle di Fel Andar, del Fantasma Gentiluomo e tanti altri.\nHawkworld.\nMavis comparve come un coordinatore delle mostre del Museo di Storia Naturale Edwards a Chicago. Fu lei ad organizzare la mostra sulla cultura Thanagariana. Molto simile alla sua incarnazione precedente, flirt\u00f2 spesso con Katar Hol, ma lui pensava solo a sua moglie. Il suo status attuale \u00e8 sconosciuto."}
{"id": "2848075", "revid": "1104133", "url": "https://it.wikipedia.org/wiki?curid=2848075", "title": "Une enfant du si\u00e8cle", "text": "Une enfant du si\u00e8cle \u00e8 il quarto album di inediti della cantante pop francese Aliz\u00e9e.\nDescrizione.\nL'album, dedicato alla vita e alla carriera della modella Edie Sedgwick, \u00e8 stato pubblicato il 29 marzo 2010 dall'etichetta discografica Jive Epic. \u00c8 stato anticipato dal singolo \"Les collines (Never Leave You)\", pubblicato l'8 marzo dello stesso anno."}
{"id": "2848078", "revid": "767487", "url": "https://it.wikipedia.org/wiki?curid=2848078", "title": "Siahkal", "text": "Siahkal o Sey\u0101hkal (farsi \u0633\u06cc\u0627\u0647\u06a9\u0644) \u00e8 il capoluogo dello shahrest\u0101n di Siahkal, circoscrizione Centrale, nella provincia di Gilan. Aveva, nel 2006, una popolazione di 15.274 abitanti."}
{"id": "2848081", "revid": "181699", "url": "https://it.wikipedia.org/wiki?curid=2848081", "title": "Estate di san Martino", "text": ""}
{"id": "2848085", "revid": "181699", "url": "https://it.wikipedia.org/wiki?curid=2848085", "title": "Estate di san Martino (economia)", "text": ""}
{"id": "2848088", "revid": "287204", "url": "https://it.wikipedia.org/wiki?curid=2848088", "title": "Francesco Ricci", "text": ""}
{"id": "2848090", "revid": "729019", "url": "https://it.wikipedia.org/wiki?curid=2848090", "title": "FMA I.Ae. 33 Pulqui II", "text": "LFMA I.Ae. 33 Pulqui II era un monomotore a getto da caccia ad ala a freccia progettato dagli ingegneri Norberto Morchio e Humberto Ricciardi dell'Instituto Aerot\u00e9cnico in collaborazione con l'ingegnere tedesco Kurt Tank e realizzato dall'azienda argentina F\u00e1brica Militar de Aviones (FMA) negli anni cinquanta e rimasto allo stadio di prototipo.\nPur non essendo stato avviato alla produzione in serie, il Pulqui II fu uno dei primi caccia a getto di prima generazione ad essere realizzato nel primo dopoguerra.\nStoria.\nSviluppo.\nIl programma di ammodernamento della propria aeronautica militare decisa dal governo argentino aveva prodotto nel 1946, su progetto dell'Instituto Aerot\u00e9cnico in collaborazione con \u00c9mile Dewoitine, il prototipo I.Ae. 27 Pulqui I, un caccia equipaggiato con motore a getto. Le modeste prestazioni offerte dal modello convinsero per\u00f2 di sviluppare un nuovo velivolo in grado di garantire prestazioni adeguate al suo ruolo.\nNel tardo 1947 l'Instituto Aerot\u00e9cnico inizia il progetto I.Ae. 33 Pulqui II che adotter\u00e0 una motorizzazione pi\u00f9 potente ed alcune soluzioni tecniche, per l'epoca, d'avanguardia come l'ala a freccia. Il governo argentino invit\u00f2 il progettista Kurt Tank ad unirsi al gruppo che stava sviluppando il nuovo velivolo il quale, dopo aver ritrovato parte dello staff tecnico della Focke-Wulf, decise di rimanere a C\u00f3rdoba e contribuire al progetto. Tank in Germania, durante le ultime fasi della seconda guerra mondiale aveva sviluppato il Ta 183, un innovativo caccia a getto destinato ai reparti della Luftwaffe che per\u00f2 non riusc\u00ec ad essere completato per le avverse vicende belliche. Decide quindi di riproporre il proprio progetto alle autorit\u00e0 militari argentine che, dato che lo staff tecnico dell'Instituto Aerot\u00e9cnico avesse gi\u00e0 completato la fase di studi preliminari, propose di sviluppare parallelamente entrambe le proposte, una con la supervisione di Tank e l'altra guidata dall'ing. Norberto Morchio.\nLa necessit\u00e0 di adottare un motore a turbina di produzione in serie, il britannico Rolls-Royce Nene, costrinse Tank ad adattare i progetti originali. Il Nene garantiva una maggiore spinta rispetto al turbogetto Heinkel HeS 011 originariamente previsto per il Ta 183 ma essendo il primo dotato di compressore centrifugo risultava pi\u00f9 ingombrante del tedesco, che adottava un compressore assiale. Il Pulqui II era quindi caratterizzato da una fusoliera di maggior diametro. Al termine della fase progettuale i disegni risultarono tra loro molto simili e venne deciso di fondere le esperienze accumulate dai due gruppi di progettazione in un unico modello, pur mantenendo l'impostazione del Ta 183, analizzando ogni differenza al fine di ridurre quanto possibile le difficolt\u00e0 costruttive. Allo sviluppo di Tank venne riconosciuta una maggiore manovrabilit\u00e0 alla quota di 10\u00a0000 m mentre alcune soluzioni argentine lo avvantaggiavano nel volo a bassa quota.\nParallelamente, senza che Tank ne fosse a conoscenza, in Unione Sovietica l'301 diretto da Sem\u00ebn Alekseevi\u010d Lavo\u010dkin e l'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d stavano sviluppando un caccia basandosi sui progetti originali dell'ingegnere tedesco requisiti dall'Armata Rossa durante la controffensiva sovietica sul Fronte orientale. Gli studi porteranno alla realizzazione del Lavochkin La-15 e del pi\u00f9 famoso Mikoyan-Gurevich MiG-15.\nImpiego operativo.\nIl primo prototipo completato era una versione priva di motore, utilizzato per le prove statiche, mentre il primo esemplare completo venne portato in volo il 16 giugno 1950 ai comandi del capitano Edmundo Osvaldo Weiss. Il velivolo, durante il suo secondo volo di prova ed ai comandi dell'ex pilota collaudatore Fock-Wulf Otto Behrens, present\u00f2 diversi problemi di stabilit\u00e0 superando la velocit\u00e0 di 700 km/h, costringendo il pilota a rientrare alla base. In quell'occasione l'eccessiva velocit\u00e0 di fase di atterraggio caus\u00f2 una serie di salti che provocarono il collasso dell'elemento destro del carrello. Le verifiche necessarie e l'introduzione di modifiche atte a risolvere il problema rinviarono il terzo volo di prova al successivo 23 ottobre, data in cui lo stesso Tank si pose ai comandi per saggiare le caratteristiche di stallo del velivolo.\nIl Pulqui II, alla presenza dell'allora presidente Juan Domingo Per\u00f3n accompagnato da un nutrito gruppo di funzionari e personale diplomatico, venne presentato ufficialmente al pubblico l'8 febbraio 1951 all'aeroporto Jorge Newbery di Buenos Aires.\nLa crisi economica che invest\u00ec la nazione a partire dal 1953 costrinse il governo a ridurre le spese tra cui quelle destinate ai programmi militari, rimandando l'avvio alla produzione in serie del Pulqui II. Con la destituzione di Peron, a causa della Revoluci\u00f3n Libertadora del settembre 1955, il programma venne abbandonato per disinteresse del nuovo governo, atteggiamento che determin\u00f2 nel personale tecnico di origine tedesca la decisione di lasciare il paese per trasferirsi all'estero, molti dei quali accasandosi negli Stati Uniti.\nIl prof. Tank invece si trasfer\u00ec in India iniziando, nel 1959, una collaborazione con la Hindustan Aeronautics di Bangalore e che sfoci\u00f2 nella realizzazione del cacciabombardiere HAL HF-24 Marut, il primo velivolo militare costruito nel paese asiatico.\nTuttavia, la determinazione del personale FMA continu\u00f2 lo sviluppo come iniziativa privata realizzando, nel 1959, il quinto ed ultimo prototipo, il 33 Pulqui IIe, che adottando serbatoi di combustibile maggiorati alloggiati nel profilo alare avevano risolto il problema della ridotta autonomia che affliggeva i modelli iniziali. Ci\u00f2 nonostante, mancando il necessario finanziamento per lo sviluppo ed il sostegno del governo, il programma venne definitivamente interrotto.\nDescrizione tecnica.\nIl Pulqui II era un velivolo dall'aspetto moderno e che riuniva molte caratteristiche dei velivoli che avrebbero caratterizzato i caccia di prima generazione; monoposto, monomotore a getto con ala a freccia, impennaggio a T e carrello retrattile.\nEsemplari attualmente esistenti.\nL'unico esemplare giunto ai nostri giorni, il prototipo numero 5, \u00e8 esposto al pubblico nei padiglioni del Museo Nacional Aeron\u00e1utico y del Espacio situato presso la base aerea di Mor\u00f3n, in Argentina."}
{"id": "2848100", "revid": "767487", "url": "https://it.wikipedia.org/wiki?curid=2848100", "title": "Yanqui U.X.O.", "text": "Yanqui U.X.O. \u00e8 il terzo album in studio del gruppo musicale canadese Godspeed You! Black Emperor. Registrato negli Electrical Audio di Chicago, nel 2001."}
{"id": "2848101", "revid": "1251388", "url": "https://it.wikipedia.org/wiki?curid=2848101", "title": "Pesce all'acqua pazza", "text": "L'acqua pazza \u00e8 una preparazione del pesce tipica della cucina napoletana che consiste nella cottura di pesci di medie dimensioni, quali spigole, orate o pezzogne o mormore, con olio, aglio e pomodorini tagliati a pezzi. A termine cottura si aggiunge del prezzemolo tritato."}
{"id": "2848103", "revid": "767487", "url": "https://it.wikipedia.org/wiki?curid=2848103", "title": "Sume'eh Sara", "text": "Sowma'eh Sar\u0101, Sume'eh Sara o Soumehsara (farsi \u0635\u0648\u0645\u0639\u0647\u200c\u0633\u0631\u0627) \u00e8 il capoluogo dello shahrest\u0101n di Sume'eh Sara, circoscrizione Centrale, nella provincia di Gilan. Aveva, nel 2006, una popolazione di 36.522 abitanti. Si trova 25 km ad ovest di Rasht."}
{"id": "2848106", "revid": "287204", "url": "https://it.wikipedia.org/wiki?curid=2848106", "title": "L\u00f8renskog Idrettsforening", "text": "Il L\u00f8renskog Idrettsforening \u00e8 una societ\u00e0 calcistica norvegese con sede a L\u00f8renskog. Attualmente milita nella 3. divisjon. Fondato nel 1933, gioca le partite casalinghe al Rolvsrud Stadion. Ha trascorso la maggior parte della sua storia nella terza divisione norvegese, eccetto una parentesi nella prima divisione, datata 2002.\nAlcuni calciatori famosi che hanno vestito la maglia del L\u00f8renskog sono John Carew, Henning Berg, Espen Olsen, Kim Holmen e Johan N\u00e5s."}
{"id": "2848111", "revid": "729019", "url": "https://it.wikipedia.org/wiki?curid=2848111", "title": "Centrale nucleare di Watts Bar", "text": "La centrale nucleare Watts Bar \u00e8 una centrale nucleare della Tennessee Valley Authority (TVA), usata per la produzione di energia elettrica e di tritio per armi termonucleari. \u00c8 situata nella contea di Rhea nel Tennessee, vicino alla citt\u00e0 di Spring City. L'impianto \u00e8 composto da 2 reattori PWR Westinghouse di circa 2300 MW di potenza che fornisce energia per tutta la valle del tennessee."}
{"id": "2848119", "revid": "1305772", "url": "https://it.wikipedia.org/wiki?curid=2848119", "title": "Vivarium", "text": "Il Vivarium \u00e8 stato un monastero fondato nel VI secolo da Flavio Magno Aurelio Cassiodoro nei pressi di Squillace, in Calabria. All'interno del monastero Cassiodoro istitu\u00ec anche un centro di studi sulla Bibbia e una biblioteca, luogo di conservazione della letteratura classica (greca e latina). Cassiodoro intese in questo modo contribuire al successo del lavoro della sua vita, ossia il tentativo di gettare ponti sulle linee di frattura culturali del sesto secolo: fra romani e goti, fra i cattolici ortodossi e i loro dominatori ariani, tra est e ovest, fra cultura greca e cultura latina, fra cultura classico-pagana e cultura cristiana.\nStoria.\nAllo scoppio della guerra greco-gotica, che infuri\u00f2 in Italia tra il 535 e il 553, Cassiodoro decise di ritirarsi dall'attivit\u00e0 politica. Esautorato dal re Vitige, rinunci\u00f2 alla vita secolare e medit\u00f2 di ritirarsi in un \"otium\" produttivo. Attorno al 537-38 lasci\u00f2 addirittura l'Italia per Costantinopoli, dove rimase almeno fino al 544, concentrandosi sullo studio delle questioni religiose. In particolare frequent\u00f2 Giunillo, questore sotto Giustiniano I. Il periodo costantinopolitano contribu\u00ec all'approfondimento delle sue conoscenze teologiche. Verso il 544, Cassiodoro torn\u00f2 nella sua terra d'origine, a Scolacium, dove fond\u00f2 il monastero del \"Vivarium\" sui possidimenti della propria casata, sulla riva del mar Ionio.\nIl periodo di fondazione del Vivarium non \u00e8 certo, bench\u00e9 si tenda a considerare il 544 come probabile datazione, che coinciderebbe con il ritorno di Cassiodoro da Costantinopoli. Esiste inoltre la possibilit\u00e0 che un primo abbozzo di ci\u00f2 che sarebbe diventato il monastero esistesse gi\u00e0 da tempo, presente nei territori di Squillace a partire da una data sconosciuta, in seguito utilizzato come residenza da Cassiodoro al ritorno in patria dopo la guerra gotica. Il silenzio delle fonti non avvalora alcuna delle ipotesi, poich\u00e9 le \"Variae\" erano state gi\u00e0 pubblicate e nessuna delle opere dell'ormai ex-uomo politico tratta di questa fondazione; nulla si conosce sul parto di questo progetto, n\u00e9 quando quest'idea fosse stata concepita. Nonostante si intuisca dalle ultime opere di Cassiodoro un avvicinamento alla fede cristiana (si pensi al \"De anima\" e all\"'Expositio Psalmorum\"), il monastero del Vivarium nacque con uno scopo diverso rispetto al celebre \"ora et labora\": l'obiettivo principale del nucleo monastico era infatti la copiatura, la conservazione, la scrittura e lo studio dei volumi contenenti testi dei classici e della patristica occidentale. La caratteristica del Vivarium era quindi la sua funzione di \"scriptorium\", con le annesse problematiche relative al reperimento dei materiali, allo studio delle tecniche di scrittura e alle difficolt\u00e0 economiche; i codici e manoscritti prodotti nel monastero raggiunsero una fama considerevole e furono assai richiesti. \nIl monastero doveva essere organizzato come l'eremo di Montecastello, popolato da monaci anacoreti con un pregresso vissuto di vita cenobitica. Lo \"studium\" si proponeva di riprodurre la Scuola di Alessandria e quella di Nisibi, dove in quegli anni Giunilio Africano aveva tradotto dal siriaco al latino il commentario alla Bibbia curato da Paolo di Nisibi.\nIl complesso \u00e8 stato localizzato in contrada San Martino, a 1 km dal torrente Alessi, non distante dalle principali rotte marittime per l'Africa, la Spagna, Crotone, la Grecia e Costantinopoli, e non distante dalla via che collegava Roma a nord con le vie per Reggio Calabria e la Sicilia. Era un ricovero per pellegrini e un ospedale per infermi che accorrevano l\u00ec da tutta la regione. Oltre allo \"studium\" e allo \"scriptorium\", ospitava una fornita biblioteca e un banco per la vendita di manoscritti. La sua collocazione logistica favoriva l'afflusso di beni alimentari coltivati \"in loco\", di pellegrini e di manoscritti da e per l'Italia e l'Oriente. Per la prima volta, venivano raccolti insieme testi sacri e profani, prestando una certa attenzione filologica nel tenere distinte le edizioni originali dagli emendamenti e dalle correzioni successive. \nCassiodoro don\u00f2 alla comunit\u00e0 di Squillace i suoi possedimenti terrieri perch\u00e9 vi fosse edificato il \"Vivarium\". Acquisito il titolo di \"patricius\" nel 507, la sua famiglia era divenuta una delle pi\u00f9 potenti d'Italia.\nNel valutare il progetto di Cassiodoro, va tenuto conto del fatto che le immense devastazioni portate dalla guerra gotica avevano messo in pericolo la sopravvivenza non solo della letteratura classica e pagana, ma addirittura di quella cristiana, a causa della distruzione sistematica non solo delle biblioteche, ma in molti casi anche delle citt\u00e0 che le avevano fino a quel momento ospitate. Nell'Italia devastata dalla guerra, gli stessi \"scriptoria\" in cui erano realizzati i manoscritti erano stati decimati. Sotto la guida di Cassiodoro inizi\u00f2 quindi un lungo lavoro di trascrizione e di traduzione dei testi latini e greci, nell'intento di salvarli e quindi tramandarli. Cassiodoro incaric\u00f2 vari grecisti, tra cui Muziano ed Epifanio Scolastico, della traduzione di opere greche a contenuto storico e teologico, che ebbero larga diffusione nel Medioevo. \nIl modello educativo predicato nelle \"Institutiones\" era funzionale alla vita attiva e contemplativa del \"Vivarium\", in termini di edificazione morale e cristiana dei monaci oppure di finanziamento e realizzazione delle necessarie opere di carit\u00e0 e di misericordia. Le \"litterae saeculares\" erano intese come propedeutiche alla formazione degli ecclesiastici nelle \"litterae divinae\". Le trascrizioni dei manoscritti di medicina di Dioscoride, Ippocrate e Galeno costituivano la base teorica delle arti mediche praticate in loco, in ossequio a una regola che prescriveva la condivisione del pane con gli affamati, l'evangelico vestire gli ignudi, curare i malati e il dare un ricovero ai pellegrini. In altri casi, le copie e le edizioni rivedute erano destinate a finanziare le attivit\u00e0 del Vivarium. L'unione dello \"studium\" a una biblioteca rappresent\u00f2 una novit\u00e0 assoluta nel Medioevo italiano. \nLa biblioteca era per quei tempi estremamente fornita: conteneva opere pagane e cristiane, latine e greche. I codici, alcuni dei quali pregevolissimi, vennero classificati e disposti secondo le varie materie. Ovviamente, trattandosi di un monastero, al primo posto era la Sacra Scrittura; accanto ad essa, i 22 libri delle Antichit\u00e0 giudaiche e centinaia di altri che trattavano del cristianesimo. La struttura fu arricchita da una selezione di testi significativi della scienza classica ed ellenistica, tra cui molti libri che trattavano di cosmografia: le opere di Giulio Onorio, di Marcellino Illirico, o il celebre codice di Tolomeo. Seguivano opere di filosofia e agraria, affinch\u00e9 i monaci diventassero abili agricoltori: tra questi sono ricordati i trattati di Gargilio Marziale, di Columella e di Emiliano. Per i monaci addetti alle cure mediche vi erano opere di Ippocrate, di Celio Aureliano, la \"Terapeutica\" di Galeno e l\"Erbario\" di Dioscoride. Non mancavano le opere di Aristotele, nella recente traduzione latina di Boezio.\nDopo aver raccolto i tesori sapienzali degli antichi latini e greci, fu istituita una scuola di studi divini e umani.\nDalle esigenze culturali e spirituali della comunit\u00e0 del Vivariense nacque la ricchissima produzione letteraria degli ultimi decenni della vita di Cassiodoro, che comprende almeno nove delle tredici o pi\u00f9 opere da lui composte.\nNonostante la biblioteca del Vivarium sia stata infine dispersa e perduta in una data incerta, successiva al 630, la sua attivit\u00e0 ebbe un'enorme influenza sull'Europa alto-medievale. Prima della fondazione del Vivarium, la copia dei manoscritti era compito riservato ai religiosi inesperti o fisicamente infermi, ed eseguita in base al capriccio dei monaci alfabetizzati. Grazie all'influsso di Cassiodoro, il sistema monastico adott\u00f2 un approccio pi\u00f9 rigoroso, diffuso e regolare nella riproduzione dei documenti, visti come parte integrante dell'attivit\u00e0 del monastero. Questo approccio allo sviluppo dello stile di vita monastico fu tramandato soprattutto attraverso le istituzioni religiose germaniche.\nLa localizzazione del Vivarium.\nLa questione dell'identificazione del Vivarium, avviata da Pierre Courcelle nel 1938, \u00e8 alquanto incerta, e non ha mai trovato una risposta definitiva. In base agli studi effettuati nel corso degli anni, nonostante la divergenza delle ipotesi, appare certo che il complesso del Vivarium dovesse sorgere in un'area poco distante dall'antica Scolacium, ricompresa tra quelle oggi denominate del Monte Moscio e del torrente Alessi, dove attualmente sorge la frazione di Copanello di Stalett\u00ec, e delimitata a monte dall'odierna citt\u00e0 di Squillace.\nPer comprendere pienamente le varie ipotesi di localizzazione, \u00e8 opportuno un esame preliminare dei documenti sui quali si sono basati gli studiosi: i testi di Cassiodoro, alcune lettere di Gregorio Magno, le miniature che decorano gli esemplari di uno di questi testi, e i documenti di tipo archeologico.\nI testi.\nCassiodoro intitola il capitolo XXIX delle sue \"Institutiones\" \u00abDe positione monasterii Vivariensis sive Castellensis\u00bb. Tre passi del capitolo sono utili ai fini della localizzazione:\nPer L. Cuppo Csaki, tale interpretazione \u00e8 frutto di un fraintendimento, in quanto nel passo dovrebbe recitare \u00abhabetis \"montes\" castellis secreta suavia\u00bb. \u00abCastellis\u00bb andrebbe corretto in \u00abCastelli\u00bb, e pertanto il testo significherebbe \u00abavete i monti, le dolci solitudini [o: i dolci sentieri] del \"castellum\"\u00bb.\nUn altro passo utile si trova in \"Variae\":\nAi fini della localizzazione del Vivarium, sono altres\u00ec utili due lettere di papa Gregorio I:\nLe miniature.\nIl monastero vivariense \u00e8 rappresentato in tre codici medievali:\nTutti questi codici rappresentano due chiese e un vivario (vasca per l'allevamento dei pesci) appartenente al monastero vivariense. In tutti una delle due chiese \u00e8 vicina a un torrente che sfocia in uno specchio d'acqua pescoso, mentre l'altra \u00e8 situata tra due alberi. Poich\u00e9 i tre codici rappresentano due tradizioni diverse, \u00e8 da ritenersi che gli elementi comuni risalgano all'archetipo, assai probabilmente un codice prodotto al Vivarium. Detto ci\u00f2, le tre miniature presentano alcune differenze:"}
{"id": "2848129", "revid": "767487", "url": "https://it.wikipedia.org/wiki?curid=2848129", "title": "Victory for the Magpie", "text": "Victory for the Magpie \u00e8 il singolo di debutto del gruppo musicale Blood Red Shoes, originario di Brighton. La pubblicazione \u00e8 avvenuta il 18 luglio 2005, in edizione limitata su vinile da 7\", solo nel Regno Unito."}
{"id": "2848135", "revid": "276491", "url": "https://it.wikipedia.org/wiki?curid=2848135", "title": "Antonio Tucci Manetti", "text": ""}
{"id": "2848140", "revid": "1543377", "url": "https://it.wikipedia.org/wiki?curid=2848140", "title": "Gaugino", "text": "In fisica delle particelle, un gaugino, in base alle previsioni della supersimmetria, \u00e8 un ipotetico superpartner di un bosone di gauge; esso appartiene alla classe dei fermioni.\nI gaugini sono:\nLa teoria della supersimmetria.\nNella fisica delle particelle, la \"supersimmetria\" (o \"SUSY\", da \"SU\"per \"SY\"mmetry) \u00e8 una simmetria che trasforma particelle bosoniche (che possiedono spin intero) in particelle fermioniche (che hanno spin semi-intero) e viceversa. Infatti, in relazione ad una trasformazione di supersimmetria, ogni fermione ha un \"superpartner\" bosonico ed ogni bosone ha un \"superpartner\" fermionico. Le coppie sono state battezzate partner supersimmetrici, e le nuove particelle vengono chiamate appunto \"spartner\", \"superpartner\", o \"sparticelle\". Pi\u00f9 precisamente, il superpartner di una particella con spin formula_1 ha spin\nalcuni esempi sono illustrati nella tabella. Nessuna di esse \u00e8 stata fino ad ora individuata sperimentalmente, ma si spera che il Large Hadron Collider del CERN di Ginevra possa assolvere a questo compito a partire dal 2009, data della sua messa in funzione. Per il momento esistono infatti prove esclusivamente indirette dell'esistenza della \"supersimmetria\". Siccome i superpartners delle particelle del Modello Standard non sono ancora stati osservati, la supersimmetria, se esiste, deve necessariamente essere una simmetria rotta, cos\u00ec da permettere che i superpartners possano essere pi\u00f9 pesanti delle corrispondenti particelle presenti nel Modello Standard.\nGluino.\nIl gluino \u00e8 una particella ipotetica che corrisponderebbe al partner supersimmetrico del gluone. \u00c8 un fermione di Majorana nella rappresentazione aggiunta di SU(3), in quanto tale ha otto possibili stati di colore e l'antiparticella del gluino coincide con il gluino stesso. Interagisce con le altre particelle del Modello Standard attraverso la forza forte. Le attuali ricerche non sono riuscite a trovare evidenze circa l'esistenza del gluino, i limiti inferiori alla sua massa sono attorno ad 1 TeV, anche se dipendono dal preciso modello supersimmetrico preso in considerazione."}
{"id": "2848142", "revid": "594360", "url": "https://it.wikipedia.org/wiki?curid=2848142", "title": "Tae Jin-ah", "text": "Tae Jin-ah conduce il programma radiofonico \ud0dc\uc9c4\uc544 \uc1fc\uc1fc\uc1fc (\"Tae Jin-ah Show Show Show\"), nella stazione Happy FM Radio della KBS."}
{"id": "2848153", "revid": "92723", "url": "https://it.wikipedia.org/wiki?curid=2848153", "title": "HVACR", "text": ""}
{"id": "2848154", "revid": "599013", "url": "https://it.wikipedia.org/wiki?curid=2848154", "title": "Roberto Luongo", "text": " \u00c8 di origini italiane ( il pap\u00e0 \u00e8 originario di Santa Paolina (AV) ) ed irlandesi. Ha vinto nella stagione 2010-11 il William M. Jennings Trophy per essere stato, insieme alla sua riserva Cory Schneider, il portiere della squadra che ha subito il minor numero di reti. Inoltre \u00e8 stato finalista tre volte del Vezina Trophy (2004, 2007 e 2011), il trofeo assegnato annualmente al miglior portiere dell'NHL, ed \u00e8 stato convocato quattro volte all'All Star Game della lega (2004, 2007, 2008 e 2009).\nCarriera.\nInizi ed NHL.\nFu scelto nel draft del 1997 dai Toronto Maple Leafs ma fu subito ceduto ai New York Islanders per effetto di una \"trade\". Continu\u00f2 per\u00f2 a giocare per i Val-d'Or Foreurs, squadra di QMJHL, una lega minorile del Quebec, per i quali giocava dal 1995. Nella stagione 1998-1999 gioc\u00f2 per gli Acadie-Bathurst Titan, sempre in QMJHL, e nella stagione successiva, ottenuto il contratto con i New York Islanders, per i Lowell Lock Monster, squadra della AHL affiliata ai newyorchesi.\nIl 22 novembre 1999 ottenne la sua prima convocazione in prima squadra e sei giorni dopo, il 28 novembre, fece il suo debutto in NHL in una partita vinta per 2-1 con i Boston Bruins, in cui par\u00f2 43 tiri. Nonostante buone prestazioni, al termine della stagione, in cui collezion\u00f2 24 presenze, fu ceduto ai Florida Panthers assieme a Olli Jokinen per Mark Parrish e Oleg Kvasha. Gli Islanders, infatti, avevano preso al draft il promettente portiere Rick DiPietro. A Sunrise \u00e8 rimasto fino al 2006, non raggiungendo mai i playoff ma stabilendo numerosi record societari: \u00e8 infatti il portiere dei Panthers con pi\u00f9 vittorie in una singola stagione (35, nel 2005-2006) ed in totale (108), nonch\u00e9 quello con il maggior numero di shutouts guadagnati, in una sola stagione (7, nel 2003-2004) ed in assoluto (26). Dalla stagione 2006-07 si \u00e8 trasferito ai Vancouver Canucks dove tra la stagione 2008-09 e quella 2009-10 \u00e8 stato nominato capitano, diventando cos\u00ec il sesto portiere a ricoprire questo ruolo in una franchigia della National Hockey League e il primo dopo Bill Durnan che lo ricopr\u00ec nella stagione 1947\u201348. Nella stagione 2010-2011 ha vinto il Jennings Trophy assieme al compagno Cory Schneider, in quanto portieri meno battuti della lega; ha poi condotto la sua squadra alla finale di Stanley Cup, perdendo per\u00f2 con i Boston Bruins per 4-3 in serie. Nelle successive due stagioni si \u00e8 alternato con Cory Schneider, ma con la cessione dello svizzero-americano ai New Jersey Devils nel giugno 2013 \u00e8 tornato titolare indiscusso. Il 4 marzo 2014, un giorno prima della scadenza del mercato NHL, Luongo viene scambiato insieme al suo compagno di squadra Steven Anthony ai Florida Panthers in cambio del portiere Jacob Markstr\u00f6m e di Shawn Matthias.\nNazionale.\nLuongo ha giocato per il Canada sin dai livelli giovanili, partecipando gi\u00e0 nel 1995 (ma con la rappresentativa del Qu\u00e8bec) al mondiale Under-17, in cui guadagn\u00f2 un terzo posto. Nel 1999 fu parte della squadra canadese che prese parte ai World Junior Championship in cui la sua nazionale giunse in finale, dove fu battuta dalla Russia.\nNel 2001 ottenne la sua prima convocazione dalla nazionale maggiore e partecip\u00f2 ai mondiali del 2001 in Germania, in cui fu la riserva di Fred Brathwaite, tuttavia si infortun\u00f2 presto e fece ritorno in Florida, dove viveva al tempo. Fu convocato comunque ai Mondiali del 2003, dove part\u00ec inizialmente da riserva ma poi, a seguito dell'infortunio del titolare Sean Burke durante le semifinali contro la Repubblica Ceca, in cui gli subentr\u00f2, divenne titolare. Il Canada vinse la partita 8-4 e giunse in finale contro la Svezia, battuta 3-2 in overtime anche grazie alle sue 49 parate. Nonostante questa vittoria, fu Burke ad assicurarsi il titolo di miglior portiere del torneo. Ai Mondiali del 2004 fu invece titolare, gioc\u00f2 tutte le 7 partite del torneo e, battendo ancora una volta la Svezia (stavolta 5-3), si aggiudic\u00f2 nuovamente il titolo. Partecip\u00f2 anche alla World Cup dello stesso anno (la World Cup \u00e8 un evento organizzato dalla NHL per le nazionali), in cui fu la riserva di Martin Brodeur. Gioc\u00f2 solo la semifinale, vinta 4-3 con la Repubblica Ceca, poich\u00e9 Brodeur era infortunato, tuttavia il portiere dei Devils si riprese e gioc\u00f2 la finale vinta 3-2 con la Finlandia. Ai Mondiali del 2005 fu ancora una volta la riserva di Brodeur, gioc\u00f2 solamente due partite e la sua squadra fu sconfitta in finale dalla Repubblica Ceca per 3-0.\nFu poi convocato ai giochi olimpici invernali del 2006 a Torino, in Italia, la terra delle sue origini. Fu comunque ancora il portiere di riserva e gioc\u00f2 solo la gara delle eliminatorie vinta 5-1 con la Germania. La nazionale canadese, che difendeva l'oro vinto alle olimpiadi invernali del 2002, fu battuta ai quarti dalla Russia. Alle Olimpiadi invernali del 2010 a Vancouver, in Canada, la sua nazionale fu la squadra ospitante. Sebbene fosse partito di nuovo come riserva di Brodeur, dopo la sconfitta per 5-3 con gli Stati Uniti nell'ultima partita del girone, divenne il titolare e la sua squadra arriv\u00f2 fino in finale, dove sconfisse gli Stati Uniti (grazie anche alle sue 34 parate) e vinse l'oro."}
{"id": "2848155", "revid": "1442080", "url": "https://it.wikipedia.org/wiki?curid=2848155", "title": "Torneo di Wimbledon 1957 - Singolare femminile", "text": "Althea Gibson ha battuto in finale Darlene Hard 6\u20133 6\u20132."}
{"id": "2848156", "revid": "1543377", "url": "https://it.wikipedia.org/wiki?curid=2848156", "title": "Foresta nazionale di Shoshone", "text": "La foresta nazionale di Shoshone () \u00e8 la prima foresta nazionale federale protetta negli Stati Uniti e si estende su una superficie di circa 10.000 km\u00b2 nello stato del Wyoming. La foresta, che originariamente costituiva una parte della Yellowstone Timberland Reserve, fu istituita con un provvedimento del Congresso convertito in legge dal presidente Benjamin Harrison nel 1891. La foresta \u00e8 suddivisa in quattro aree naturali gestite secondo criteri di sviluppo sostenibile. L'elevato livello di biodiversit\u00e0 \u00e8 rappresentato da un paesaggio vario che passa dalle pianure ricoperte dall'\"Artemisia tridentata\" attraverso i densi boschi di pini ed abeti per arrivare fino alle cime montuose.\nTre delle maggiori catene montuose si trovano, anche se parzialmente, nel territorio dell'area protetta: le Absaroka Mountains, le Beartooth Mountains e le Wind River Range. Il parco nazionale di Yellowstone si estende lungo il confine occidentale; a sud del parco di Yellowstone, il \"Continental Divide\" separa la foresta dalla Foresta nazionale di Bridger-Teton, posta ad ovest. Lungo il confine orientale si trovano alcune propriet\u00e0 private, territori federali amministrati dal \"Bureau of Land Management\" e la \"Wind River Indian Reservation\", che appartiene ai nativi americani Shoshone ed Arapahoe. La foresta nazionale di Custer, lungo il confine con il Montana, delimita la foresta verso nord. L'\"Oregon Trail\", la strada percorsa dai carri coperti del XIX secolo, passa poco pi\u00f9 a sud della foresta nazionale attraversando il \"South Pass\", che permetteva ai migranti di oltrepassare le aspre montagne della zona. Tutto il territorio della foresta nazionale \u00e8 incluso nel \"Greater Yellowstone Ecosystem\", un'ininterrotta superficie di territori federali protetti che si estende per circa 81.000\u00a0km\u00b2.\nStoria.\nLa foresta nazionale di Shoshone prende il nome dagli indiani Shoshone che, cos\u00ec come altri gruppi di Nativi Americani, tra i quali i Lakota, i Crow e gli Cheyenne, furono tra le maggiori trib\u00f9 incontrate dai primi esploratori europei della regione. Evidenze archeologiche suggeriscono che la presenza di trib\u00f9 indiane nella regione pu\u00f2 essere datata ad oltre 8.000 anni fa. La foresta forniva loro abbondante selvaggina, materie prime per la realizzazione di utensili in legno e riparo durante i mesi invernali rispetto alle pi\u00f9 esposte Grandi Pianure dell'est. Alcune zone delle regioni pi\u00f9 montuose sono state frequentate dagli Shoshone e dai Sioux (Lakota), che le ritenevano zone sacre nelle quali ottenere la guarigione spirituale e la ricerca di visione. Dal 1840 Washakie era diventato il leader delle trib\u00f9 orientali degli indiani Shoshone. Nel 1868 negozi\u00f2 con il governo degli Stati Uniti per la conservazione di 8.900 km\u00b2 di terre tribali, oggi conosciute come \"Wind River Indian Reservation\". Prima dell'istituzione della riserva la cavalleria degli Stati Uniti costru\u00ec nella regione il \"Fort Brown\", successivamente rinominato \"Fort Washakie\". Alla fine dell'Ottocento il forte ospit\u00f2 dei soldati afroamericani della Cavalleria degli Stati Uniti, conosciuti con il nome di \"Buffalo Soldiers\". Il capo Washakie \u00e8 sepolto nel forte, che si trova immediatamente ad est lungo il confine della foresta nazionale. Si narra che anche Sacajawea, l'indiana Shoshone che diede un aiuto inestimabile a Meriwether Lewis ed a William Clark durante la loro spedizione, sia sepolta nel forte ma, attualmente, questa ipotesi risulta essere piuttosto improbabile e si presume che il luogo in cui \u00e8 sepolta si trovi molto pi\u00f9 ad est.\nAgli inizi dell'Ottocento la foresta \u00e8 stata visitata da numerosi trapper ed esploratori, come John Colter e Jim Bridger. Colter \u00e8 stato il primo uomo bianco conosciuto per avere visitato, tra il 1806 ed il 1808, sia la regione di Yellowstone sia la foresta. Dopo essere stato uno dei primi partecipanti alla spedizione di Lewis e Clark, Colter ottenne il permesso da Meriwether Lewis di lasciare la spedizione dopo l'attraversamento delle Montagne Rocciose durante il loro viaggio di ritorno dal Pacifico. Colter form\u00f2 una squadra con due esploratori, non affiliati alla spedizione, che aveva incontrato e decisero di esplorare le regioni del sud dove si avventur\u00f2 con i suoi nuovi soci. Il primo viaggio fu compiuto nella regione nord-orientale, in quello che oggi \u00e8 il Parco Nazionale di Yellowstone. Successivamente Colter esplor\u00f2 le Absaroka Mountains, attraversando il \"Togwotee Pass\" ed addentrandosi nella valle, oggi conosciuta come Jackson Hole. Colter sopravvisse sia all'attacco da parte di un orso sia all'aggressione di un gruppo di indiani Piedineri che avevano preso il suo cavallo. L'esploratore forn\u00ec a William Clark, che era stato il suo comandante nella spedizione omonima, le informazioni sulle regioni che aveva esplorato, e che erano precedentemente sconosciute, il quale le pubblic\u00f2 nel 1814.\nI viaggi compiuti dai cacciatori di pellicce e dagli avventurieri come, ad esempio Manuel Lisa e Jim Bridger (1807-1840), hanno contribuito a completare l'esplorazione della regione. Con il declino del commercio delle pellicce, cominciato nel 1840, e la drastica diminuzione degli animali, come il pregiato castoro, dovuta ad un eccessivo carico delle catture, port\u00f2 pochi esploratori bianchi ad addentrarsi nella foresta nei decenni che seguirono. Le prime esplorazioni sostenute e finanziate dal governo federale furono condotte sotto la guida di Ferdinand Vandeveer Hayden nel 1871. Hayden era soprattutto interessato a documentare il settore della foresta ad ovest di Yellowstone ma la sua spedizione stabil\u00ec anche che il bosco era una risorsa primaria che meritava di essere tutelata. Viaggi nel bosco furono effettuati, nel 1880, anche dal futuro presidente degli Stati Uniti, Theodore Roosevelt, che era anche un forte sostenitore della conservazione della terra, cos\u00ec come dal generale Philip Sheridan, che diedero l'impulso alla successiva istituzione della \"Yellowstone Timberland Reserve\" nel 1891, creando la prima foresta nazionale negli Stati Uniti.\nNel 1902 il Presidente Theodore Roosevelt attu\u00f2 il primo notevole ampliamento della riserva per poi suddividerla in quattro unit\u00e0 separate, in cui Shoshone era la pi\u00f9 grande. Dopo la creazione dello United States Forest Service, nel 1905, la riserva fu designata come Foresta Nazionale ma l'attuale formulazione ed il titolo sono stati assegnati quarant'anni dopo, nel 1945. Un ricordo dei primi anni della gestione forestale \u00e8 la \"Wapiti Ranger Station\", che si trova ad ovest della cittadina di Cody. La stazione \u00e8 stata costruita nel 1903 ed \u00e8 la pi\u00f9 antica caserma dei ranger presente in una foresta nazionale. Attualmente \u00e8 inserita nel \"National Register of Historic Places\".\nDurante l'ultimo decennio del XIX secolo fu intrapresa la ricerca di minerali come l'oro ma il successo fu limitato. L'ultima miniera \u00e8 stata abbandonata nel 1907 ma l'attivit\u00e0 di ricerca dell'oro \u00e8 ancora consentita in molte zone della foresta e, nella maggior parte dei casi, non \u00e8 richiesto nessun permesso. Dopo la fine dell'era mineraria i numerosi insediamenti dei minatori sono stati occupati dal \"Civilian Conservation Corps\" al fine di contrastare la disoccupazione durante il periodo della Grande depressione del 1930. I campi ospitarono gruppi di uomini disoccupati che erano pagati dal governo federale per la costruzione di strade, sentieri escursionistici e campeggi per accogliere i viaggiatori ed i futuri turisti che avrebbero visitato la regione di Yellowstone. Le visite aumentarono dopo la fine della seconda guerra mondiale, con l'avvento di strade migliori che consentirono l'accessibilit\u00e0 alla regione.\nTerritorio.\nGeografia e geologia.\nL'altitudine delle vette montuose della foresta varia dai 1.400 metri, nei pressi della cittadina di Cody, ai 4.207 metri nella parte superiore del Gannett Peak, con un dislivello di oltre 2.800 metri. Le tre principali catene montuose che si trovano nella foresta sono geologicamente distinte le une dalle altre. Tutte fanno parte delle Montagne Rocciose e si trovano sul punto di transizione tra le Montagne Rocciose centrali e le Montagne Rocciose settentrionali. Le Absaroka Mountains presero il nome dalla trib\u00f9 indiana dei Crow, anche se questi ultimi popolavano solo la parte nord della catena montuosa. La maggior parte delle montagne Absaroka si trovano entro i confini della foresta, con la cima pi\u00f9 alta, Francs Peak, che raggiunge i 4.009 metri. La catena montuosa si estende da nord a sud, attraverso la parte settentrionale e orientale della foresta, per oltre 160 km dalla frontiera con lo stato del Montana fino a sud della citt\u00e0 di Dubois.\nTra gli importanti passi che valicano le Absaroka vi \u00e8 il \"Sylvan Pass\", che conduce all'ingresso orientale del parco nazionale di Yellowstone ed il \"Togwotee Pass\", attraverso il quale \u00e8 possibile accedere alla valle di Jackson Hole ed al parco nazionale del Grand Teton. Le vette delle Absaroka, di origine basaltica, sono il risultato dell'attivit\u00e0 vulcanica verificatasi presumibilmente 50 milioni di anni fa, durante l'epoca geologica Eocene. Le rocce presentano colorazioni relativamente scure e consistono di riolite, andesite e breccia. A causa dell'azione erosiva dei ghiacciai, dell'acqua e per via della relativa morbidezza delle rocce, le Absaroka presentano una morfologia abbastanza scoscesa. L'oro \u00e8 stato estratto dalle pendici del Francs Peak fino al 1907 e la piccola citt\u00e0 fantasma di Kirwin, che fu abitata dai minatori, \u00e8 ancora oggi visitabile. Nelle Absaroka vi sono pochi laghi ma vi si trovano le sorgenti del fiume Bighorn e del fiume Yellowstone.\nLe Beartooth Mountains, situate nel settore settentrionale della foresta, sono costituite da rocce ignee intrusive e metamorfiche originatesi circa 3,96 miliardi di anni fa, durante il Precambriano; alcune di queste formazioni sono tra le pi\u00f9 antiche trovate sulla Terra. Anche se spesso vengono considerate come una parte delle Absaroka, queste montagne sono distinte per composizione e storia geologica. Sollevatesi circa 70 milioni di anni fa durante l'orogenesi Laramide, le Beartooth sono costituite da vasti altopini spazzati dal vento sui quali si innalzano picci di roccia, talvolta a strapiombo. Le rocce formate da granito, gneiss e scisto sono ricche di minerali come il cromo ed il platino. Il ferro ed il magnesio si trovano nei minerali di biotite, anfibolo e pirosseni lungo tutta la catena montuosa. Il quarzo ed il feldspato sono presenti come costituenti delle rocce. I geologi ritengono che le Beartooth reggiungessere, un tempo, altitudini di almeno 6.100 metri, ma l'erosione, che ha operato per decine di milioni di anni, ha ridotto la quota ad una media di 3.700 metri per le cime pi\u00f9 elevate. Ci sono circa 300 laghi nella regione della foresta nazionale di Shoshone occupata dalle Beartooth, alcuni dei quali originatisi dall'arretramento dei ghiacciai avvenuto durante l'ultimo massimo glaciale, conosciuto come il nome di Glaciazione Pinedale, che si \u00e8 conclusa circa 10.000 anni fa. La \"Beartooth Highway\" (US Highway 212) attraversa il \"Beartooth Pass\" ad una quota di 3.340 metri dirigendosi verso l'ingresso nord-est al Parco Nazionale di Yellowstone.\nLa catena delle Wind River Range si trova nella parte meridionale della foresta ed \u00e8 composta principalmente da rocce granitiche, gneiss e scisti. Gannett Peak \u00e8 la cima pi\u00f9 alta del Wyoming ed anche altre sette vette superano i 4.100 metri. Un tempo si pensava che Fremont Peak fosse la vetta pi\u00f9 elevata delle Montagne Rocciose a causa dell'impatto visivo che se ne aveva dall'\"Oregon Trail\". Oltre 230 montagne si elevano al di sopra de 3.700 metri di altitudine. Questa catena motuosa \u00e8 molto apprezzata anche dagli alpinisti provenienti da tutto il mondo che ne apprezzano la solidit\u00e0 della roccia e la variet\u00e0 dei percorsi. In particolare il \"Cirque of the Towers\", che si trova nel Popo Agie Wilderness, \u00e8 una delle pi\u00f9 popolari destinazioni per l'arrampicata ed il trekking e si stima che almeno 200 diverse vie di arrampicata si trovino tra le vette che circondano il circo glaciale. Centinaia di laghi si trovano in questa regione cos\u00ec come le sorgenti del fiume Wind River.\nNella foresta nazionale ci sono pi\u00f9 di 500 laghi ed oltre 4.000 km di torrenti e fiumi. Il \"Clarks Fork of the Yellowstone River\" \u00e8 stato designato come \"National Wild and Scenic River\" per i 35\u00a0km che attraversano la foresta, con strapiombi alti fino a 610 metri all'interno della gola entro la quale il fiume si snoda. La foresta si trova sul venrsante orientale del Continental Divide, riversando cos\u00ec il flusso dei fiumi che la attraversano nel bacino dell'Oceano Atlantico.\nGhiacciai.\nSecondo lo United States Forest Service la foresta nazionale di Shoshone ha il maggior numero di ghiacciai tra tutte le \"Foreste Nazionali\" delle Montagne Rocciose. La guida turistica della Foresta elenca 16 ghiacciai ai quali \u00e8 stato dato un nome ed altri 140 ghiacciai attualmente senza nome all'interno del territorio della foresta, tutti localizzati nella catena montuosa delle Wind River Range. Quarantaquattro di questi ghiacciai si trovano nelle Fitzpatrick Wilderness, tra le cime pi\u00f9 alte delle montagne. Tuttavia l'Ufficio idrico dello stato del Wyoming elenca soltanto 63 ghiacciai sull'intera catena delle Wind River Range, includendo anche le aree al di fuori del confine della \"foresta nazionale\". Non ci sono dubbi sul fatto che tutti i ghiacciai della foresta si stanno ritirando rapidamente.\nA partire dal 1850 si \u00e8 osservata una riduzione del 50% dell'estensione dei ghiacciai di montagna a livello mondiale. La maggior parte di questa riduzione \u00e8 stata ben documentata da fotografie, prove ed altri dati. Un aumento del tasso di ritiro dal 1970, tuttavia, sembra essere correlata all'attivit\u00e0 antropica ed al riscaldamento globale correlato a quest'attivit\u00e0.\nAnche l'andamento dei ghiacciai presenti nella foresta nazionale di Shoshone \u00e8 coerente con questo modello. L'area coperta dai ghiacci perenni si \u00e8 ridotta del 50% nell'ultimo secolo e questo dato \u00e8 stato confermato dalle fotografie della fine del 1890. Una ricerca effettuata tra il 1950 ed il 1999 ha dimostrato che i ghiacciai si sono ridotti di oltre un terzo in quel periodo. La ricerca indica inoltre che il ritiro dei ghiacciai \u00e8 stato proporzionalmente maggiore nel decennio del 1990 rispetto a qualsiasi altra decade degli ultimi 100 anni. Il ghiacciaio Gannett, sul versante nord-est del Gannett Peak, \u00e8 il pi\u00f9 grande ghiacciaio delle Montagne Rocciose degli Stati Uniti. Dal 1920 ha perso oltre il 50% del suo volume ed il 25% di tale perdita \u00e8 avvenuta a partire dal 1980. Il ghiacciaio Fremont \u00e8 stato studiato pi\u00f9 di ogni altro nella catena delle Wind River Range. Gli scienziati hanno ottenuto delle carote di ghiaccio dal ghiacciaio Fremont, lo studio delle quali ha rivelato che vi sono stati dei cambiamenti misurabili nella composizione dei gas dell'atmosfera nel corso degli ultimi 500 anni.\nI ghiacciai pi\u00f9 piccoli presenti nella foresta nazionale sono meno resistenti alla fusione rispetto alle grandi calotte glaciali della Groenlandia e dell'Antartide. L'inizio del ritiro del ghiacciaio pu\u00f2 portare ad uno squilibrio tale da non poter pi\u00f9 garantire un adeguato bilancio di massa (accumulo versus fusione), anche per ghiacciai di grandi dimensioni. Senza un cambiamento del clima favorevole, il ghiacciaio continuer\u00e0 a ritirarsi fino a scomparire totalmente. I glaciologi hanno previsto che, con il tasso di scioglimento attuale, tutti i ghiacciai della foresta scompariranno entro il 2020. L'attuale ritiro dei ghiacci riduce il deflusso glaciale durante l'estate, riducendo la portata d'acqua ai fiumi ed ai laghi e la fornitura di una fonte d'acqua fredda che \u00e8 di vitale importanza per alcuni pesci e specie vegetali. Questo, a sua volta, pu\u00f2 avere un impatto significativo sugli ecosistemi forestali nel corso del tempo.\nClima.\nCon una media di meno di 25 centimetri di precipitazioni all'anno il Wyoming \u00e8 generalmente considerato uno stato arido. Tuttavia la Foresta Nazionale di Shoshone \u00e8 localizzata tra alcune delle maggiori catene montuose dello stato e questo fa s\u00ec che le acque di scioglimento delle nevi e dei ghiacciai garantiscano un flusso sufficiente per il fabbisogno dei mesi estivi. La temperatura medie alle basse altitudini \u00e8 di 22 \u00b0C durante l'estate e di -7\u00a0\u00b0C durante l'inverno mentre, sulle cime pi\u00f9 elevate, la media \u00e8 di -7\u00a0\u00b0C rispetto alle temperature citate. La maggior parte delle precipitazioni \u00e8 concentrata durante i mesi invernali ed all'inizio della primavera mentre nei pomeriggi estivi si verificano piogge sparse e temporali serali. L'autunno \u00e8, solitamente, una stagione fresca ed asciutta. Il clima secco e le altitudine elevate portano ad un forte raffreddamento durante tutto l'anno, con frequenti variazioni delle temperatura anche di 10\u00a0\u00b0C conseguentemente le temperature notturne sono molto fresche in estate ed estremamente fredde durante l'inverno; quindi, i visitatori dovrebbero sempre ricordarsi di portare con s\u00e9 almeno una giacca, anche durante l'estate.\nFlora.\nNella foresta nazionale di Shoshone sono state documentate circa 1.300 specie di piante. Le quote pi\u00f9 basse sono dominate dalla tipica vegetazione delle praterie e dalla presenza dell'\"Artemisia tridentata\" mentre, nelle aree boschive, sono presenti varie specie di alberi. Tra queste i pini (\"Pinus contorta\") che, insieme al ginepro delle Montagne Rocciose (\"Juniperus scopulorum\"), all'abete Douglas (\"Pseudotsuga menziesii\") ed al pioppo tremulo (\"Populus tremuloides\") si possono trovare fino a 2.700 metri di altitudine. Ad altitudini maggiori sono comuni specie come \"Abies lasiocarpa\", \"Picea engelmannii\", \"Pinus albicaulis\" e \"Pinus flexilis\" che si estendono fino a raggiungere la linea degli alberi. A basse quote, lungo i corridoi ripariali, vegetano varie specie di pioppi e salici. Numerose specie di piante sono endemiche della regione. Tra queste varie specie del genere \"Draba\", molte brassicacee ed asteracee che si colorano con vivaci fiori bianchi e gialli durante la primavera e l'estate.\nNumerose specie spontaneizzate, introdotte accidentalmente dai turisti, sono frequenti lungo le strade e presso i campeggi. Lo scarabeo del pino mugo (\"Dendroctonus ponderosae\") \u00e8 una specie di insetto naturalizzato che infesta i boschi prediligendo le specie di pini ed abeti. Nel caso di infestazioni particolarmente violente il coleottero pu\u00f2 distruggere vaste aree di foresta, causando il potenziale aumento degli incendi e riducendo l'habitat e la sostenibilit\u00e0 della foresta. Il Servizio Forestale \u00e8 impegnato nel controllo delle specie invasive, individuandole e cercando di contenere l'ulteriore diffusione di piante non autoctone.\nFauna.\nIn seguito alla migrazione del lupo grigio (\"Canis lupus\"), specie in via di estinzione, nella foresta nazionale di Shoshone, dopo il successo ottenuto dal programma di reintroduzione messo in atto nella regione di Yellowstone alla fine degli anni novanta, praticamente tutte le 50 specie di mammiferi esistenti nell'aree prima dell'arrivo degli europei esistono ancora.\nSi stima che vi siano almeno 125 orsi grizzly (\"Ursus arctos horribilis\") che vagano tra i boschi del parco nazionale di Yellowstone e le altre due Foreste Nazionali confinanti don la foresta di Shoshone. Il grizzly \u00e8 elencato come una specie minacciata dallo \"United States Fish and Wildlife Service\" e la foresta \u00e8 una delle sue ultime roccaforti. Nelle aree in cui gli orsi sono considerati un \"problema\" l'uso di trappole non letali permette la loro cattura in modo che possano essere trasferiti in aree remote, lontano dai luoghi abitati. Nel caso del grizzly, ogni orso che viene catturato \u00e8 prima sedato e poi dotato di una marca auricolare nella quale \u00e8 riportato un numero di identificazione. Ogni numero \u00e8 registrato e se l'orso continua a ritornare nella zona in cui rappresenta un rischio di minaccia imminente per la sicurezza umana, sono sterminati. Gli sforzi di recupero del grizzly attuati dalle agenzie federali sono stati spesso oggetto di grandi disaccordi con i proprietari terrieri locali e con i comuni limitrofi. Questa situazione si verifica meno frequentemente con l'orso nero (\"Ursus americanus\"), pi\u00f9 piccolo e meno aggressivo, di cui si stima esistano 500 esemplari nella foresta. Un programma di gestione attiva, in collaborazione con altre \"Foreste Nazionale\" e \"Parchi Nazionali\" del Greater Yellowstone Ecosystem, opera in modo cooperativo per massimizzare la sicurezza umana e per garantire la protezione degli habitat per entrambe le specie di orsi endemici. I visitatori devono conservare il cibo all'interno dei loro veicoli o in contenitori di acciaio, a \"prova d'orso\", situati presso i campeggi al fine di evitare \"spiacevoli\" incontri.\nIl puma (\"Puma concolor\") ed il lupo grigio sono i principali carnivori che abitano la foresta. Le abitudini notturne del puma rendono difficile una stima della sua popolazione ma le prove, come le impronte, suggeriscino che la specie sia molto diffusa. Il lupo \u00e8 emigrato dal Parco Nazionale di Yellowstone, ma \u00e8 meno comune nella foresta. Tra gli altri mammiferi onnivori della foresta sono inclusi il ghiottone (\"Gulo gulo\"), il coyote (\"Canis latrans\"), la lince (\"Lynx rufus\"), vari mustelidi, come le martore ed il furetto (\"Mustela putorius furo\"). Vi sono inoltre, il castoro (\"Castor canadensis\"), la marmotta, il pika, il procione (\"Procyon lotor\") ed il tasso (\"Taxidea taxus\"), che si trovano comunemente in tutta la foresta.\nTra gli erbivori l'alce (\"Alces alces\") pascola in piccoli gruppi presso i corsi d'acqua, soprattutto a quote pi\u00f9 basse. Il wapiti (\"Cervus canadensis\"), il cervo mulo (\"Odocoileus hemionus\") e l'antilocapra (\"Antilocapra americana\") sono alcuni dei mammiferi pi\u00f9 comunemente avvistati e ci sono anche alcune piccole popolazioni di bisonti (\"Bison bison\"). La pecora bighorn (\"Ovis canadensis\") e la capra delle nevi (\"Oreamnos americanus\") popolano i terreni rocciosi alle quote pi\u00f9 elevate. Durante l'inverno, la pi\u00f9 grande mandria di pecore bighorn degli Stati Uniti continentali si riunisce nella regione intorno alla citt\u00e0 di Dubois. Il numero di questi animali, a partire dal 1990, \u00e8 notevolmente diminuito a causa delle malattie e della predazione da parte dei coyote.\nSi stima che circa 300 specie di uccelli che si trovino nella foresta per almeno una parte dell'anno. L'aquila di mare testabianca (\"Haliaeetus leucocephalus\") e l'aquila reale (\"Aquila chrysaetos\") sono abbastanza comuni e tendono a vivere in prossimit\u00e0 dei corsi d'acqua. Il falco pellegrino (\"Falco peregrinus\"), lo smeriglio (\"Falco columbarius\") ed il gufo della Virginia (\"Bubo virginianus\") sono altri rapaci molto diffusi. Uccelli gregari come la gazza (\"Pica hudsonia\") e la nocciolaia di Clark (\"Nucifraga columbiana\") (appartenenti alla famiglia dei corvidi) prediligono le zone vicine ai campeggi ed ai laghi. Il cigno trombettiere (\"Cygnus buccinator\") si trova, anche se in un numero molto limitato, principalmente in prossimit\u00e0 dei laghi e dei corsi d'acqua. Altri uccelli acquatici, come l'airone azzurro maggiore (\"Ardea herodias\"), il pellicano bianco (\"Pelecanus onocrotalus\"), l'oca del Canada (\"Branta canadensis\") e numerose altre specie di anatre popolano gli habitat acquatici. Il fagiano comune (\"Phasianus colchicus\"), il gallo della salvia (\"Centrocercus urophasianus\") ed il tacchino selvatico (\"Meleagris gallopavo\") sono ampiamente distribuiti in tutto il territorio.\nLe acque dei corsi d'acqua della foresta sono popolate da otto specie e sottospecie di trota, tra le quali la trota fairo di Yellowstone (\"Oncorhynchus clarkii\") che \u00e8 l'unica specie autoctona nel Wyoming. Questa specie si trova soltanto nella foresta e nei parchi adiacenti ed \u00e8 una delle quattro sottospecie di trota presenti nella foresta. Altre specie ittiche, bersaglio della pesca sportiva, sono il temolo artico (\"Thymallus arcticus\"), il coregonino di montagna (\"Prosopium williamsoni\") e lo storione.\nLa foresta \u00e8 popolata da pochi rettili; tuttavia, diverse specie di serpenti velenosi, tra cui il crotalo adamantino occidentale (\"Crotalus atrox\"), si trovano ad altitudini basse insieme ad altri rettili come le tartarughe (\"Chrysemys picta\" e \"Terrapene carolina bauri\"). Gli anfibi come le rane, la salamandra tigre (\"Ambystoma tigrinum\") ed il rospo borale (\"Bufo boreas\") sono relativamente comuni. Gli insetti, come ad esempio zanzare e mosche possono essere fastidiosi in primavera e in estate.\nAccessi.\nLa foresta nazionale \u00e8 attraversata da numerose strade panoramiche e, attraverso due di queste, \u00e8 possibile accedera al parco nazionale di Yellowstone. La \"Beartooth Highway\" (U.S. Highway 212) attraversa la foresta fungendo da via d'accesso per il parco di Yellowstone in direzione nord-est. Immediatamente a sud della \"Beartooth Highway\", la \"Chief Joseph Scenic Byway\" (Wyoming Highway 296) segue il vecchio sentiero attraverso il quale le trib\u00f9 guidate da Chief Joseph e Nez Perce tentarono la fuga dalla Cavalleria degli Stati Uniti nel 1877. Pi\u00f9 a sud la \"Buffalo Bill Cody Scenic Byway\" (US 14/16/20) passando attraverso la cittadina di Cody, in Wyoming, attraversa il \"Sylvan Pass\" entrando nel parco di Yellowstone. Per ultima la \"Wyoming Centennial Scenic Byway\" (US 26/287), attraversando la citt\u00e0 di Dubois, valica il \"Togwotee Pass\" e si addentra nella valle di Jackson Hole e nel parco nazionale del Grand Teton. La \"Chief Joseph\", la \"Buffalo Bill Cody\" e la \"Wyoming Centennial\" sono state inserite tra le strade statali panoramiche del Wyoming (\"Wyoming State Scenic Byway\").\nAttivit\u00e0.\nLa foresta nazionale di Shoshone riceve ogni anno milioni di visitatori. Due centri visita forniscono informazioni, libri, mappe e pannelli informativi e sono gestiti da due interpreti del Servizio forestale o da volontari. Lungo la Buffalo Bill Cody Scenic Byway si trova il \"Wapiti Wayside\", ad ovest della cittadina di Cody, adiacente alla storica \"Wapiti Ranger Station\", un altro centro visitatori che si trova a sud della cittadina di Lander. Nella foresta si trovano 30 campeggi accessibili con l'automobile, con un massimo di 27 posti per ogni campeggio. Circa la met\u00e0 di questi campeggi \u00e8 dotata di acqua corrente e servizi igienici e permettono anche l'accesso ai portatori di handicap. Nella maggior parte dei casi \u00e8 anche possibile l'utilizzo del camper. Tutti i campeggi sono liberi ad esclusione del campeggio di \"Rex Hale\", che si trova presso il \"National Recreation Reservation Service\", il quale deve essere prenotato per telefono o via internet alcuni mesi prima. A causa della presenza di orsi grizzly il campeggio in tenda non \u00e8 permesso.\nL'esistenza di decine di sentieri, per un totale di oltre 2.400 km, permette la pratica dell'escursionismo e dell'equitazione attraverso la foresta nazionale. Il \"Continental Divide Trail\" apre la strada attraverso la foresta, dividendosi in numerosi sentieri dai nomi diversi. Il \"Nez Perce National Historic Trail\" ed il \"Beartooth Loop National Recreation Trail\" si trovano entrambi nella sezione settentrionale della foresta. Alcune delle aree pi\u00f9 remote possono essere raggiunte a cavallo. I sentieri sono solitamente abbastanza larghi da permettere il passaggio del cavallo o dei veicoli con rimorchio. Lungo le strade della foresta \u00e8 permesso il transito dei fuoristrada.\nLa caccia e la pesca sono delle attivit\u00e0 ricreative consentite in tutta la foresta, a condizione di avere i relativi permessi e di seguire le norme ed i regolamenti. I regolamenti di caccia sono modificati con cadenza annuale al fine di garantire una protezione ad alcune specie animali dalla caccia eccessiva e per massimizzare la sicurezza personale. Nei torrenti e nei fiumi \u00e8 possibile praticare la pesca sportiva. Le licenze di caccia e di pesca sono rilasciate dallo stato del Wyoming e possono essere richieste presso il Dipartimento di Stato per il pesce e la selvaggina.\nLa parte meridionale della foresta, dove si trova la catena delle \"Wind River Range\", \u00e8 la destinazione principale per arrampicata. Ventinove tra le vette pi\u00f9 alte del Wyoming si trovano in queste montagne, che sono formate principalmente di roccia granitica, con innumerevoli pareti di roccia a strapiombo. Il \"Cirque of the Towers\" \u00e8 particolarmente importante in quanto vi si trovano numerose vette ad una distanza relativamente breve tra loro.\nLe attivit\u00e0 invernali comprendono lo sci di fondo e la motoslitta. Il \"Continental Divide Snowmobile Trail\" \u00e8 un popolare percorso in motoslitta al quale \u00e8 possibile accedere valicando il \"Togwotee Pass\". Con una quantit\u00e0 di neve che pu\u00f2 raggiungere anche i 12 metri ogni anno alle altitudini pi\u00f9 elevate, la stagione della motoslitta di solito si estende da inizio dicembre alla met\u00e0 di aprile. Le cittadine di Lander, Cody e la zona intorno al \"Togwotee Pass\" sono il fulcro delle attivit\u00e0 praticabili con la motoslitta nella foresta. Esistono numerosi noleggi presso i quali \u00e8 possibile affittare una motoslitta e che forniscono servizi di escursioni guidate per i meno esperti. Alcuni motel restano aperti anche durante l'inverno per fornire vitto e alloggio. L'attivit\u00e0 di motoslitta \u00e8 aumentata nella foresta da quando sono state imposte delle restrizioni al loro utilizzo nel Parco Nazionale di Yellowstone."}
{"id": "2848160", "revid": "767487", "url": "https://it.wikipedia.org/wiki?curid=2848160", "title": "Una voce nel tuo cuore", "text": "Una voce nel tuo cuore \u00e8 un film italiano del 1949 diretto da Alberto D'Aversa."}
{"id": "2848169", "revid": "200568", "url": "https://it.wikipedia.org/wiki?curid=2848169", "title": "Tetrabenazina", "text": "La tetrabenazina \u00e8 un farmaco per il trattamento sintomatico dei disordini del movimento ipercinetici; \u00e8 reperibile in Canada, Nuova Zelanda e alcuni stati europei, e negli USA come farmaco orfano. Il 15 agosto 2008 la FDA ha approvato l'utilizzo della tetrabenazina per il trattamento della c\u00f2rea associata alla malattia di Huntington. Il composto \u00e8 conosciuto dal 1950.\n\u00c8 commercializzato in Italia con il nome Xenazina.\nLa tetrabenazina \u00e8 un inibitore specifico, ad alta affinit\u00e0, della captazione delle monoammine nelle vescicole granulari dei neuroni presinaptici del sistema nervoso centrale.\nIndicazioni.\nTetrabenazina \u00e8 impiegata come trattamento, non come cura, dei seguenti disordini ipercinetici:\nEffetti collaterali.\nSono stati osservati anche cali di pressione, tali da non farlo considerare un farmaco di prima scelta nei pazienti anziani."}
{"id": "2848170", "revid": "824274", "url": "https://it.wikipedia.org/wiki?curid=2848170", "title": "Torneo di Wimbledon 1956 - Singolare femminile", "text": "Shirley Fry ha battuto in finale Angela Buxton 6\u20133 6\u20131."}
{"id": "2848177", "revid": "824274", "url": "https://it.wikipedia.org/wiki?curid=2848177", "title": "Torneo di Wimbledon 1955 - Singolare femminile", "text": "Louise Brough ha battuto in finale Beverley Fleitz 7\u20135 8\u20136."}
{"id": "2848182", "revid": "767487", "url": "https://it.wikipedia.org/wiki?curid=2848182", "title": "Il leone di Amalfi", "text": "Il leone di Amalfi \u00e8 un film italiano del 1950, diretto dal regista Pietro Francisci.\nTrama.\nNell'Italia del Sud dell'XI secolo, l'avventuriero normanno Roberto il Guiscardo s'impadronisce di Amalfi con la forza. Mauro, figlio del vecchio governatore, divenuto grande, vuole vendicare la morte del padre. Libera Amalfi dai normanni e sposa la ragazza che ama.\nDistribuzione.\nIl film venne distribuito nel circuito cinematografico italiano l'11 ottobre 1950."}
{"id": "2848183", "revid": "824274", "url": "https://it.wikipedia.org/wiki?curid=2848183", "title": "Torneo di Wimbledon 1954 - Singolare femminile", "text": "Maureen Connolly Brinker ha battuto in finale Louise Brough Clapp 6\u20132 7\u20135."}
{"id": "2848184", "revid": "1632387", "url": "https://it.wikipedia.org/wiki?curid=2848184", "title": "Polittico di San Gregorio", "text": "Il Polittico di San Gregorio \u00e8 un dipinto tempera grassa su tavola (scomparto centrale 129\u00d776 cm, scomparti laterali 125\u00d763, scomparto superiore sinistro 65\u00d762 e scomparto superiore destro 65\u00d755) di Antonello da Messina, datato 1473 e conservato nel Museo regionale di Messina.\nStoria.\nIl polittico, che \u00e8 firmato e datato sul cartiglio sul gradino dello scomparto centrale, venne commissionato nel 1473 per i convento annesso alla chiesa di Santa Maria extra moenia, detta anche di San Gregorio. Originariamente le tavole erano unite da una cornice intagliata e dorata di gusto tardogotico, che forse venne rimossa gi\u00e0 nel XVI secolo.\nL'opera \u00e8 in un cattivo stato di conservazione a causa degli eventi di estrema gravit\u00e0 che sub\u00ec nella sua storia. Dopo lo smembramento e la dispersione di almeno una delle tavole, forse gi\u00e0 nel Cinquecento, venne restaurata drasticamente nel 1842, utilizzando sostanze abrasive per la pulitura. Ma l'evento pi\u00f9 catastrofico fu il terremoto di Messina del 1908, che rase al suolo l'ex-convento di San Gregorio, dove aveva sede il \"Museo civico peloritano\", lasciando le opere ivi conservate, compreso il Polittico, alla pioggia che si abbatt\u00e9 sulla citt\u00e0 nei giorni immediatamente successivi alla catastrofe. In quell'occasione andarono perdute ampie porzioni del manto della Madonna e del San Gregorio.\nGli interventi di recupero del polittico iniziarono nel 1912, con il restauro di Luigi Cavenaghi nelle tavole laterali, che comprese un disegno delle parti perdute sulla base di antiche fotografie (ancora visibile ad esempio nella mano del \"San Gregorio\"); la tavola centrale venne restaurata da Tito Venturini Papari. Un nuovo restauro si ebbe nel 1940-1942 all'Istituto Centrale del Restauro di Roma, seguito poi da un intervento sulla tavola dell\"'Angelo annunciante\" del 1981 da parte di Ernesto Geraci e da un check completo del Polittico nel 2005-2006, in occasione di una mostra monografica sull'autore alle Scuderie del Quirinale. In quest'ultima occasione vennero riportati alla luce alcuni brani occultati da vernici successive e restauri, come la decorazione originaria del manto della Vergine a motivi vegetali (anticamente completata da una doratura perduta), e fu riequilibrata la tonalit\u00e0 delle lacune per facilitare la lettura.\nDescrizione e stile.\nSopravvivono del polittico cinque tavole su due registri: quello inferiore, principale, mostra al centro la \"Madonna del Rosario in trono\", affiancata a sinistra da \"San Gregorio Magno\" e a destra da \"San Benedetto\"; nel registro superiore si vedono un \"Angelo annunciante\" e la \"Vergine annunciata\", mentre \u00e8 perduto il pannello centrale, forse un \"Cristo in piet\u00e0 sostenuto da angeli\" o una \"Deposizione\".\nL'impostazione generale del polittico \u00e8 tradizionale, come la presenza ancora del fondo oro, ma numerosi dettagli dimostrano l'aggiornamento dell'artista alle novit\u00e0 della penisola italiana, a partire dall'unificazione spaziale delle tavole (evidente nei gradini alla base del trono che sconfinano nei pannelli laterali), dall'uso del colore grasso, imparato dai pittori fiamminghi e catalani attivi nel Regno di Napoli, e dall'intensa caratterizzazione psicologica dei personaggi.\nEsso doveva essere collocato in una parete laterale, come dimostrerebbe la visione ottimale da verso destra, e il telo dietro al trono, che non \u00e8 in posizione centrale; il registro superiore \u00e8 invece ottimizzato per una visione dal basso, come dimostrano gli scorci \"da sott'in su\" dei libri poggiati sul parapetto della \"Vergine annunciata\". Alcuni dettagli illusionistici poi, come i piedi dei santi che \"sporgono\" verso lo spettatore oltre il confine del gradino, derivano dalle ricerche spaziali nord-italiane, come quelle di Andrea Mantegna.\nLa verit\u00e0 ottica \u00e8 inseguita con caparbiet\u00e0 fin nei dettagli pi\u00f9 minuti, come nelle perline sulla mitria di Benedetto, nelle ciliegie brillanti come gemme che il Bambino prende dalle mani della madre, o nelle perle del rosario ai piedi della Vergine.\nIl significato della frutta tra le mani del Bambino rimanda al Peccato originale (la pesca/pomo) e alla Passione (le ciliegie rosse come il sangue). Inoltre il Bambino ha al collo un pendente di corallo rosso, antichissimo amuleto apotropaico per i bambini, che si ritrova anche nelle opere di Piero della Francesca e di altri artisti del XV secolo. Anche le rose bianche e rosse della corona, che due angioletti stanno posando sulla testa della Vergine, hanno un significato simbolico e rimandano rispettivamente alla purezza verginale e al martirio di Cristo.\nLa mano offerente della Vergine \u00e8 il centro di tutta la composizione e l'apertura a corolla delle dita e la flessione del pollice suggeriscono un moto rotatorio che rompe la staticit\u00e0 della scena, coinvolgendo lo spettatore. Il gesto inoltre si lega perfettamente con quello del Bambino, sincronizzando le due figure (si veda anche l'allineamento leggermente inclinato delle teste) in un affettuoso dialogo madre-figlio.\nLa figura della Vergine, con il pesante mantello che avvolge lei e il figlio, crea una massa di volume semplificato geometricamente che, sebbene riprenda esempi fiamminghi come Jan van Eyck, rimanda alla spazialit\u00e0 italiana dei grandi maestri del Rinascimento, come Masaccio filtrato da Piero della Francesca. L'ovale creato dal manto venne definito da Roberto Longhi una \"finissima campana di cristallo terso\"."}
{"id": "2848185", "revid": "824274", "url": "https://it.wikipedia.org/wiki?curid=2848185", "title": "Torneo di Wimbledon 1953 - Singolare femminile", "text": "Maureen Connolly ha battuto in finale Doris Hart 8\u20136 7\u20135."}
{"id": "2848189", "revid": "196390", "url": "https://it.wikipedia.org/wiki?curid=2848189", "title": "Galleria regionale (Messina)", "text": ""}
{"id": "2848193", "revid": "824274", "url": "https://it.wikipedia.org/wiki?curid=2848193", "title": "Torneo di Wimbledon 1952 - Singolare femminile", "text": "Maureen Connolly ha battuto in finale Louise Brough 7\u20135 6\u20133."}
{"id": "2848195", "revid": "640277", "url": "https://it.wikipedia.org/wiki?curid=2848195", "title": "Full-sky Astrometric Mapping Explorer", "text": "Il Full-sky Astrometric Mapping Explorer o FAME era un satellite artificiale per astrometria che avrebbe dovuto determinare con una precisione senza precedenti le posizioni, le distanze ed i movimenti di 40 milioni di stelle situate nella Via Lattea nelle nostre vicinanze.\nStoria.\nIl satellite avrebbe dovuto essere progettato e gestito dall'Osservatorio navale degli Stati Uniti (USNO) e varie altre istituzioni nel quadro del programma MIDEX (programma di missioni di media importanza e priorit\u00e0) della NASA, il lancio del satellite era previsto per il 2004.\nNel gennaio 2002 la NASA ha annullato inaspettatamente la missione, essenzialmente a causa del lievitarsi del prezzo salito da 160 milioni di dollari a 220 milioni di dollari.\nObiettivi.\nIl satellite avrebbe dovuto misurare le posizioni delle stelle con un errore di meno di 50 micro arcosecondi. I dati raccolti da questo satellite avrebbe dovuto permettere agli astronomi di determinare accuratamente la distanza di tutte le stelle della galassia esistenti nel raggio di una sfera di 1.000 anni luce attorno al Sole, scoprire pianeti di grande massa e sistemi planetari, e misurare la quantit\u00e0 di materia oscura presente nella galassia per mezzo della sua influenza sui movimenti stellari."}
{"id": "2848197", "revid": "1214201", "url": "https://it.wikipedia.org/wiki?curid=2848197", "title": "Marcus Sahlman", "text": "Carriera.\nClub.\nSahlman \u00e8 stato il terzo portiere quando H\u00e5kan Svensson occupava il posto da titolare all'Halmstad. Quando Svensson \u00e8 passato per\u00f2 all', \u00e8 stato promosso a seconda scelta per il ruolo. Ha debuttato in Allsvenskan il 21 luglio 2004, ma come attaccante invece che come portiere, per sfruttare i suoi centimetri nel finale di partita sul campo del . La stessa mossa \u00e8 stata ripetuta poche settimane pi\u00f9 tardi, il 9 agosto in casa contro l'. L'esordio come portiere \u00e8 avvenuto nel 2006, quando ha giocato la met\u00e0 degli incontri di campionato di quell'anno, mentre Conny Johansson ha giocato la restante parte.\nQuando Magnus Bahne \u00e8 stato acquistato nel 2007, Sahlman ha richiesto di essere ceduto per giocare in prima squadra: ha effettuato cos\u00ec un provino con l'AGOVV Apeldoorn, nei Paesi Bassi, ma non ha ottenuto un contratto. Successivamente, a met\u00e0 stagione, \u00e8 passato in prestito al Trelleborg. Nel 2008, per l'assenza di Magnus Bahne, ha giocato tutti gli incontri fino all'inizio del . Al termine della manifestazione, ha perso il posto in squadra.\nIl 2 luglio 2008, \u00e8 stato riportato che Sahlman stava sostenendo un provino con il Troms\u00f8, in Norvegia. Il 13 luglio 2008, il Troms\u00f8 ne ha confermato l'ingaggio ed il giorno seguente anche l'Halmstad ha ufficializzato la cessione. Ha firmato un contratto triennale, a partire dal 1\u00ba gennaio 2009, a parametro zero. Nel frattempo, l'Halmstad ne ha confermato la cessione in prestito, nuovamente al Trelleborg. Contemporaneamente, il portiere Johan Dahlin (all'epoca in prestito al Trelleborg) \u00e8 tornato al Lyn.\nIl 21 novembre 2013, il Troms\u00f8 ha annunciato che il calciatore era libero di trovarsi una squadra, nell'ottica di abbattere i costi di gestione del club, appena retrocesso nella 1. divisjon. Il 31 luglio 2014, venne reso noto che Sahlman aveva rescisso il contratto che lo legava al Troms\u00f8. Pass\u00f2 allora all'IFK Norrk\u00f6ping. Il 28 luglio 2015 rescisse il contratto che lo legava al club.\nL'8 agosto 2015 venne ingaggiato dall'Halmia. Si ritir\u00f2 a gennaio 2016."}
{"id": "2848201", "revid": "1442080", "url": "https://it.wikipedia.org/wiki?curid=2848201", "title": "Torneo di Wimbledon 1951 - Singolare femminile", "text": "Doris Hart ha battuto in finale Shirley Fry 6\u20131 6\u20130."}
{"id": "2848205", "revid": "767487", "url": "https://it.wikipedia.org/wiki?curid=2848205", "title": "Torneo di Wimbledon 1950 - Singolare femminile", "text": "Louise Brough ha battuto in finale Margaret duPont 6\u20131 3\u20136 6\u20131."}
{"id": "2848210", "revid": "767487", "url": "https://it.wikipedia.org/wiki?curid=2848210", "title": "Torneo di Wimbledon 1949 - Singolare femminile", "text": "Louise Brough ha battuto in finale Margaret duPont 10\u20138 1\u20136 10\u20138."}
{"id": "2848213", "revid": "594360", "url": "https://it.wikipedia.org/wiki?curid=2848213", "title": "Cho Yong-pil", "text": "Carriera.\n1950\u20131968: Origini.\nCho Yong-pil nacque a Hwaseong, Gyeonggi, nella Corea del Sud, nel 1950. All'et\u00e0 di sette anni ascolt\u00f2 per la prima volta, per caso, Ray Charles suonare l'armonica a bocca. Egli rimase la sua pi\u00f9 importante influenza musicale.\n1969\u20131971: Periodo Atkins e Five Fingers.\nNel 1969, form\u00f2 una band di nome Atkins (Aeteukinjeu, \uc560\ud2b8\ud0a8\uc988), di ispirazione country ed occidentale, ed arriv\u00f2 a suonare per l'esercito statunitense stanziato in Corea. In seguito agli Atkins, fu la volta dei Five Fingers (Hwaibeu Pinggeoseu, \ud654\uc774\ube0c \ud551\uac70\uc2a4), sempre di ispirazione occidentale ma questa volta influenzati dalla musica dei neri d'America.\n1971: Kim Trio.\nFu nel 1971 che Cho ricevette una spinta fondamentale verso la musica rock, quando si un\u00ec al gruppo rock Kim Trio (Kim Teurio, \uae40\ud2b8\ub9ac\uc624).\n1980-1992: Successo commerciale.\nNel 1975 Cho debutt\u00f2 come artista solista, pubblicando il singolo \"Dorawayo Busanhange\" (\ub3cc\uc544\uc640\uc694 \ubd80\uc0b0\ud56d\uc5d0, \"Come Back to Busan Port\") che lo port\u00f2 sotto l'attenzione dei media nazionali e che, successivamente, fece successo anche in Giappone. Cho, infatti, registr\u00f2 anche una versione giapponese della canzone, e la cant\u00f2 in concerto nel paese del sol levante. Nel 1980 fu pubblicato il suo primo album, \"Chang bakkui yeoja\" (\ucc3d \ubc16\uc758 \uc5ec\uc790, \"The Woman outside the Window\").\n1992-presente: Declino commerciale e concerti.\nIl declino commerciale di Cho, insieme a quello generale della musica trot, si ebbe quando debuttarono in Corea i Seo Taiji and Boys, gruppo pop che diede inizio ad un'epoca di musica dance, ripresa da innumerevoli nuovi giovani artisti e boy band. Gli album di Cho pubblicati dopo il 1992 iniziarono ad avere vendite scarse e poco successo, tanto che il cantante arriv\u00f2 a ritirarsi dagli schermi televisivi.\nTuttavia, ci\u00f2 gli diede la possibilit\u00e0 di dedicare tempo maggiore ai concerti live. Nel 1993, ad un suo concerto a Pusan si presentarono pi\u00f9 di un milione di persone, stabilendo un record per la Corea del Sud. Nel 2005 Cho cant\u00f2 anche in concerto a Pyongyang, la capitale della Corea del Nord, un evento estremamente raro per un cantante sudcoreano. In media, Cho partecipa ancora a circa 30 concerti l'anno."}
{"id": "2848214", "revid": "767487", "url": "https://it.wikipedia.org/wiki?curid=2848214", "title": "Torneo di Wimbledon 1948 - Singolare femminile", "text": "Louise Brough ha battuto in finale Doris Hart 6\u20133 8\u20136."}
{"id": "2848215", "revid": "1442080", "url": "https://it.wikipedia.org/wiki?curid=2848215", "title": "Torneo di Wimbledon 1947 - Singolare femminile", "text": "Margaret Osborne ha battuto in finale Doris Hart 6\u20132 6\u20134."}
{"id": "2848224", "revid": "767487", "url": "https://it.wikipedia.org/wiki?curid=2848224", "title": "Torneo di Wimbledon 1946 - Singolare femminile", "text": "Pauline Betz ha battuto in finale Louise Brough 6\u20132 6\u20134."}
{"id": "2848231", "revid": "256896", "url": "https://it.wikipedia.org/wiki?curid=2848231", "title": "Madonna col Bambino benedicente e un francescano in adorazione", "text": "La Madonna col Bambino benedicente e un francescano in adorazione, che ha sul verso un Cristo in piet\u00e0, \u00e8 un dipinto tempera grassa su tavola (16x11,9\u00a0cm) di Antonello da Messina, databile al 1465-1470 e conservato nel Museo regionale di Messina.\nStoria.\nL'opera, riconosciuta come di Antonello solo nel 2003, faceva parte della collezione privata berlinese di Wilhelm Soldan dal 1930, e venne venduta, nel 2003 appunto, a un'asta di Christie's alla Regione Siciliana, che la destin\u00f2 al museo messinese.\nSi tratta certamente, viste le dimensioni, di un'opera creata per la devozione privata, probabilmente un'effigie destinata alla cella di un frate, come farebbe pensare l'iconografia. La datazione si basa su valutazioni stilistiche, che rimandano a poco prima del soggiorno dell'artista a Venezia (1474-1476), tra il 1465 e il 1474.\nDescrizione e stile.\nIl recto mostra la Vergine in piedi ritratta fino alla vita, con il Bambino in braccio che benedice un frate francescano inginocchiato a sinistra. Notevoli sono le affinit\u00e0 tra questa Madonna e il tipo della \"Madonna Salting\" nella National Gallery di Londra. In primo piano si trova una balaustra, derivata dall'esempio fiammingo, che suggerisce la profondit\u00e0 spaziale e d\u00e0 volumetria alle figure. Spicca nella rappresentazione soprattutto il voluminoso panneggio del manto rosato della Vergine, su cui la luce si riflette con complesse varianti con pieghe che sembrano accartocciate nella carta.\nIl verso mostra la testa di Cristo in piet\u00e0 entro un traforo marmoreo illusionistico, di stile gotico-catalano, che pure rimanda all'esempio fiammingo. Questo lato della tavoletta \u00e8 molto pi\u00f9 consumato e ci\u00f2 deriva, come fece notare Federico Zeri per un'altra tavoletta simile di Antonello conservata in una collezione privata newyorkese, dall'usanza di baciare l'effigie del Salvatore dopo la preghiera.\nSu entrambi i lati le aureole sembrano dischi in legno traforato, come si ritrova anche in opere come l\"'Annunciazione\" di Siracusa e che deriva forse dall'esempio di Colantonio (\"San Francesco consegna la regola\")."}
{"id": "2848232", "revid": "2091899", "url": "https://it.wikipedia.org/wiki?curid=2848232", "title": "Murder Party (miniserie televisiva)", "text": "Murder Party (\"Petits meurtres en famille\") \u00e8 una miniserie televisiva francese del 2006. La fiction, composta da quattro episodi, \u00e8 ispirata al romanzo \"Il Natale di Poirot\" di Agatha Christie, ed \u00e8 incentrata sulle indagini riguardo all'omicidio di un tirannico capofamiglia.\nI personaggi degli investigatori Larosi\u00e8re e Lampion sono protagonisti della successiva serie \"Little Murders by Agatha Christie\" (\"Les Petits Meurtres d'Agatha Christie\") (2009), sempre interpretati da Antoine Dul\u00e9ry e Marius Colucci.\nTrama.\nFrancia, 1939. Per festeggiare il suo settantesimo compleanno, il tirannico uomo d'affari Simon Le Tescou riunisce al suo castello la famiglia, che lo detesta. Dopo cena si sente un urlo, e il suo cadavere viene ritrovato nello studio, rimasto per\u00f2 chiuso a chiave. Viene chiamato ad indagare il veterano commissario Larosi\u00e8re, assistito dal giovane ispettore Lampion, e tutti i parenti, domestici e invitati risultano in qualche modo sospetti.\nMessa in onda.\nLe quattro parti della miniserie sono stati trasmessi:"}
{"id": "2848239", "revid": "149587", "url": "https://it.wikipedia.org/wiki?curid=2848239", "title": "Truscolo di Paugnano", "text": ""}
{"id": "2848243", "revid": "384917", "url": "https://it.wikipedia.org/wiki?curid=2848243", "title": "Murder party", "text": ""}
{"id": "2848248", "revid": "486946", "url": "https://it.wikipedia.org/wiki?curid=2848248", "title": "Studi cinematografici", "text": ""}
{"id": "2848250", "revid": "307923", "url": "https://it.wikipedia.org/wiki?curid=2848250", "title": "Cerekvice", "text": ""}
{"id": "2848251", "revid": "486946", "url": "https://it.wikipedia.org/wiki?curid=2848251", "title": "Studios cinematografici", "text": ""}
{"id": "2848252", "revid": "599013", "url": "https://it.wikipedia.org/wiki?curid=2848252", "title": "Chleby", "text": ""}
{"id": "2848260", "revid": "729019", "url": "https://it.wikipedia.org/wiki?curid=2848260", "title": "Centrale nucleare di Loviisa", "text": "La centrale nucleare di Loviisa (in finlandese Loviisan ydinvoimalaitos) \u00e8 una centrale nucleare finlandese situata presso la citt\u00e0 di Loviisa. La centrale possiede due reattori VVER di stampo sovietico (ma radicalmente differenti dagli omologhi in fatto di sistemi di sicurezza) da 488 MW ognuno. Per la sua peculiarit\u00e0 di essere un reattore sovietico con strumentazioni e sistemi americani, le \u00e8 stato dato l'appellativo di \"\".\nL'impianto \u00e8 la possibile localizzazione del sesto reattore nucleare finlandese, reattore che potrebbe fornire teleriscaldamento per buona parte della regione (questo progetto per\u00f2 ha un costo iniziale molto maggiore, dovendo creare tutta la rete di trasporto del calore)"}
{"id": "2848261", "revid": "36426", "url": "https://it.wikipedia.org/wiki?curid=2848261", "title": "San Francesco consegna la regola", "text": ""}
{"id": "2848262", "revid": "297802", "url": "https://it.wikipedia.org/wiki?curid=2848262", "title": "Alice Bag Band", "text": ""}
{"id": "2848263", "revid": "24823", "url": "https://it.wikipedia.org/wiki?curid=2848263", "title": "PalaCampanara", "text": "Il \"Padiglione D\" della fiera di Pesaro, dal 2018 intitolato a Nino Pizza, ma conosciuto anche come PalaCampanara o PalaFiera \u00e8 un'arena coperta di Pesaro.\nAttualmente casa dell'Italservice Calcio a 5, in passato ha ospitato gli incontri casalinghi della Robursport Volley Pesaro e del Volley Pesaro.\nQuesto impianto ha sostituito quello del PalaDionigi che \u00e8 stato fino al 2008-2009 il terreno di gioco della Robursport Volley Pesaro.\nIl palazzetto si trova nel quartiere fieristico della citt\u00e0 di Pesaro (situato nel quartiere Campanara da cui il nome), vicino alla pi\u00f9 nota Adriatic Arena."}
{"id": "2848264", "revid": "599013", "url": "https://it.wikipedia.org/wiki?curid=2848264", "title": "Chlum", "text": ""}
{"id": "2848272", "revid": "1793900", "url": "https://it.wikipedia.org/wiki?curid=2848272", "title": "Alagnak", "text": "L'Alagnak \u00e8 un fiume di 127\u00a0km dell'Alaska.\nGeografia.\nIl fiume trae la sua origine dal Lago Kukaklek e sfocia nel fiume Kvichak di cui \u00e8 tributario. Il suo bacino idrografico si estende su una superficie di 3.600\u00a0km\u00b2."}
{"id": "2848273", "revid": "307923", "url": "https://it.wikipedia.org/wiki?curid=2848273", "title": "Chlum\u010dany", "text": ""}
{"id": "2848274", "revid": "767487", "url": "https://it.wikipedia.org/wiki?curid=2848274", "title": "Cemal Nalga", "text": ""}
{"id": "2848276", "revid": "580", "url": "https://it.wikipedia.org/wiki?curid=2848276", "title": "Insurrezione di Matera", "text": "L'insurrezione di Matera fu un episodio accaduto durante la seconda guerra mondiale in Italia. Avvenne il 21 settembre 1943; nel corso degli scontri con i militari tedeschi persero la vita 26 persone di cui 18 civili. Fu la prima citt\u00e0 del Mezzogiorno a insorgere contro il nazifascismo.\nContesto storico.\nSubito dopo l'armistizio di Cassibile dell'8 settembre 1943, i fascisti abbandonarono il palazzo della Milizia Volontaria per la Sicurezza Nazionale che fu temporaneamente occupato dai soldati tedeschi appartenenti al Primo Battaglione della Prima Divisione Paracadutisti e capeggiati dal maggiore Wolf Werner Graf von der Schulenburg, che in un rapporto redatto dal capitano inglese R.L. Stayer per conto del War Crime Group di Padova, verr\u00e0 inserito in un elenco di nazisti da \"rintracciare e catturare\" in quanto responsabile della strage di Matera e dell'eccidio di Pietransieri, un'altra strage compiuta dall'esercito tedesco il 21 novembre 1943 nel comune di Roccaraso.\nDurante gli ultimi giorni di permanenza dei tedeschi in citt\u00e0, la popolazione materana divenne sempre pi\u00f9 esasperata dai saccheggi e dai soprusi compiuti dagli invasori che si preparavano alla ritirata.\nCon il passare dei giorni la situazione si fece sempre pi\u00f9 tesa e cominciarono i rastrellamenti e gli arresti di civili e militari rinchiusi dai tedeschi nel Palazzo della Milizia, tra cui Natale Farina e Pietro Tataranni, due soldati materani di ritorno dal fronte arrestati il 21 settembre.\nLa scintilla che fece precipitare una situazione di gi\u00e0 alta tensione avvenne nel primo pomeriggio dello stesso giorno, quando ci fu un conflitto a fuoco tra due militari italiani e due soldati tedeschi che si trovavano in una gioielleria, in cui ebbero la peggio questi ultimi due. I testimoni dell'episodio, sapendo di rischiare una dura rappresaglia, cercarono di nascondere i due cadaveri ma non serv\u00ec perch\u00e9 i nazisti insospettiti da strani movimenti si accorsero di quanto accaduto. Subito dopo un militare austriaco che si trovava in una sala da barba fu accoltellato da un altro cittadino materano, Emanuele Manicone, che appena compiuto il gesto corse per le strade per chiamare a raccolta i suoi concittadini affinch\u00e9 corressero alle armi.\nSeguirono circa tre ore di violenta guerriglia; il sottotenente Francesco Paolo Nitti per proteggere la cittadinanza decise di armare sia i militari che i civili dislocandoli in varie zone strategiche della citt\u00e0, tra cui la Prefettura; ne seguirono diversi conflitti a fuoco in cui persero la vita i civili Eustachio Guida, Francesco Paolo Loperfido ed Eustachio Paradiso, oltre ad Antonio Lamacchia, un pastore ucciso gi\u00e0 la mattina del 21 nelle campagne a sud della citt\u00e0. Dal campanile della chiesetta della Mater Domini un cittadino materano, Nicola Di Cuia, fece fuoco sui nemici impedendo loro di avvicinarsi alla Prefettura, e numerosi furono i casi di cittadini intervenuti spontaneamente contro il nemico. Nei pressi della caserma della Guardia di Finanza vi furono altri lunghi momenti di guerriglia, con i finanzieri accorsi in aiuto dei cittadini materani; rimasero uccisi il finanziere Vincenzo Rutigliano (insignito della medaglia di bronzo al valore militare e a cui \u00e8 dedicata l'attuale caserma cittadina della Guardia di Finanza), il civile Emanuele Manicone, che nel frattempo era stato incaricato dai finanzieri di guardia al magazzino centrale di chiamare i rinforzi presso il Comando, ed il farmacista Raffaele Beneventi che si trovava dietro la finestra della sua abitazione posta nei pressi della caserma della Guardia di Finanza e fu colpito dalle raffiche di mitragliatrice dei tedeschi.\nGli invasori assediarono anche il palazzo dell'elettricit\u00e0 per lasciare la citt\u00e0 al buio e nelle operazioni di occupazione uccisero i civili Raoul Papini, Pasquale Zigarelli, Michele e Salvatore Frangione e ferirono Mirko Cairola.\nLa strage di Matera.\nTuttavia il peggio doveva ancora accadere, infatti immediatamente prima di abbandonare la citt\u00e0 i nazisti fecero saltare in aria il Palazzo della Milizia, ormai divenuto una prigione, con al suo interno sedici persone tra civili e militari, delle quali solo una si salv\u00f2. Dopo la strage, conosciuta anche come strage della milizia, furono recuperati i corpi di tredici persone, di cui dieci identificate, ma la testimonianza dell'unico superstite porter\u00e0 a stabilire che le vittime dell'esplosione furono complessivamente quindici.\nL'insurrezione del popolo materano imped\u00ec ai tedeschi in ritirata di radere al suolo molti palazzi della citt\u00e0, ed evit\u00f2 inoltre il bombardamento sulla citt\u00e0 da parte degli alleati, che giunsero a Matera provenienti da sud immediatamente dopo quella tragica giornata.\nMonumenti.\nA ricordo degli avvenimenti nella citt\u00e0 sono stati eretti vari monumenti: un cippo in marmo nei pressi del palazzo della Milizia, una lapide in via Cappelluti sulla facciata laterale della Camera di commercio dove era la sede della Guardia di Finanza, una lapide in via Lucana dove vi era il palazzo della Societ\u00e0 Elettrica, ed infine una lapide sulla facciata laterale del palazzo del Governo recante la scritta: \nInoltre davanti al palazzo comunale \u00e8 stato realizzato il monumento alla resistenza per Matera, composto da sei sculture bronzee eseguite dall'artista Vittorio Basaglia; infine il campo sportivo cittadino, all'epoca intitolato a Luigi Razza, fu ribattezzato stadio XXI Settembre per ricordare questa drammatica giornata.\nStrade della citt\u00e0 portano il nome delle vittime dell'insurrezione.\nOnorificenze.\nMedaglia d'oro al valor civile.\nIl 19 agosto 2016 \u00e8 stata conferita alla citt\u00e0 la Medaglia d'oro al valor civile, consegnata dal Presidente della Repubblica Sergio Mattarella durante una cerimonia svoltasi al Quirinale il 17 novembre 2016.\nMedaglia d'argento al valor militare.\nIn virt\u00f9 dei sacrifici della popolazione, la citt\u00e0 di Matera \u00e8 stata insignita della Medaglia d'argento al valor militare. Tale onorificenza venne conferita il 21 settembre 1966 dal Ministro della Difesa Roberto Tremelloni e consegnata tre anni dopo dal suo successore Luigi Gui, il quale decor\u00f2 della medaglia il gonfalone della citt\u00e0 e scopr\u00ec una lapide con l'iscrizione:\nMedaglia di bronzo al valor militare.\nVincenzo Rutigliano 41 anni, militare della Guardia di Finanza, ucciso dai tedeschi durante i combattimenti."}
{"id": "2848278", "revid": "767487", "url": "https://it.wikipedia.org/wiki?curid=2848278", "title": "Tibor Selymes", "text": "Carriera.\nClub.\nCresciuto nelle giovanili del Brasov, debutt\u00f2 in prima squadra nel 1987 e, nel 1990, \u00e8 passato alla Dinamo Bucarest, club con cui gioc\u00f2 tre anni.\nDopo varie esperienze in Belgio e Cipro, nel 2005 decide di ritirarsi e intraprendere la carriera da allenatore.\nNazionale.\nConta 42 presenze con la , con la quale ha disputato le fasi finali del Campionato mondiale di calcio 1994, del Campionato europeo di calcio 1996 e del Campionato mondiale di calcio 1998."}
{"id": "2848279", "revid": "29244", "url": "https://it.wikipedia.org/wiki?curid=2848279", "title": "Vampyroteuthis", "text": ""}
{"id": "2848280", "revid": "29244", "url": "https://it.wikipedia.org/wiki?curid=2848280", "title": "Vampyroteuthidae", "text": ""}
{"id": "2848281", "revid": "29244", "url": "https://it.wikipedia.org/wiki?curid=2848281", "title": "Vampyromorphida", "text": ""}
{"id": "2848282", "revid": "149587", "url": "https://it.wikipedia.org/wiki?curid=2848282", "title": "Ucagne (Canale d'Isonzo)", "text": ""}
{"id": "2848283", "revid": "99359201", "url": "https://it.wikipedia.org/wiki?curid=2848283", "title": "Vincenzo Andriani", "text": "Studi.\nFu autore di studi e ricerche inerenti alle scoperte effettuate nella sua citt\u00e0 e nel territorio. All'archeologia, alla numismatica e all'epigrafia si dedic\u00f2 con passione, ma con formazione da dilettante. \nStudioso del dialetto mesopotamico, fu citato nel \"Bollettino Archeologico Napoletano\" in merito a un ritrovamento di \"patera capuana\", sulla quale comparivano scritte mesopotamiche da lui stesso analizzate.\nScambi\u00f2 diverse epistole di aggiornamento sulla progressione di analisi e lavoro sulla decifrazione di geroglifici mesopotamici con il sacerdote Don Giovanni Padalino.\nL'Andriani lasci\u00f2 anche notizie storiche inedite sul Santuario di Maria SS. di Belvedere di Carovigno, relative al dipinto della Madonna, del quale, insieme a un altro storico, sostenne che fu realizzato da seguaci del cristianesimo in fuga a causa dell'editto del 726 dell'imperatore Isaurico.\nRiconoscimenti.\nA suo nome \u00e8 intitolata la scuola dell'infanzia presso Carovigno, suo paese natale, in memoria dei suoi studi."}
{"id": "2848284", "revid": "599013", "url": "https://it.wikipedia.org/wiki?curid=2848284", "title": "Contea di St. Fran\u00e7ois", "text": ""}
{"id": "2848287", "revid": "1793900", "url": "https://it.wikipedia.org/wiki?curid=2848287", "title": "Alatna (fiume)", "text": "L'Alatna \u00e8 un fiume di 300\u00a0km dell'Alaska.\nGeografia.\nIl fiume trae la sua origine dal Lago Gaedake nelle Endicott Mountains e sfocia nel fiume Koyukuk di cui \u00e8 tributario."}
{"id": "2848295", "revid": "599013", "url": "https://it.wikipedia.org/wiki?curid=2848295", "title": "Chl\u00edstov", "text": ""}
{"id": "2848297", "revid": "1573940", "url": "https://it.wikipedia.org/wiki?curid=2848297", "title": "Octopodiformes", "text": "Octopodiformes \u00e8 un superordine di molluschi cefalopodi."}
{"id": "2848298", "revid": "110157", "url": "https://it.wikipedia.org/wiki?curid=2848298", "title": "Chlistov", "text": "Chlistov \u00e8 un comune della Repubblica Ceca facente parte del distretto di Klatovy, nella regione di Plze\u0148."}
{"id": "2848300", "revid": "287204", "url": "https://it.wikipedia.org/wiki?curid=2848300", "title": "Chlumcany", "text": ""}
{"id": "2848301", "revid": "486946", "url": "https://it.wikipedia.org/wiki?curid=2848301", "title": "Australian and New Zealand Army Corps", "text": ""}
{"id": "2848307", "revid": "1573940", "url": "https://it.wikipedia.org/wiki?curid=2848307", "title": "Octopoda", "text": "Octopoda \u00e8 un ordine di molluschi cefalopodi, noti comunemente come polpi o piovre ed erroneamente (sotto l'aspetto zoologico) polipi.\nDescrizione.\nAspetto.\nTutte le specie di polpi possiedono 8 braccia (in rare occasioni sono poche pi\u00f9 o meno) meglio chiamate tentacoli (da cui deriva il nome \"Octopoda\", che vuol dire \"Otto braccia\"). Ogni tentacolo \u00e8 provvisto di ventose, sono in genere due file, ma nel caso di alcune specie (come l'\"Eledone moschata\" e l'\"Eledone cirrhosa\") pu\u00f2 essere anche una singola fila. \nI polpi sono provvisti di un becco corneo simile a quello dei pappagalli. A eccezione di alcune specie, i polpi hanno una membrana (pi\u00f9 ampia nelle specie abissali) tra un tentacolo e l'altro.\nLa livrea \u00e8 molto variabile, essa pu\u00f2 cambiare in pochi secondi, grazie a numerosi cromatofori nella pelle. Dunque sono tra gli animali pi\u00f9 abili nel travestimento e mimetizzazione. Tuttavia le specie del sottordine Cirrina (le specie abissali, come \"Opisthoteuthis californiana\") non sono molto abili nel cambiare colore.\nIn generale, la livrea \u00e8 solitamente rossa, rosa, gialla, grigia, marrone. Nelle specie velenose come quelle del genere \"Hapalochlaena\", diventa molto variopinta se qualcosa si avvicina all'animale. \nGli occhi sono spesso piuttosto grandi e la pupilla \u00e8 solitamente orizzontale.\nEssendo del tutto privi di conchiglia, riescono ad assumere varie forme per riuscire a passare pressocch\u00e8 in qualsiasi spazio.\nDimensioni.\nLe specie pi\u00f9 grandi appartengono al genere \"Enteroctopus\", di cui la pi\u00f9 grande \u00e8 la specie tipo \"E. dofleini\", che arriva eccezionalmente a una lunghezza di 4-5 m e a un peso anche di 15 kg. Un'altra specie abbastanza grande \u00e8 l\"'Haliphron atlanticus\", lungo 3,5 m e pesante fino a 7 kg.\nTra le specie pi\u00f9 piccole troviamo quelle del genere \"Benthoctopus\" (da 30 a 58 mm) e \"Thaumoctopus mimicus\" (massimo 60 cm).\nDimorfismo sessuale.\nNon tutte le specie di polpi presentano uno spiccato dimorfismo sessuale. Per\u00f2 \u00e8 molto evidente nelle specie della superfamiglia Argunatoidea, come \"Argonauta argo\", dove le femmine sono parecchie volte pi\u00f9 grandi dei maschi e a volte posseggono una conchiglia. Altre specie dove le femmine raggiungono dimensioni maggiori sono quelle del genere \"Eledone\".\nTuttavia, in alcune specie, sono i maschi a essere notevolmente pi\u00f9 grandi, nel caso delle specie del genere \"Octopus\" e diversi Cirrina, quali i \"Grimpoteuthis\" e \"Opisthoteuthis californiana\", dove i maschi hanno anche un numero maggiore di ventose.\nSi possono distinguere i sessi anche guardando i tentacoli. I maschi posseggono un tentacolo pi\u00f9 lungo degli altri (generalmente \u00e8 il terzo) usato per la riproduzione.\nSpecie nel Mar Mediterraneo.\nNel Mar Mediterraneo sono presenti le seguenti specie:"}
{"id": "2848308", "revid": "287204", "url": "https://it.wikipedia.org/wiki?curid=2848308", "title": "Frankfort (Sudafrica)", "text": ""}
{"id": "2848310", "revid": "281901", "url": "https://it.wikipedia.org/wiki?curid=2848310", "title": "Incirrina", "text": "Incirrina \u00e8 un sottordine di molluschi cefalopodi."}
{"id": "2848311", "revid": "117967060", "url": "https://it.wikipedia.org/wiki?curid=2848311", "title": "Libero Cecchini", "text": "Formazione e attivit\u00e0.\nDiscende da una famiglia di marmisti, motivo per cui frequenta a San Giorgio di Valpolicella la scuola d'arte Paolo Brenzoni, partecipando a mostre d'arte con alcune sculture per le quali riceve alcuni premi. A Verona frequenta il liceo artistico con l'obiettivo di diventare scultore, ma l'architetto Ettore Fagioli, suo professore, lo indirizza verso la Facolt\u00e0 di Architettura del Politecnico di Milano, dove si laurea nel novembre 1944. Si iscrive nell'albo degli architetti di Verona. e lavora alla ricostruzione dei ponti di Verona distrutti durante la ritirata tedesca dal nord Italia. Queste attivit\u00e0 furono sviluppate in collaborazione alla Sopraintendenza ai Monumenti di Verona, per la quale lavora fino al 1966. In questo primo periodo contribuisce anche alla realizzazione di piani urbanistici per la ricostruzione del secondo dopoguerra. Dal 1966 si dedica principalmente all'attivit\u00e0 di libero professionista, realizzando anche importanti opere di edilizia pubblica, quali la camera di commercio di Verona e gli uffici finanziari di Verona, la Sala Congressi a Garda, ma anche scuole, case popolari e per anziani, oltre che edilizia privata come il negozio Principe in via Mazzini a Verona. Continua comunque a svolgere l'attivit\u00e0 di scultore, realizzando opere il marmo, in bronzo e in legno.\nNel 1996 fonda con il figlio lo Studio Libero e Vittorio Cecchini Architetti Associati, che partecipa a numerose competizioni nazionali e internazionali.\nNelle sue opere si possono distinguere il plasticismo materico di Le Corbusier associato alla spazialit\u00e0 di Ludwig Mies van der Rohe, mentre la sua posizione nei confronti del rapporto natura/storia/architettura che si avvicina all'organicismo di Wright e di Aalto.\nCamera di commercio di Verona.\nDal 1965 al 1968 progetta e realizza la sede della Camera di commercio di Verona in corso Porta Nuova, importante edificio pluripiano di stile moderno e razionalista posto vicino alla monumentale Porta Nuova di Michele Sanmicheli, principale porta rinascimentale delle Mura urbane di Verona. La facciata modernissima e razionalista dell'edificio si contrappone al complesso classico della Porta Civica e reinterpretra la forza espressiva delle vestigia monumentali veronesi nel linguaggio architettonico moderno. All'interno di questo edificio pubblico si trovano gli uffici provinciali della \"Camera di Commercio\", una serie di sale per conferenze e un grande salone per \"Borsa Merci\" sul quale si affacciano all'interno i diversi piani del complesso edilizio.\nRestauri archeologici e architettonici.\nDagli anni ottanta realizza importanti progetti di restauro monumentale e archeologico, da menzionare in particolare quelli relativi ai lavori della Basilica di San Zeno, di Porta Leoni, di Palazzo Forti e degli Scavi Scaligeri con criteri di recupero edilizio avanzati basati sulla carta di Venezia (carta internazionale del restauro) elaborata nel 1964 dal Soprintendente di Verona Piero Gazzola e da una \u00e9quipe di esperti internazionali..\nIl recupero degli Scavi Scaligeri alla base del palazzo del Tribunale di piazza Dante fu realizzato da Cecchini verso la fine degli anni settanta per dare un assetto definitivo ai numerosi resti archeologici presenti nelle fondazioni del \"Palazzo del Tribunale\". Questo era infatti un luogo importante nel periodo Romano (a breve distanza dal Foro romano, attuale Piazza delle Erbe), sia in quello medievale. All'inizio degli anni ottanta Cecchini effettu\u00f2 un sistematico scavo archeologico per recuperare le strutture meglio conservate e pi\u00f9 significative (\"strada romana con fognatura, domus romana con pavimenti a mosaico, abside di chiesa del V secolo\"). Furono costruiti degli obl\u00f2 per rendere visibile parte dell'interno, adibito a spazio espositivo interrato.\nNella Abbazia di San Zeno Libero Cecchini restaur\u00f2 il chiostro e ricostru\u00ec zone consistenti comprese fra la Torre merlata e il chiostro, fornendo di ogni lavoro svolto una documentazione storico-critica rigorosa, basata su studi documentali sistematici.\nI restauri all'Abbazia di San Zeno seguirono la campagna di scavi condotti dall'archeologo inglese Peter Hudson dal 1983 sotto l'egida della Soprintendenza Archeologica del Veneto. Fra i recuperi del complesso abbaziale progettati e diretti da Libero Cecchini\nsi ricordano il restauro del \"chiostro duecentesco\" (1984), il restauro della \"Chiesa di San Procolo\" (1985-88), il restauro della \"Torre Merlata\" e \"Palazzo Abbaziale\" (1987-1992) e la ricostruzione della \"Libreria del monastero\" (1994-2000)..\nCittadella Museale di Cagliari - Castello e complesso fortificato.\nLa Cittadella Museale di Cagliari fu realizzata dal 1956-79 all'interno dell'ex Castello del centro storico di Cagliari. Si tratta di un complesso fortificato costruito dalla \"Repubblica Marinara di Pisa\" in epoca medioevale, ristrutturato dagli Spagnoli con strutture bastionate nel Rinascimento, usato dai Sabaudi come \"Arsenale\" del Regno di Sardegna. A seguito di alcuni bombardamenti avvenuti nella II guerra mondiale, furono nel dopoguerra avviati i lavori di restauro su progetto degli architetti Piero Gazzola e Libero Cecchini che curarono anche la direzione artistica dei lavori. Questo recupero ha permesso di sistemare nel complesso fortificato ampio 15000 m\u00b2 un gruppo di importanti musei che formano la \u2018'Cittadella Museale'\u2019 di Cagliari. Il complesso ospita il \"Museo Archeologico Nazionale\", il \"Museo Etnografico\", la \"Pinacoteca\", \"Il Museo d'Arte Siamese (Collezione Cardu)\", l' \"Istituto di Archeologica Sarda\" e altri spazi per \"Biblioteca\", mostre temporanee e servizi ricettivi.\nUffici finanziari di Verona.\nNella seconda met\u00e0 degli anni '60 Libero Cecchini progett\u00f2 e realizz\u00f2 gli uffici finanziari di Verona lungo il fiume Adige vicino alle mura comunali di Verona e alla tomba di Giulietta. \u00c8 un grande complesso formato da quattro edifici di cinque piani collegati da una galleria sopraelevata pedonale, con una sequenza di cortili, volumi e spazi aperti. L'idea-base del progetto nacque da uno studio storico dell'area, nella quale in epoca romana c'era un edificio per esercitazioni sportive e militari e un porto fluviale.\nGli edifici pluripiani hanno struttura in cemento armato, con una serie di facciate rivestite in pietra veronese e caratterizzate dalla sequenza delle finestre ritmicamente ripetute in serie continua. Questi elementi architettonici sono un'interpretazione con linguaggio moderno e razionalista, di elementi caratteristici dell'edilizia storica veronese.\nRiconoscimenti.\nL'architetto veronese ha ricevuto nella sua vita numerosi riconoscimenti e premi:"}
{"id": "2848312", "revid": "1543377", "url": "https://it.wikipedia.org/wiki?curid=2848312", "title": "Alsek", "text": "L'Alsek \u00e8 un fiume del Nord America nord-occidentale.\nGeografia.\nIl fiume nasce sui Monti Sant'Elia nello Yukon, dalla confluenza dei fiumi Kaskawulsh, Dusty e Dezadeash, poco a valle del lago Kluane, e durante il suo corso attraversa la Columbia Britannica e l'Alaska sud-orientale prima di sfociare nella Dry Bay (Golfo di Alaska) a circa 80 km a sud di Yakutat. La lunghezza \u00e8 di 250\u00a0km, tra gli affluenti il Tatshenshini e il Dezadeash, con il proprio affluente Aishihik. Del bacino idrografico fanno parte anche alcuni laghi, fra cui il Lago Aishihik e il Lago Dezadeash."}
{"id": "2848315", "revid": "22356", "url": "https://it.wikipedia.org/wiki?curid=2848315", "title": "Osteodermi", "text": ""}
{"id": "2848319", "revid": "339392", "url": "https://it.wikipedia.org/wiki?curid=2848319", "title": "Ostrica ubriaca", "text": ""}
{"id": "2848321", "revid": "330270", "url": "https://it.wikipedia.org/wiki?curid=2848321", "title": "Koopa Paratroopa", "text": ""}
{"id": "2848325", "revid": "697352", "url": "https://it.wikipedia.org/wiki?curid=2848325", "title": "Les collines (Never Leave You)", "text": "Les collines (Never Leave You) \u00e8 un singolo della cantante pop francese Aliz\u00e9e, pubblicato l'8 marzo 2010 dall'etichetta discografica RCA. Il singolo \u00e8 stato diffuso in formato digitale anche in Italia sul negozio online iTunes.\nLa canzone, scritta da Angy Laperdrix, Guillaume de Maria, Julien Galinier e Raphael Vialla, \u00e8 stata estratta come primo singolo dal quarto album di inediti della cantante, \"Une enfant du si\u00e8cle\"."}
{"id": "2848326", "revid": "339392", "url": "https://it.wikipedia.org/wiki?curid=2848326", "title": "Vladimir Semyonov", "text": ""}
{"id": "2848327", "revid": "834", "url": "https://it.wikipedia.org/wiki?curid=2848327", "title": "Kristopher Burton", "text": ""}
{"id": "2848330", "revid": "92723", "url": "https://it.wikipedia.org/wiki?curid=2848330", "title": "Vladimir Novikov", "text": ""}
{"id": "2848332", "revid": "767487", "url": "https://it.wikipedia.org/wiki?curid=2848332", "title": "Muhammad Sayyid Tantawi", "text": "Biografia.\nDal 1996 era Grande Imam di al-Azhar e Shaykh della universit\u00e0 di al-Azhar, considerato il centro principale del sunnismo nell'intero mondo islamico.\n\u00c8 scomparso nel 2010 all'et\u00e0 di 81 anni per una crisi cardiaca durante una visita in Arabia Saudita.\nHanno destato grande interesse e scalpore le sue prese di posizione nel 2009, in cui egli dichiarava \"estraneo al contesto religioso\" l'uso del \"burqa\" e del \"niqab\", sottolineando la validit\u00e0 dell'uso del solo \"hijab\".\nOnorificenze.\n Cavaliere di gran croce dell'Ordine al merito"}
{"id": "2848333", "revid": "767487", "url": "https://it.wikipedia.org/wiki?curid=2848333", "title": "La ragazza di latta", "text": "La ragazza di latta \u00e8 un film del 1970 di Marcello Aliprandi. \u00c8 una pellicola di satira sociale con elementi fantascientifici e costituisce il film d'esordio del regista. \u00c8 stata anche doppiata in spagnolo col titolo \"La Mujer Robot\". Ha vinto il Premio Italia nel 1972 (prima edizione).\nTrama.\nIn una Ravenna apparentemente fantastica, Osvaldo Rossi \u00e8 il giovane funzionario di una potente ditta, la \"Smack O-Mat Corporation\", i cui membri si sono adeguati a ferree regole conformistiche, usando tutti l'identico abbigliamento, portando tutti basettoni \"ottocenteschi\", e viaggiando tutti con lo stesso lussuoso tipo di automobile, prodotta dalla ditta. Osvaldo, al contrario, tenta a tutti i costi di dimostrarsi anticonformista: si muove su pattini a rotelle, non si lascia crescere la barba e passa il tempo libero a giocare con altri pochi amici non conformisti come lui.\nI rapporti con la moglie Teodora non sono dissimili: anch'ella conformista, non manca di criticarlo apertamente per il suo mancato adeguarsi ai canoni della societ\u00e0 in cui vive. Ad un certo punto, Osvaldo conosce una giovane ed attraente donna, in cui crede di scoprire una vera personalit\u00e0 e che gli appare veramente diversa da tutte le altre. Continuando nella sua lotta anticonformista, Osvaldo rifiuta addirittura l'offerta di cogestione della societ\u00e0, avanzatagli dal capo per vincere le sue resistenze.\nIn realt\u00e0, la ragazza \u00e8 un robot ginoide, anch'esso creato dall'onnipresente \"Smack O-Mat Corporation\" col deliberato obiettivo di scardinare le difese del giovane. Quando se ne accorge, Osvaldo, colto da disperato furore, tenta di distruggerla. Quindi, ormai irrimediabilmente sconfitto, accetta l'offerta di cogestire la societ\u00e0, sposa la ragazza e si integra nel sistema.\nCritica.\nIl giudizio dei critici \u00e8 stato completamente diviso, e va da giudizi estremamente positivi: \"un'opera prima che si distingue per originalit\u00e0 e nitore\" (Tullio Kezich), \"originalissimo e anticonformista\" (Roberto Poppi) a tremende stroncature: \"un prodotto terribilmente datato ed ideologicamente alquanto goffo\" (Enrico Lancia, Fabio Melelli), una \"commediola di costume\" (Gianni Canova).\nAmbientazione.\nL'ambientazione a Ravenna d\u00e0 a volte al film caratteristiche peculiari, ed alcuni aspetti della citt\u00e0 pervadono la sceneggiatura.\nAd esempio, in una scena, la \"ragazza di latta\" Sydne Rome bacia la statua del famoso condottiero Guidarello."}
{"id": "2848334", "revid": "884077", "url": "https://it.wikipedia.org/wiki?curid=2848334", "title": "Churchill Cup 2009", "text": "La Churchill Cup 2009 fu la 7\u00aa edizione della Churchill Cup, una competizione internazionale di rugby a 15 organizzata dall'International Rugby Board, con lo scopo di favorire la crescita rugbistica delle squadre dei Paesi del Nord America ( e ), offrendo, al tempo stesso, la possibilit\u00e0 alle nazionali Tier 1 (p. es. ) la possibilit\u00e0 di testare nuovi giocatori con le proprie seconde selezioni, le cosiddette nazionali \"A\".\nL'edizione 2009 venne organizzata dal 9 al 21 giugno negli Stati Uniti d'America e disputata in Colorado. Per la fase a gironi venne utilizzato l'Infinity Park della citt\u00e0 Glendale, mentre per le finali venne utilizzato il Dick's Sporting Goods Park di Commerce City. Rispetto all'edizione precedente, la Scozia A, disputante l'IRB Nations Cup, venne sostituita dall'invitata nazionale maggiore della .\nLa 7\u00aa edizione fu vinta dall'Irlanda A, che riusc\u00ec a conquistare la prima storica affermazione nel torneo sconfiggendo in finale l\"England Saxons\"."}
{"id": "2848335", "revid": "460080", "url": "https://it.wikipedia.org/wiki?curid=2848335", "title": "Traghetto (Argenta)", "text": "Traghetto \u00e8 una frazione del comune di Argenta, in provincia di Ferrara, ai confini con la provincia di Bologna.\nSi trova addossato all'argine del fiume Reno . Bench\u00e9 il villaggio faccia parte del comune di Argenta (dal cui capoluogo dista 16,9 chilometri), \u00e8 maggiormente legato ai servizi di Molinella (BO) la quale si trova appena un chilometro a sud, superato il Reno. \nIl toponimo deriva dal servizio di traghettazione che permetteva di attraversare il Po di Primaro e collegava la sponda bolognese (Molinella) con quella ferrarese (il \"polesine di Marrara\" e i centri attorno all'attuale Portomaggiore)."}
{"id": "2848337", "revid": "125022862", "url": "https://it.wikipedia.org/wiki?curid=2848337", "title": "La partita perfetta", "text": "La partita perfetta (titolo originale \"For Love of the Game\") \u00e8 un romanzo dello scrittore statunitense Michael Shaara.\nTrama.\nBilly Chapel \u00e8 uno dei pi\u00f9 grandi lanciatori della storia del baseball: da 17 anni gioca per i Detroit Tigers e ormai \u00e8 diventato una leggenda, ma comincia a essere vecchio e la sua carriera \u00e8 agli sgoccioli.\nNell'ultima giornata di campionato i Tigers devono affrontare i forti New York Yankees, ma Chapel ha altro a cui pensare: \u00e8 venuto infatti a sapere dal Presidente stesso della squadra, che considera Chapel quasi come un figlio, di essere stato venduto dai nuovi proprietari ai San Francisco Giants, e come se non bastasse la sua ragazza, Carol, lo ha lasciato per andare a lavorare a Londra.\nChapel decide allora che quella contro gli Yankees sar\u00e0 l'ultima partita della sua carriera, e dovr\u00e0 essere una grande partita, giocata da protagonista dall'inizio alla fine.\nDurante la gara, mentre elimina i vari battitori avversari con i suoi imprendibili lanci, Chapel riflette sulla sua esistenza, sul rapporto con i genitori prematuramente scomparsi in un incidente stradale, ma soprattutto pensa ai due grandi amori della sua vita - Carol e il baseball - che al termine di quella giornata saranno solo ricordi del passato.\nCon il passare degli inning, Chapel non concede agli avversari nemmeno una base e si rende conto di poter portare a compimento la partita perfetta, ossia di riuscire a eliminare tutti i battitori della squadra rivale senza concedere che arrivino in base.\nNonostante una fitta lancinante al braccio lo colpisca a pochi lanci dalla fine Chapel riesce comunque a giocare la partita perfetta. Ora si pu\u00f2 ritirare soddisfatto.\nLa sera, tutto solo in albergo dopo aver festeggiato insieme ai compagni di squadra la sua impresa, decide di telefonare a Carol per confessarle che senza di lei non pu\u00f2 vivere. Carol contraccambia quel sentimento e promette di raggiungerlo in albergo in pochi minuti.\nAdattamenti.\nDa questo breve romanzo, il regista Sam Raimi ha tratto ispirazione per il suo film \"Gioco d'amore\" (1999), con Kevin Costner nei panni di Billy Chapel."}
{"id": "2848339", "revid": "599013", "url": "https://it.wikipedia.org/wiki?curid=2848339", "title": "Brian Shorter", "text": ""}
{"id": "2848345", "revid": "729019", "url": "https://it.wikipedia.org/wiki?curid=2848345", "title": "D\u00f9n (Saint Kilda)", "text": " \nD\u00f9n (o \"Dun\" senza il segno diacritico) \u00e8 una delle isole dell'arcipelago di Saint Kilda, in Scozia. \u00c8 lunga circa un miglio. Il suo nome significa semplicemente \"fortino\" in gaelico scozzese (vedere anche Dun (archeologia)). Tuttavia, il fortino vero e proprio \u00e8 andato perduto. Alcune vecchie mappe lo segnalano nella localit\u00e0 di Gob an D\u00f9in, lungo la costa che si affaccia sul corridoio di mare verso Hirta.\nL'isola appare quasi collegata a Hirta nei pressi di Ruiaval: le due isole sono separate dal cosiddetto Caolas an D\u00f9in (stretto di D\u00f9n). Questo piccolo corridoio di mare impedisce alle pecore di Soay, stanziate a Hirta, di spingersi oltre e ci\u00f2 rende D\u00f9n pi\u00f9 ricca di vegetazione.\nL'isola \u00e8 l'habitat naturale della pi\u00f9 grande colonia di fulmari presente in tutto il Regno Unito. Prima del 1828, St. Kilda costituiva l'unico arcipelago britannico in cui questi uccelli si riproducevano. Da allora, essi hanno stabilito colonie anche altrove, per esempio a Fowlsheugh.\nD\u00f9n protegge Village Bay su Hirta dai forti venti Sud-occidentali. Un tempo, D\u00f9n era collegata a Hirta da un arco naturale. MacLean (1972) ipotizza che l'arco venne distrutto durante la fuga di un galeone dell'Invincibile Armata spagnola. Altre fonti, come Mitchell (1992), forniscono una spiegazione pi\u00f9 credibile, anche se meno romantica: l'arco fu semplicemente spazzato via durante una delle numerose e furiose tempeste che si abbattono sull'isola durante ogni inverno."}
{"id": "2848348", "revid": "486946", "url": "https://it.wikipedia.org/wiki?curid=2848348", "title": "Viktor Ageyev", "text": ""}
{"id": "2848349", "revid": "1573940", "url": "https://it.wikipedia.org/wiki?curid=2848349", "title": "Terebellides stroemii", "text": "Terebellides stroemii \u00e8 un polichete sedentario appartenente alla famiglia Trichobranchidae, ordine Terebellida. Vive su fondali fangosi."}
{"id": "2848353", "revid": "1543377", "url": "https://it.wikipedia.org/wiki?curid=2848353", "title": "Carla Laemmle", "text": "Biografia.\nNata a Chicago nel 1909, inizi\u00f2 a studiare danza fin dalla tenera et\u00e0. Nel 1921 si trasfer\u00ec presso lo zio, il produttore Carl Laemmle, fondatore della Universal Pictures. Esord\u00ec sul grande schermo interpretando una ballerina nel leggendario film \"Il fantasma dell'opera\" (1925) di Rupert Julian. Ebbe una carriera molto prolifica fra la fine degli anni venti e l'inizio degli anni trenta, apparendo anche in \"Il re del jazz\" (1930) di John Murray Anderson, e in \"Dracula\" (1931) di Tod Browning. Dopo qualche altra apparizione di scarso rilievo, all'inizio degli anni quaranta, in seguito alla morte dello zio, non trovando pi\u00f9 ingaggi importanti, scomparve del tutto dalle scene.\nDopo oltre sessant'anni di silenzio, ricomparve a sorpresa sul grande schermo all'et\u00e0 di novantadue anni, interpretando in un ruolo di coprotagonista il film horror \"The Vampire Hunters Club\" (2001), diretto da Donald F. Glut. Fecero seguito numerose apparizioni in serie televisive e talk-show. Nel maggio del 2009, con la collaborazione di Daniel Kinske, pubblic\u00f2 il libro autobiografico \"Growing up with Monsters: My Times at Universal Studios in Rhymes\"\", nel quale parl\u00f2 descrisse gli anni d'oro (fra il 1921 e il 1939) vissuti alla Universal assieme a Carl Laemmle.\nIl 20 ottobre dello stesso anno, con una cerimonia all'Egyptian Theatre a Hollywood, celebr\u00f2 il suo centesimo compleanno, tra parenti, amici e colleghi, quali Ray Bradbury, George Clayton Johnson, Bela Lugosi Jr., Sara Karloff e Ron Chaney, Scott MacQueen, Gloria Stuart, il critico Leonard Maltin e l'attore e allora governatore della California Arnold Schwarzenegger. Ancora in ottima salute e attiva nonostante l'et\u00e0 avanzata, nel 2013 interpret\u00f2 il suo ultimo film, (\"A Sad State of Affairs\", di Matthew A. Lanoue), a 103 anni, stabilendo un record.\n\u00c8 deceduta a Los Angeles il 12 giugno 2014, a 104 anni d'et\u00e0."}
{"id": "2848356", "revid": "889336", "url": "https://it.wikipedia.org/wiki?curid=2848356", "title": "David Alaba", "text": "Nel 2012 \u00e8 stato inserito nella lista dei migliori calciatori nati dopo il 1991 stilata da \"Don Bal\u00f3n\".\nBiografia.\n\u00c8 nato da madre filippina, di professione infermiera, e padre nigeriano, George Alaba, che attualmente lavora come DJ e precedentemente ha lavorato come rapper.\nCaratteristiche tecniche.\nTerzino sinistro di piede mancino, \u00e8 veloce e tecnico, oltre a essere sia abile nella fase difensiva che in quella offensiva. \u00c8 in grado di giocare da difensore centrale (ruolo ricoperto con continuit\u00e0 a seguito della partenza di Mats Hummels nell'estate del 2019), da centrocampista o da ala. Specialista dei tiri da fuori e soprattutto dei calci di punizione, con cui ha realizzato la maggior parte dei suoi gol. \u00c8 inoltre un buon rigorista oltre ad avere personalit\u00e0 e leadership. Per duttilit\u00e0 e qualit\u00e0 \u00e8 considerato uno dei migliori terzini sinistri in circolazione.\nCarriera.\nClub.\nInizi in patria, Bayern e prestito all'Hoffenheim.\nCresciuto nel SV Aspern e nell'Austria Vienna, nell'aprile del 2008 \u00e8 stato convocato come riserva per una partita di campionato giocando anche 5 volte per la squadra delle riserve, prima di trasferirsi nell'estate del 2008 al .\nDopo aver giocato nelle giovanili della squadra tedesca, \u00e8 stato promosso durante la stagione nella squadra riserve, debuttando nella gara contro la Dynamo Dresda nell'agosto 2009 e segnando il 29 agosto il suo primo gol con i professionisti. Nel gennaio 2010 \u00e8 stato annunciato che si sarebbe allenato con la prima squadra per il resto della stagione, insieme ai compagni della squadra riserve Diego Contento e Mehmet Ekici.\n\u00c8 stato convocato per la panchina di una partita di coppa il 10 febbraio 2010, contro il , entrando al '59 e fornendo dopo un solo minuto, con il primo pallone ricevuto, il passaggio che ha consentito a Franck Rib\u00e9ry di segnare. Nella stessa partita \u00e8 diventato il giocatore pi\u00f9 giovane della squadra in una gara ufficiale, a 17 anni, 7 mesi e 8 giorni. Poco pi\u00f9 di un mese dopo ha esordito in Champions League contro la Fiorentina. Nel gennaio 2011 si trasferisce, fino al termine della stagione, in prestito all'Hoffenheim, dove ha modo di giocare con continuit\u00e0 e di segnare anche due goal.\nRitornato a Monaco, il 13 giugno 2011 rinnova il contratto col Bayern, in scadenza nel 2013, fino al 2015. Il 6 aprile 2013 vince la sua seconda Bundesliga (il ventitreesimo titolo dei bavaresi) con sei giornate di anticipo rispetto alla fine del campionato. Il 25 maggio 2013 vince per la prima volta la Champions League, grazie alla vittoria per 2-1 nella finale contro il . Il 1\u00ba giugno 2013 vince anche la sua seconda Coppa di Germania, ottenendo il treble con la compagine bavarese.\nLa stagione 2013-2014 si apre con la vittoria, il 30 agosto 2013, della Supercoppa UEFA, ottenuta sconfiggendo ai rigori in finale il Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania. Il 26 aprile 2015 vince il terzo campionato di fila con il Bayern, il quarto della sua carriera. Il 18 marzo 2016 rinnova col club bavarese fino al 2021 (il precedente contratto scadeva nel 2018). Resta al Bayern fino al seguente anno, vincendo nel frattempo la Bundesliga ogni anno e un'altra Champions nel 2020, oltrech\u00e9 la Supercoppa UEFA e il Mondiale per club. Al contempo \u00e8 diventato il giocatore straniero pi\u00f9 presente nella storia del club bavarese.\nReal Madrid.\nIl 28 maggio 2021 viene acquistato dal , con cui firma un contratto quinquennale da 19 milioni di euro a stagione con decorrenza dal 1\u00ba luglio successivo. Successivamente eredita da Sergio Ramos la maglia numero 4 e il ruolo di leader difensivo; esordisce in Liga il 14 agosto mentre un mese dopo gioca la sua prima partita di Champions con i blancos. L\u2019 inizio di stagione \u00e8 ottimo sia dal punto di vista difensivo sia da quello offensivo visto che segna la sua prima rete gi\u00e0 il 24 ottobre sbloccando il Clasico poi vinto 2-1. \nNazionale.\nHa giocato con le nazionali austriache giovanili dell'Under-17 e dell'Under-21 prima di essere convocato per la nazionale maggiore nell'ottobre 2009 per una gara contro la Francia, in cui ha debuttato, diventando cos\u00ec il giocatore pi\u00f9 giovane della storia della nazionale austriaca.\nIl 16 ottobre 2012 realizza la sua prima rete in nazionale nel successo per 4-0 al Kazakistan, in una gara valida per le qualificazioni ai Mondiali 2014. Segna altre 5 reti nel corso delle qualificazioni, risultando essere il miglior marcatore della squadra, che tuttavia non consentono agli austriaci di qualificarsi ai Mondiali. Viene convocato per gli Europei 2016 in Francia, scendendo in campo nelle tre partite giocate dalla selezione austriaca.\nStatistiche.\nPresenze e reti nei club.\n\"Statistiche aggiornate al 20 gennaio 2022.\""}
{"id": "2848357", "revid": "1865216", "url": "https://it.wikipedia.org/wiki?curid=2848357", "title": "Distintivo per feriti", "text": "Il Distintivo per feriti (in tedesco: \"Verwundetenabzeichen\") fu un distintivo di benemerenza della Germania durante la prima e la seconda guerra mondiale.\nStoria.\nIl distintivo per feriti venne creato in Germania nel corso della Prima guerra mondiale per premiare quanti, al termine del conflitto, avessero riportato delle ferite in guerra, ed assegnato quindi poi anche dal \"Reichswehr\" nel periodo tra le due guerre, prima dell'avvento del nazismo.\nDopo la presa di potere di Hitler in Germania, la decorazione venne mantenuta anche nel Terzo Reich con l'ovvia apposizione dei simboli nazisti e una riforma dei caratteri di concessione. A partire dal 1943, a causa dell'aumento del numero dei bombardamenti americani in territorio tedesco, la decorazione venne estesa anche ai civili che eroicamente fossero rimasti feriti in tali occasioni. In definitiva il distintivo per feriti divenne la decorazione pi\u00f9 comune di tutto il Terzo Reich ma anche una delle pi\u00f9 onorabili dal momento che gli insigniti venivano ritenuti \"coloro che hanno versato il sangue per la patria\".\nGradi.\nLa medaglia disponeva di tre versioni corrispondenti a tre materiali differenti e con precisi canoni di concessione:\nTutte le versioni del distintivo venivano portate sulla parte sinistra dell'uniforme o del vestito. Durante la seconda guerra mondiale \u00e8 calcolato che in totale siano state concesse circa di queste decorazioni. Dal 1957 venne concesso a quanti ne avessero avuto diritto di continuare ad indossare la decorazione purch\u00e9 venisse eliminata la svastica. Le medaglie vennero create dalla zecca di Vienna, a firma degli incisori Klein &amp; Quenzer.\nL'automaticit\u00e0 della Croce di Ferro.\nIl 1\u00ba giugno 1940 Hitler decret\u00f2 che ciascun insignito del distintivo per feriti d'oro o d'argento ricevesse automaticamente la Croce di Ferro di II classe. Questa era unicamente un rafforzativo per il sacrificio dato alla patria in quanto molto spesso i militari che avevano gi\u00e0 ricevuto la Croce di Ferro di I classe, semplicemente si fregiavano di riportare quella piuttosto che la II classe abbinata al distintivo.\nDistintivo per feriti del 20 luglio 1944.\nUna classe speciale del distintivo per feriti venne creata per commemorare il 20 luglio 1944, giorno in cui ebbe luogo l'attentato che tent\u00f2 di assassinare Hitler a Rastenburg. Ventiquattro ufficiali che erano presenti alla cerimonia a cui stava presenziando il Fuhrer quando scoppi\u00f2 la bomba che lo lasci\u00f2 sorprendentemente quasi illeso vennero decorati con questo speciale distintivo. Un ufficiale venne ucciso e altri vennero ricoverati per le ferite riportate.\nNell'ottica di Hitler lo scampato attentato era un segno ineffabile della sua predestinazione all'immortalit\u00e0 e come tale egli volle celebrare questo momento con l'istituzione di una specifica decorazione: essa era composta da un distintivo in tutto e per tutto simile alla versione classica ma con un elmo leggermente pi\u00f9 grande, sotto il quale stava la scritta \"20 JULI 1944\" e la firma in corsivo di Hitler come segno di benemerenza personale.\nIl 2 settembre 1944 Hitler confer\u00ec personalmente questa onorificenza ai sopravvissuti all'attentato e anche se il Fuhrer stesso venne ferito durante l'attentato, egli prefer\u00ec non concedersi questa onorificenza e mantenne il proprio distintivo per feriti di ferro ottenuto durante la Prima guerra mondiale.\nSegue l'elenco degli insigniti di questa specifica decorazione:"}
{"id": "2848359", "revid": "300067", "url": "https://it.wikipedia.org/wiki?curid=2848359", "title": "Nicolas Lang", "text": ""}
{"id": "2848363", "revid": "599013", "url": "https://it.wikipedia.org/wiki?curid=2848363", "title": "Bert Frederick Williams", "text": "Primi anni.\nNativo di Bradley, sobborgo di Bilston, Williams inizi\u00f2 a giocare a calcio nella formazione della sua scuola, la Bilston School, e successivamente nella squadra della Chiesa Metodista di Bradley. Lasciata la scuola all'et\u00e0 di 14 anni, entr\u00f2 a lavorare nella fabbrica Thompson e inizi\u00f2 a giocare nella squadra formata dagli operai della fabbrica stessa. L'anno successivo, durante una partita, il giovane fu notato dall'allora allenatore del Walsall Andrew Wilson, che gli propose di entrare a far parte delle riserve e nel contempo di continuare a lavorare (e giocare) con la squadra della fabbrica.\nCarriera.\nClub.\nLa sua abilit\u00e0 come portiere gli fece presto guadagnare la convocazione in prima squadra e nel 1937 gli venne offerto un contratto da professionista. Esord\u00ec ufficialmente in campionato con la maglia del Walsall il 16 ottobre 1937 contro il Bristol City, in una partita della Terza Divisione inglese. Lo scoppio della Seconda guerra mondiale blocc\u00f2 la sua carriera dopo solo due anni di professionismo: durante la guerra si arruol\u00f2 nella Royal Air Force, svolgendo spesso il compito di istruttore e preparatore atletico. Non abbandon\u00f2 completamente il mondo del calcio, dato che continu\u00f2 a giocare e apparve come ospite in alcune amichevoli, vestendo le maglie del Nottingham Forest e del .\nAlla fine del conflitto, Williams riprese la sua carriera da professionista: dopo un iniziale interessamento verso il Chelsea, fu ingaggiato dai Wolverhampton Wanderers nel settembre del 1945 per 3.500 sterline. Alla ripresa del campionato, il portiere fece il suo esordio il 31 agosto 1946 contro l'Arsenal nella vittoria dei \"Wolves\" per 6-1.\nDiventato subito titolare, salt\u00f2 solo 3 incontri nella stagione che vide la sua squadra arrivare terza in campionato, mentre manc\u00f2 in 4 partite nella stagione successiva. Il primo successo arriv\u00f2 nel 1949, quando vinse la FA Cup dopo che i Wolves sconfissero in semifinale il Manchester United (in due partite) e in finale il Leicester City, \"match\" vinto per 3-1. Dopo un secondo posto nel campionato 1949-1950 seguirono due stagioni deludenti, nelle quali i Wolves giunsero 14esimi e 16esimi. Nel campionato 1952-1953 la squadra di Wolverhampton, sempre con Williams titolare, raggiunse il terzo posto in classifica, riuscendo poi a conquistare il primo posto in campionato nella stagione successiva: il primo campionato vinto nella storia del club. Nelle stagioni successive la squadra si mantenne su alti livelli (giungendo rispettivamente seconda, terza e sesta): il ritiro di Williams giunse alla fine del 1957, all'et\u00e0 di 37 anni, dopo l'ultima giornata di campionato nella quale i Wolves furono sconfitti dall'Aston Villa per 4-0. In totale, il portiere inglese raggiunse le 420 presenze con la maglia del club, di cui 381 in campionato e 38 in FA Cup.\nNazionale.\nLa vittoria della FA Cup nel 1949 valse a Williams la convocazione in Nazionale, prima con la Nazionale B il 15 maggio 1949 (vittoria per 4-0 contro la a Helsinki) e poi con la Nazionale maggiore il 22 maggio dello stesso anno (vittoria per 3-1 contro la a Colombes) che fu il suo esordio ufficiale con la maglia inglese (in periodo di guerra aveva gi\u00e0 indossato la divisa da titolare in due amichevoli non ufficiali, contro e ). Il 30 novembre 1949 gioc\u00f2 in un'amichevole contro l': la sua ottima prestazione senza subire reti gli valse il soprannome di \"The Cat\" (\"il gatto\") datogli dalla stampa italiana. Venne convocato come primo portiere per il Campionato mondiale di calcio 1950 nel quale l'Inghilterra venne eliminata al primo turno dopo 1 vittoria e 2 sconfitte. Williams mantenne il posto da titolare fino al novembre 1951 quando, a causa di un infortunio, il suo posto fu preso da Gil Merrick: il portiere del Wolverhampton riusc\u00ec a tornare titolare solo nel 1954, disputando la sua ultima partita con la Nazionale il 22 ottobre 1955 (sconfitta per 2-1 contro il a Ninian Park).\nDopo il ritiro.\nDopo la fine della sua carriera da professionista, Williams apr\u00ec un negozio di articoli sportivi a Bilston e un'accademia sportiva dedicata ai portieri e alle diverse specialit\u00e0 presenti negli sport. In et\u00e0 avanzata si ritir\u00f2 a Shifnal, nella contea di Shropshire.\nNel 2007 rilasci\u00f2 il libro \"The Cat in Wolf's Clothing\" (\"Il gatto nelle vesti del lupo\"), un libro ricco di memorie fotografiche tratto dal suo vasto archivio personale, collezionato durante gli anni della sua carriera.\nNel 2010 \u00e8 stato inserito nella Hall of Fame dei Wolverhampton Wanderers insieme a Billy Harrison, Bill Slater, Peter Broadbent, Mike Bailey, John Richards e Graham Turner come riconoscimento per la sua lunga carriera con la maglia dei Wolves."}
{"id": "2848370", "revid": "110851182", "url": "https://it.wikipedia.org/wiki?curid=2848370", "title": "Reattivit\u00e0", "text": "Con il termine reattivit\u00e0 si intende la tendenza di una particolare specie chimica a reagire in presenza di altri particolari reagenti. Si parla quindi di reattivit\u00e0 \"per una determinata sostanza chimica\" nei confronti \"di un altro determinato reagente\".\nLa reattivit\u00e0 \u00e8 una propriet\u00e0 caratteristica della sostanza in esame, mentre la velocit\u00e0 di reazione fa riferimento ad una particolare reazione chimica. Quindi la velocit\u00e0 di reazione dipende (oltre alle condizioni dell'ambiente di reazione) da quanto sono reattive le specie chimiche che ne prendono parte. Il concetto opposto di reattivit\u00e0 \u00e8 stabilit\u00e0: infatti tanto meno una sostanza \u00e8 portata a reagire, tanto pi\u00f9 essa \u00e8 stabile (cio\u00e8 mantiene inalterata la propria natura chimica).\nReattivit\u00e0 e natura della molecola.\nSi pu\u00f2 stabilire se una molecola \u00e8 pi\u00f9 o meno reattiva attraverso i seguenti strumenti di indagine:\nLa reattivit\u00e0 di una particolare sostanza pu\u00f2 inoltre essere spiegata dalla natura dei gruppi funzionali o ad altri fattori costituzionali propri della molecola.\nAd esempio l'elevata reattivit\u00e0 del benzene e di alcuni eteroatomi (quali ad esempio tiofene, pirrolo e furano) \u00e8 da ricondursi all'aromaticit\u00e0 della molecola, dovuta alla delocalizzazione della nube degli elettroni di valenza. In questo caso un indice della reattivit\u00e0 \u00e8 da ricercarsi nel valore dell'energia di risonanza, che \u00e8 piuttosto elevato per il benzene (38 kcal/mol) e pi\u00f9 basso per i composti eterociclici aromatici.\nLa reattivit\u00e0 degli alcheni e degli alchini \u00e8 invece da ricondursi alle loro insaturazioni (doppi legami e tripli legami), che tendono ad aprirsi con pi\u00f9 facilit\u00e0 di un legame singolo. Quindi la reattivit\u00e0 della molecola in questi casi aumenta all'aumentare del numero di legami."}
{"id": "2848371", "revid": "767487", "url": "https://it.wikipedia.org/wiki?curid=2848371", "title": "Taj Gray", "text": ""}
{"id": "2848376", "revid": "177966", "url": "https://it.wikipedia.org/wiki?curid=2848376", "title": "Scavi Scaligeri", "text": ""}
{"id": "2848377", "revid": "196390", "url": "https://it.wikipedia.org/wiki?curid=2848377", "title": "Palazzo Forti", "text": ""}
{"id": "2848382", "revid": "41824", "url": "https://it.wikipedia.org/wiki?curid=2848382", "title": "Space Runaway Ideon", "text": ""}
{"id": "2848385", "revid": "22356", "url": "https://it.wikipedia.org/wiki?curid=2848385", "title": "Ictidosauria", "text": ""}
{"id": "2848386", "revid": "290948", "url": "https://it.wikipedia.org/wiki?curid=2848386", "title": "Decomposizione termica", "text": ""}
{"id": "2848387", "revid": "767487", "url": "https://it.wikipedia.org/wiki?curid=2848387", "title": "Amber Riley", "text": "Biografia.\nNata a Los Angeles, California, \u00e8 figlia di Tiny e Elwin Riley. Si \u00e8 presentata, all'et\u00e0 di 17 anni, al provino di \"American Idol\" ma \u00e8 stata rifiutata dai produttori. Si \u00e8 diplomata alla La Mirada High School a La Mirada, California, nel 2004. Nel 2006 Riley fece il provino per la parte di Effie White in \"Dreamgirls\", ma \u00e8 stata rifiutata a causa della sua et\u00e0.\nDal maggio 2009 interpreta il ruolo di Mercedes Jones nella serie televisiva statunitense \"Glee\".\nHa vinto la 17\u00aa edizione della serie americana \"Dancing with the Stars\" (l'equivalente del programma italiano \"Ballando con le stelle\").\nNel 2016 debutta al West End nel musical \"Dreamgirls\", in cui interpreta Effie White, il ruolo per cui fu scartata nel film.\nIl 2 ottobre 2020 esce il suo EP di debutto \"Riley.\""}
{"id": "2848389", "revid": "300067", "url": "https://it.wikipedia.org/wiki?curid=2848389", "title": "Maxime Zianveni", "text": ""}
{"id": "2848393", "revid": "1478699", "url": "https://it.wikipedia.org/wiki?curid=2848393", "title": "Dreil\u00e4ndereck", "text": ""}
{"id": "2848394", "revid": "1005847", "url": "https://it.wikipedia.org/wiki?curid=2848394", "title": "Errico De Marinis", "text": "Biografia.\nMassone, il 28 settembre 1888 fu affiliato Maestro nella Loggia \"Pensiero ed Azione\" di Napoli, mentre l'anno seguente ne fu eletto Maestro Venerabile, confermato nel 1889. Eletto per la prima volta alla Camera del Regno d'Italia nel 1895 nel collegio di Salerno, venne confermato in quel seggio fino al 1915, collocandosi nello schieramento della sinistra socialista. Nominato nel 1910 segretario della Camera dei deputati, fu Ministro della pubblica istruzione nel 1905 sotto il Governo Fortis II.\nDurante il suo soggiorno romano si affili\u00f2 alla Loggia \"Domenico Romagnosi\", di cui divenne in seguito Maestro Venerabile. Vot\u00f2 a favore della mozione Bissolati per il divieto dell'insegnamento religioso nella scuola primaria e fu tra i promotori della scissione che nel 1908 port\u00f2 alla creazione della Serenissima Gran Loggia d'Italia.\nFratello del senatore Alberto De Marinis, fu anche docente universitario di filosofia del diritto, e titolare della prima cattedra di sociologia istituita in Italia nel 1898, presso l'Universit\u00e0 di Napoli. Collabor\u00f2 ad alcune testate giornalistiche e riviste, tra cui il \"Roma\" di Napoli, la \"Gazzetta del popolo\" di Torino e il \"Resto del Carlino\" di Bologna, \"Critica sociale\"."}
{"id": "2848398", "revid": "1543377", "url": "https://it.wikipedia.org/wiki?curid=2848398", "title": "Madonna Salting", "text": "La Madonna Salting (\"Madonna col Bambino\") \u00e8 un dipinto olio su tavola (43,2x34,3\u00a0cm) attribuito ad Antonello da Messina, databile al 1460-1469 circa e conservato nella National Gallery di Londra.\nStoria.\nL'opera era considerata di un allievo di Antonello, anche se oggi si tende a ritenerla opera autografa della fase giovanile dell'artista, legata al 1460 circa, quando l'autore si trova a Messina. Probabilmente si tratta di un'opera nata per la devozione privata.\nEntr\u00f2 nel museo nel 1910 con il lascito Salting.\nDescrizione e stile.\nLa tavola mostra una certa disorganicit\u00e0 stilistica, con un'alta qualit\u00e0 nella Vergine e nella sua veste, mentre \u00e8 pi\u00f9 scarsa nel Bambino e negli angeli. L'opera mostra la Madonna a mezzo busto col Bambino in braccio mentre viene incoronata come Regina del cielo. Il Bambino tiene in mano una melagrana, simbolo della fertilit\u00e0 e della regalit\u00e0 di Maria, ma anche della Passione per il colore rosso degli acini, come il sangue. Il velo trasparente della Vergine rappresenta un brano di alto virtuosismo, cos\u00ec come la fine descrizione dei gioielli e del broccato.\nIl trattamento geometrico del volume della Vergine racchiuso nel suo manto viene di solito messo in relazione con il \"Polittico di San Gregorio\". Gli angeli, lo sfondo scuro, l'elaborata corona con effetti di lustro metallico, rimandano all'arte fiamminga di cui Antonello fu l'interprete che seppe mediare con la spazialit\u00e0 e la monumentalit\u00e0 italiana."}
{"id": "2848401", "revid": "300067", "url": "https://it.wikipedia.org/wiki?curid=2848401", "title": "Philippe Braud", "text": ""}
{"id": "2848404", "revid": "177966", "url": "https://it.wikipedia.org/wiki?curid=2848404", "title": "Camera di commercio di Verona", "text": "La camera di commercio di Verona \u00e8 un edificio situato lungo corso Porta Nuova a Verona, a pochi metri dall'omonima porta. \u00c8 stato realizzato nella seconda met\u00e0 degli anni sessanta su progetto dall'architetto Libero Cecchini.\nStoria e descrizione.\nI lavori di realizzazione di un edificio residenziale progettato dall'architetto Cecchini iniziarono nel 1965, tuttavia nel 1967 il fabbricato, completato al grezzo, venne acquistato dalla camera di commercio di Verona che affid\u00f2 all'architetto veronese il compito di apportare le modifiche per il cambio di destinazione d'uso del fabbricato.\na commessa prevedeva, in particolare, la realizzazione di una sala conferenze e di una grande sala per la Borsa Merci. Queste modifiche erano per\u00f2 in conflitto con il sistema strutturale gi\u00e0 impostato: il problema venne risolto addossando alla struttura in cemento armato una struttura metallica e scavando due piani interrati nel cortile per inserire la sala conferenze (la Borsa Merci trov\u00f2 invece collocazione in due piani fuori terra).\nAltra sfida fu quella che vedeva il confronto tra questa architettura e il contesto storico-artistico circostante, visto l'affaccio dell'edificio lungo il Corso d'accesso al centro storico e, a breve distanza, la presenza della severa e monumentale Porta sanmicheliana. Libero Cecchini elabor\u00f2 diversi progetti, ma alla fine venne scelto quello pi\u00f9 semplice e monolitico, che pu\u00f2 anche ergersi a simbolo di Verona come sede della grande industria del marmo, in quanto tale materiale venne adoperato in pannelli prefabbricati di 3x3 metri per rivestire l'intera facciata."}
{"id": "2848410", "revid": "92723", "url": "https://it.wikipedia.org/wiki?curid=2848410", "title": "Boris Popov", "text": ""}
{"id": "2848411", "revid": "38120", "url": "https://it.wikipedia.org/wiki?curid=2848411", "title": "La Via", "text": ""}
{"id": "2848412", "revid": "38120", "url": "https://it.wikipedia.org/wiki?curid=2848412", "title": "Il sentiero", "text": ""}
{"id": "2848413", "revid": "1652635", "url": "https://it.wikipedia.org/wiki?curid=2848413", "title": "Petrini-Spigadoro", "text": "La Petrini-Spigadoro \u00e8 un'azienda italiana alimentare e zootecnica, specializzata nella produzione di pasta, fondata a Bastia Umbra (PG) nel 1822 dalla famiglia Petrini, imprenditori bastioli.\nStoria.\nSebbene le prime testimonianze del molino Petrini sono datate alla fine del Settecento, i primi elementi certi li troviamo nel censimento catastale del 1822, nel quale si ha notizia che Antonio Petrini era proprietario di un podere in localit\u00e0 \"Le Basse\" di Bastia Umbra, dove dispone di un mulino a grano \"a tre macine a valchiera\".\nNel 1832 lo stesso possidente ottiene dalle autorit\u00e0 pontificie la concessione per la derivazione di un canale del fiume Chiascio, con il quale azionare le macine di pietra a solchi e spigoli taglienti per la triturazione del frumento.\nIl censimento comunale del 1861 sulle attivit\u00e0 commerciali ed agricole esistenti informa che il mulino a grano dei fratelli Petrini produceva farine per 150 rubbi, impiegava tre operai maschi che percepivano venti baiocchi di salario giornaliero per dodici ore al giorno.\nNel 1887 l'industriosit\u00e0 della famiglia Petrini arriva a dotare la piccola azienda di una officina per la produzione di energia elettrica. L'impianto sar\u00e0 perfezionato nel 1901, quando Ettore Petrini realizza una dinamo ed installa una grande turbina in grado di trasformare l'energia idraulica in energia elettrica. La centrale elettrica, tra le prime in Italia, forniva l'energia anche per la citt\u00e0 di Bastia Umbra e per alcuni paesi limitrofi.\nNel 1908 il mulino era dotato di due motori a vapore (25\u00a0hp) e di uno a forza idraulica (80 HP). Vi lavoravano, per trenta giorni all'anno e per dieci ore al giorno, dieci operai che percepivano uno stipendio da 1,75 lire a 2,50 lire.\nNel 1924, dopo il crollo della diga sul fiume Chiascio a Bastiola che caus\u00f2 l'abbandono dell'energia idraulica ed il ricorso all'utilizzo esclusivo di quella elettrica, all'attivit\u00e0 molitoria si aggiunse la lavorazione della pasta alimentare con il marchio \"Spigadoro\".\nNel Secondo dopoguerra.\n\u00c8 nel secondo dopoguerra che l'attivit\u00e0 dei fratelli Petrini conosce una grande espansione e il marchio \"Spigadoro\" diventer\u00e0 noto in tutta Italia e anche all'estero, con esportazioni in particolare negli USA, Giappone, Cina, Canada, Corea, Australia ed in vari paesi europei.\nNel tempo la pasta \"Spigadoro\" entrer\u00e0 a far parte del ristretto \"Club delle Grandi Paste Italiane\"\", come si evince dal sito ufficiale dell'azienda.\nGrandi investimenti portano alla costruzione del nuovo sito industriale, dotato di silos, padiglioni per lavorazione del grano e della pasta.\nNel 1955 i fratelli Petrini (Camillo, Giuseppe, Alessandro e Piero) danno inizio ad un'altra attivit\u00e0 legata alla zootecnia: la produzione di mangime per l'alimentazione del bestiame; in seguito nel 1966 viene inaugurato l'imponente mangimificio, la cui torretta \u00e8 divenuta simbolo urbanistico della citt\u00e0 di Bastia Umbra. Dai 1.500 m2. di superficie coperta si arriver\u00e0 ai 75.000 del 1965 e dai 22 addetti del 1951 alle 600 unit\u00e0 del 1968.\nNegli anni ottanta e novanta, il complesso industriale (420 dipendenti oltre all'indotto) della societ\u00e0 \"Petrini-Spigadoro\" che aveva in Bastia Umbra i suoi maggiori impianti (molini, pastificio, mangimificio e aziende agro-zootecniche), si arricchisce di altri sei mangimifici dislocati in varie parti d'Italia: Pontestura (Alessandria), Legnaro (Padova), Caivano (Napoli), Bari, Piano d'Arci (Catania) ed Elmas (Cagliari).\nDifficolt\u00e0 finanziarie, la cessione e la rinascita.\nDopo la fase di crescita vissuta negli anni settanta ed ottanta, durante i quali la \"Spigadoro-Petrini S.p.A\" si era rivelata come una realt\u00e0 economicamente forte e vivace, dalla fine degli anni novanta si mettono in evidenza problematicit\u00e0 finanziarie ed organizzative. Inoltre, l'azienda inizier\u00e0 a risentire della crescente aggressivit\u00e0 di competitori italiani e stranieri, sia nel settore delle paste alimentari, sia nel settore zootecnico.\nDal 2002 il settore alimentare (Spigadoro) \u00e8 andato in liquidazione ed alla \"Petrini S.p.A.\" \u00e8 rimasta soltanto la produzione zootecnica. La divisione alimentare pasta Spigadoro continuer\u00e0 ad operare nel mercato Italiano e Internazionale fino al 2011.\nIl 20 dicembre 2007 ed operativamente a decorrere dal 1\u00ba gennaio 2008, \u00e8 nata la Mignini&amp;Petrini spa di Petrignano di Assisi che ha unificato due marchi storici del settore mangimistico umbro: Petrini e Mignini. In questo modo la \"Petrini S.p.A.\" di Bastia Umbra ha cessato la propria attivit\u00e0 autonoma.\nNel 2014 la Spigadoro torna nel mercato grazie alla newco Tesa Srl che ha acquisito il marchio e investito per il rilancio dello storico marchio nei principali mercati internazionali."}
{"id": "2848416", "revid": "30633440", "url": "https://it.wikipedia.org/wiki?curid=2848416", "title": "Il Principio", "text": ""}
{"id": "2848419", "revid": "767487", "url": "https://it.wikipedia.org/wiki?curid=2848419", "title": "Stasera sciopero", "text": "Stasera sciopero \u00e8 un film del 1951 diretto da Mario Bonnard. \u00c8 una commedia basata sull'espediente fantascientifico del trapianto di cervello.\nTrama.\nAugusto, ricco e avaro pizzicagnolo, viene aggredito mentre rientra a casa. Durante la zuffa l'aggressore si ferisce mortalmente con la sua stessa rivoltella. Era un povero pazzo, noto per la sua inguaribile prodigalit\u00e0.\nNella clinica in cui viene ricoverato, Augusto \u00e8 sottoposto ad un'operazione particolare: il chirurgo, dopo aver saputo che un prodigo \u00e8 morto lottando con un avaro, decide di immettere nella scatola cranica di Augusto il cervello del povero aggressore.\nIl risultato dell'operazione trasforma il pizzicagnolo: vive momenti di prodigalit\u00e0 alternati ad altrettanti di ricadute nell'avarizia. In un momento di euforia acconsente alle nozze della figlia, sempre osteggiate per ragioni di convenienza, e proprio durante il banchetto nuziale viene colpito alla testa da una palla di ferro: finalmente la fusione dei due cervelli \u00e8 un fatto compiuto."}
{"id": "2848424", "revid": "92723", "url": "https://it.wikipedia.org/wiki?curid=2848424", "title": "Eduard Yegorov", "text": ""}
{"id": "2848425", "revid": "287204", "url": "https://it.wikipedia.org/wiki?curid=2848425", "title": "Franklin (Wisconsin)", "text": ""}
{"id": "2848427", "revid": "547034", "url": "https://it.wikipedia.org/wiki?curid=2848427", "title": "Discrete optimized protein energy", "text": "DOPE, o Discrete Optimized Protein Energy, \u00e8 un potenziale statistico utilizzato per valutare il modello di omologia in previsione della risoluzione della struttura delle proteine. DOPE si basa su un miglioramento dello stato di riferimento che corrisponde agli atomi non interagenti in una sfera omogenea con il raggio dipendente dalla struttura nativa di un campione; rappresenta dunque la forma sferica e finita delle strutture native. \u00c8 incluso nel popolare software modellazione per omologia Modeller e utilizzato per valutare l'energia del modello di proteina generata attraverso molte iterazioni da Modeller, che produce modelli di omologia tenendo conto dei vincoli spaziali. I modelli restituendo il valore minimo di molpdfs possono essere scelti come le migliori probabili strutture e possono essere ulteriormente utilizzate per valutarle con il punteggio di DOPE. Come la versione attuale del software Modeller, DOPE \u00e8 implementato in Python ed \u00e8 gestito all'interno dell'ambiente Modeller. Il metodo DOPE viene generalmente utilizzato per valutare la qualit\u00e0 di un modello di struttura nel suo complesso. In alternativa, DOPE pu\u00f2 anche generare un profilo energetico residuo-per-residuo per il modello di input, rendendo possibile all'utente l'individuazione della regione problematica nel modello di struttura."}
{"id": "2848431", "revid": "30633689", "url": "https://it.wikipedia.org/wiki?curid=2848431", "title": "Teoria sistematica", "text": ""}
{"id": "2848434", "revid": "767487", "url": "https://it.wikipedia.org/wiki?curid=2848434", "title": "Fernando Brassard", "text": "Carriera.\nClub.\nCresciuto nel Benfica di Lisbona, gioc\u00f2 per svariati club lusitani, raccogliendo per\u00f2 solo una vittoria in carriera, quella in Coppa di Portogallo. Le parentesi con il Benfica e il Vit\u00f3ria Set\u00fabal furono le pi\u00f9 lunghe, dato che difficilmente rimase in una squadra per pi\u00f9 di una stagione. Nel 2001 si \u00e8 ritirato per intraprendere la carriera di preparatore dei portieri.\nNazionale.\nHa partecipato e vinto a due edizioni del Campionato mondiale di calcio Under-20, quelle di e , ricoprendo il ruolo di riserva nella prima e quello di titolare nella seconda."}
{"id": "2848439", "revid": "30633794", "url": "https://it.wikipedia.org/wiki?curid=2848439", "title": "ToMM", "text": ""}
{"id": "2848440", "revid": "30633812", "url": "https://it.wikipedia.org/wiki?curid=2848440", "title": "Theory of Mind Mechanism", "text": ""}
{"id": "2848442", "revid": "729019", "url": "https://it.wikipedia.org/wiki?curid=2848442", "title": "Eddie Graham", "text": "Carriera.\nTexas.\nGossett inizi\u00f2 a lottare nel 1947 in Texas all'et\u00e0 di 17 anni, dopo essere stato allenato da Clarence \"Cowboy\" Luttrall. Talvolta veniva introdotto come fratello di \"Nature Boy\" Buddy Rogers con il ring name di Rip Rogers. Perse un Loser-leaves-town match contro Pepper Gomez nel maggio 1958 in Texas.\nTag team.\nNel giugno 1958, cambi\u00f2 il proprio ring name in Eddie Graham e veniva presentato come il fratello di Dr. Jerry Graham e \"Crazy\" Luke Graham. Jerry ed Eddie erano dei wrestler heel che lottavano in tag team sulla costa orientale degli Stati Uniti. Ebbero popolari faide con coppie quali The Fabulous Kangaroos, Bastien Brothers, Mark Lewin &amp; Don Curtis, e Antonino Rocca &amp; Miguel P\u00e9rez. Vinsero i titoli NWA United States Tag Team Championship \"(Northeast version)\" nella Capitol Wrestling (l'antenata della World Wrestling Entertainment) per quattro volte.\nFlorida.\nNella primavera del 1960, Eddie lasci\u00f2 il team per andare a lottare in Florida nella National Wrestling Alliance. Qui, nel 1966, ebbe un feud con Professor Boris Malenko.\nNel 1971 Eddie cominci\u00f2 a lottare nella Championship Wrestling from Florida insieme a suo figlio, Mike Graham; nel 1977, si ritir\u00f2 dal ring per problemi di salute. Torn\u00f2 occasionalmente a combattere nel 1979 quando sconfisse Killer Khan.\nPresidenza NWA.\nFu presidente della NWA dal 1976 al 1978, in parte grazie a Gordon Solie e Dusty Rhodes. Graham dovette assentarsi dalla carica per gran parte del 1977 e 1978 a causa di seri problemi di salute, e fu costretto a dare le dimissioni poco tempo dopo.\nHall of Fame.\nNel 1993 viene ammesso nella WCW Hall of Fame. Nel 2006 entra a far parte della NWA Hall of Fame. Entr\u00f2 nel 2008 nella WWE Hall of Fame in maniera postuma per merito dell'amico Dusty Rhodes, e l'ammissione fu accettata dal figlio Mike Graham in sua vece.\nMorte.\nIl 21 gennaio 1985 si suicid\u00f2 sparandosi un colpo di arma da fuoco. Nel 2012 anche suo figlio Mike Graham mor\u00ec per suicidio."}
{"id": "2848443", "revid": "599013", "url": "https://it.wikipedia.org/wiki?curid=2848443", "title": "Jeff Greer", "text": ""}
{"id": "2848444", "revid": "767487", "url": "https://it.wikipedia.org/wiki?curid=2848444", "title": "Crocifissione (Antonello da Messina Londra)", "text": "La Crocifissione \u00e8 un dipinto olio su tavola di tiglio (41,9x25,4\u00a0cm) di Antonello da Messina, datato al 1475 e conservato nella National Gallery di Londra.\nDescrizione e stile.\nL'opera \u00e8 firmata e datata \"1475 / Antonellus Messaneus / me pinxit\" sul cartiglio che si trova sulla finta cornice lignea inferiore. La pacata composizione \u00e8 costruita in sezione aurea e mostra la croce di Cristo sullo sfondo di un lontano paesaggio costruito con punto di fuga ribassato, mentre in basso si trovano i due dolenti, Maria e Giovanni, che contemplano la scena silenziosamente. Pi\u00f9 lontano si vedono le tre Marie.\nLa tipologia iconografica rimanda a esempi fiamminghi, anche nel trattamento del paesaggio, che sfuma dolcemente in lontananza nei colori azzurrini delle colline avvolte dalla foschia. La linea marcatrice delle acque del lago isola maggiormente la figura del Cristo, con un cerchio formato dalla Vergine e da san Giovanni.\nNello stesso anno Antonello dipinse un'altra versione di dimensione pi\u00f9 grande, dove per\u00f2 \u00e8 pi\u00f9 evidente l'adesione al modello nordico, con personaggi pi\u00f9 attivi nella scena e un uso dei dettagli pi\u00f9 curato e, per certi versi, distraente."}
{"id": "2848445", "revid": "1573940", "url": "https://it.wikipedia.org/wiki?curid=2848445", "title": "Triturus carnifex", "text": "Il tritone crestato italiano (Triturus carnifex ) \u00e8 un anfibio caudato appartenente alla famiglia dei Salamandridi.\nDescrizione.\nQuesta specie, come molti altri anfibi, presenta caratteristiche morfologiche variabili in relazione alla fase del ciclo vitale. \u00c8 possibile infatti distinguere una \"fase terrestre\", trascorsa dagli animali a terra in luoghi idonei (sottobosco, aree umide in prossimit\u00e0 di stagni e paludi, ecc.) e una \"fase acquatica\", trascorsa interamente in acqua (stagni privi di pesci, canali, piccoli laghetti, ecc.). La durata dell'una o dell'altra fase varia in relazione al clima e alla localit\u00e0 di distribuzione, ed \u00e8 possibile rinvenire anche popolazioni acquatiche per tutto l'anno.\nSi distinguono pertanto una livrea terrestre e una acquatica, molto differenti tra loro. In fase terrestre la testa e il tronco si presentano generalmente di colore grigio, olivastro-giallastro oppure marrone scuro, con grandi macchie nere tondeggianti distribuite in modo irregolare. Come la maggior parte dei tritoni, durante la fase terrestre i colori dorsali sono generalmente pi\u00f9 scuri che in fase acquatica. Gli individui sessualmente immaturi e le femmine adulte mostrano frequentemente una striscia longitudinale di colore giallo, che si allunga dalla nuca fino alla punta della coda. Il ventre \u00e8 arancione con grandi macchie nere irregolari, mentre la gola appare scura con piccoli puntini bianchi. I maschi adulti presentano anche una fascia biancastra su entrambi i lati della coda, pi\u00f9 evidente durante il periodo che precede la stagione riproduttiva.\nIn fase acquatica, coincidente col periodo riproduttivo, i colori si fanno pi\u00f9 chiari e le macchie dorsali pi\u00f9 contrastate; i maschi esibiscono una cresta dorsale dentellata, avente funzione ornamentale nel corteggiamento; \u00e8 presente anche una cresta caudale, separata da quella dorsale mediante una profonda incisione. La striatura bianca ai lati della coda si presenta molto pi\u00f9 brillante. La femmina \u00e8 priva di cresta dorsale anche in riproduzione e presenta soltanto una cresta caudale di ridotta estensione.\nLa lunghezza totale \u00e8 di nei maschi e di nelle femmine. Queste dimensioni ne fanno la specie di tritone pi\u00f9 grande per l'Italia.\nBiologia.\nIl Tritone crestato italiano \u00e8 una specie strettamente affine al tritone crestato (\"Triturus cristatus\"), con il quale pu\u00f2 ibridarsi nelle zone di sovrapposizione tra i rispettivi areali. In Italia la stagione riproduttiva comincia gi\u00e0 alla fine dell'inverno ed \u00e8 possibile trovare adulti acquatici in fase riproduttiva gi\u00e0 in dicembre. Essendo il ciclo riproduttivo influenzato da fattori ambientali esterni, come l'umidit\u00e0 relativa, la piovosit\u00e0 e la temperatura, \u00e8 possibile apprezzare variazioni nella fenologia riproduttiva a livello locale, e anche di anno in anno nella stessa localit\u00e0. Gli accoppiamenti avvengono in genere da dicembre a giugno. Durante il corteggiamento, che si svolge in acqua,i maschi inarcano il dorso assumendo una posizione tipica davanti alle femmine; contemporaneamente, ripiegano la coda verso il muso della femmina, facendola oscillare ritmicamente a intervalli regolari (\"tail fanning\"). Questo comportamento ha lo scopo di mostrare la cresta e la banda bianca alla partner, e di veicolare verso il muso della femmina, con lo sventolio della coda, feromoni sessuali emessi da ghiandole localizzate nella cloaca (\"ghiandole paradisiache\"). Se la femmina si mostra ricettiva nei confronti del maschio, questi depone una piccola spermatofora sul fondo del corpo idrico contenente gli spermatozoi, che la femmina inserisce nel proprio corpo tramite la cloaca (feondazione interna). La deposizione delle uova e lo sviluppo larvale avvengono nelle stesse modalit\u00e0 del tritone crestato.\nGli adulti scelgono con cura i siti idonei per la riproduzione, evitando ambienti con condizioni ambientali inadatte allo sviluppo larvale e quelli popolati da predatori come i pesci.\nNelle regioni pi\u00f9 meridionali dell'areale di distribuzione, gli animali compiono un periodo di letargo estivo (pi\u00f9 correttamente \"estivazione\") per tornare nuovamente attivi in autunno. L'estivazione ha lo scopo di limitare il rischio di disidratazione evitando qualunque attivit\u00e0 (spostamento, caccia, ecc.) durante i periodi pi\u00f9 caldi e secchi dell'anno, corrispondenti ai mesi estivi nel clima mediterraneo. Gli animali trascorrono questo periodo nascosti sotto tronchi, pietre, cumuli di foglie, oppure sfruttano tane abbandonate da altri animali.\nIl Tritone crestato italiano \u00e8 un animale esclusivamente carnivoro in tutte le fasi del suo ciclo vitale. Durante la fase larvale, trascorsa in acqua (larve natanti con filamenti branchiali esterni), gli animali si nutrono di zooplancton di acqua dolce (dafnie, copepodi, ecc.) e di altri invertebrati di piccola taglia come anellidi e larve di insetto. I giovani e gli adulti in fase terrestre si nutrono principalmente di invertebrati cacciati a terra durante la stagione favorevole, mentre gli adulti in fase acquatica sono importanti predatori di invertebrati dulciacquicoli all'interno delle zone umide.\nDistribuzione ed habitat.\nIl tritone crestato italiano \u00e8 presente su quasi tutto il territorio italiano (assente in Sardegna, Sicilia e Calabria del sud), nel sud della Svizzera fino alle Alpi nord-orientali e poi dall'Austria (fino a Vienna) al nord-ovest dei Balcani (Slovenia, Croazia nord-occidentale). La specie \u00e8 stata introdotta dall'uomo anche al di fuori del suo areale originario: in Inghilterra, nei dintorni di Ginevra e sull'isola di S\u00e3o Miguel, nelle Azzorre. Vive dal livello del mare fino a 1800 m di altitudine. Durante la stagione riproduttiva si pu\u00f2 trovare in acque stagnanti di qualsiasi tipo o in corsi d'acqua a flusso lento, solitamente con fitta vegetazione; in estate vive sulla terraferma, in foreste rade di latifoglie miste o su prati."}
{"id": "2848446", "revid": "30633891", "url": "https://it.wikipedia.org/wiki?curid=2848446", "title": "Teoria K-C-S", "text": ""}
{"id": "2848447", "revid": "92723", "url": "https://it.wikipedia.org/wiki?curid=2848447", "title": "Vadim Gulyayev", "text": ""}
{"id": "2848451", "revid": "547034", "url": "https://it.wikipedia.org/wiki?curid=2848451", "title": "Soku Batin", "text": ""}
{"id": "2848455", "revid": "599013", "url": "https://it.wikipedia.org/wiki?curid=2848455", "title": "Ricardo Greer", "text": ""}
{"id": "2848456", "revid": "767487", "url": "https://it.wikipedia.org/wiki?curid=2848456", "title": "Hit Mania Estate 2009", "text": "Hit mania estate 2009 \u00e8 una compilation che comprende tutte le hit dell'estate 2009. \u00c8 stata pubblicata il 3 luglio 2009 con l'etichetta Warner Music.\nOltre alla versione a cd singolo, esiste anche il cofanetto con 4\u00a0cd che comprende anche le compilation Hit Mania \u201890s Vol. 9, Elektro Tribal vol. 3 e Chill House Mania vol. 11.\nLa compilation debutta alla posizione n\u00b05 della classifica FIMI. La terza settimana la compilation occupa la prima posizione, posizione occupata per sei settimane.\nSecondo la classifica annuale FIMI, la compilation risulta occupare il 10\u00ba posto tra le pi\u00f9 vendute.\nQuesta edizione, da un tocco di rinnovamento al logo HIT MANIA, (come avvenne nel 2002).\nSuccesso commerciale.\nLa compilation debutta alla 5\u00aa posizione della classifica italiana, sale la settimana seguente fino alla 2\u00aa posizione; in terza settimana raggiunge la 1\u00aa posizione in classifica, posizione mantenuta fino all'ottava settimana. Mantiene, comunque, la top 5 fino alla tredicesima settimana. Occupa per due settimane la posizione 9. Dopo quattro mesi di permanenza fa la sua ultima presenza in classifica alla posizione 27."}
{"id": "2848457", "revid": "486946", "url": "https://it.wikipedia.org/wiki?curid=2848457", "title": "Aleksandr Shidlovsky", "text": ""}
{"id": "2848459", "revid": "1573940", "url": "https://it.wikipedia.org/wiki?curid=2848459", "title": "Anas ibn Malik", "text": "Biografia.\nLa madre fu una delle prime donne ad abbracciare l'Islam a Medina nonostante il marito non fosse d'accordo. Quest'ultimo si adir\u00f2 a tal punto quando seppe della conversione della moglie che decise di ripudiarla immediatamente. La tradizione ci riporta che dopo averla lasciata, uscendo di casa fu aggredito e ucciso da uno dei suoi nemici.\nDopo la morte di Malik, Umm Sulaym si rispos\u00f2 con Ab\u016b \u1e6cal\u1e25a (\u1e24\u0101rith b. Rab\u012b\u02bfa), ma solo dopo la conversione di quest'ultimo.\nAnas aveva un fratello, al-Bara ibn M\u0101lik, famoso per il suo coraggio e le capacit\u00e0 militari, mentre sua zia era Umm \u1e24aram, fervente credente che mor\u00ec durante la prima spedizione navale condotta dai musulmani. \nDopo l'Egira, sua madre offr\u00ec al Profeta il figlio decenne perch\u00e9 questi lo servisse come servitore. Fu presente alla battaglia di Badr ma non vi partecip\u00f2 attivamente ed \u00e8 per questo che non compare nell'elenco dei combattenti. Rimase al servizio del Profeta fino alla sua morte, partecipando poi alle guerre di conquista. Un \"\u02bea\u1e25\u0101d\u012bth\" lo vede come protagonista: \"Ho servito il Profeta, la pace sia con lui, per dieci anni e lui non mi ha detto 'Perch\u00e9 l'hai fatto?' dopo che avevo fatto qualcosa o 'Perch\u00e9 non l'hai fatto?' dopo che mi ero dimenticato di fare qualcosa. Non ha mai avuto una parola di disprezzo per me\".\nNel 684 Anas guid\u00f2 la preghiera a Basra in favore dell'anticaliffo \u02bfAbd All\u0101h ibn al-Zubayr. Durante la rivolta di \u02bfAbd al-Rahm\u0101n b al-Ashath, al-Hajjaj gli rimprover\u00f2 di essere un ribelle e sebbene egli fosse altamente rispettato in quanto Compagno del Profeta, il wali omayyade non ebbe nessuno scrupolo a fargli mettere intorno al collo una corda con un secchio, anche se si racconta che il califfo \u02bfAbd al-Malik si scus\u00f2 in seguito del comportamento irrispettoso del suo funzionario. Tramand\u00f2 1286 \"\u02bea\u1e25\u0101d\u012bth\", la maggior parte dei quali si trova nel \"Musnad\" di al-Tay\u0101lis\u012b e nel \"Musnad\" di A\u1e25mad b. \u1e24anbal.\nPrima della sua morte, Anas chiese a Th\u0101bit Bunani di mettere un capello del Messaggero sotto la sua lingua. Ibn Sirin guid\u00f2 la preghiera in suo onore. Anas mor\u00ec a Basra verso il 709 ma esistono tradizioni che parlano invece del 711."}
{"id": "2848461", "revid": "1005847", "url": "https://it.wikipedia.org/wiki?curid=2848461", "title": "Guido Fusinato", "text": "Figlio dello scrittore e patriota Arnaldo Fusinato.\nNel 1912 fu signatario come plenipotenzario del Trattato di Ouchy tra Italia e Impero Ottomano a conclusione della Guerra italo-turca e fu oggetto di aspre critiche per aver troppo accordato all'Impero ottomano.\nFu anche sottosegretario agli Affari Esteri. Dopo lo scoppio della prima guerra mondiale, per la disperazione di veder gettata la patria in una lunga guerra disastrosa per le sue sorti, come scrisse a Giolitti il 19 e 20 agosto 1914 (\"Lettere\", Vol. III, tomo III), si suicid\u00f2.\nSi iscrisse alla Massoneria nel 1892."}
{"id": "2848464", "revid": "486946", "url": "https://it.wikipedia.org/wiki?curid=2848464", "title": "Vyacheslav Skok", "text": ""}
{"id": "2848474", "revid": "39479", "url": "https://it.wikipedia.org/wiki?curid=2848474", "title": "Provincia di Pesaro Urbino", "text": ""}
{"id": "2848475", "revid": "30634336", "url": "https://it.wikipedia.org/wiki?curid=2848475", "title": "Musica informatica", "text": ""}
{"id": "2848476", "revid": "486946", "url": "https://it.wikipedia.org/wiki?curid=2848476", "title": "Anatoly Akimov", "text": ""}
{"id": "2848479", "revid": "1005847", "url": "https://it.wikipedia.org/wiki?curid=2848479", "title": "Ugo di Sant'Onofrio del Castillo", "text": "Ugo del Castillo, Marchese di Sant'Onofrio, appartenente ad un'aristocratica famiglia siciliana, fu deputato dal 1880 al 1919, eletto ininterrottamente nel collegio di Castroreale-Barcellona dalla XIV alla XXIV legislatura.\nAl governo ricopr\u00ec le cariche di Sottosegretario ai LL. PP., Sottosegretario agli Interni dal 3 novembre 1903 al 27 marzo 1905, Ministro delle poste e dei telegrafi dall'11 dicembre 1909 fino al 31 marzo 1910 sotto il Governo Sonnino II\nIl 3 marzo 1920 venne nominato Senatore del Regno ."}
{"id": "2848485", "revid": "1305772", "url": "https://it.wikipedia.org/wiki?curid=2848485", "title": "Bullet in the Head", "text": ""}
{"id": "2848488", "revid": "1762097", "url": "https://it.wikipedia.org/wiki?curid=2848488", "title": "Crocifissione (Antonello da Messina Anversa)", "text": "La Crocifissione \u00e8 un dipinto olio su tavola di tiglio (59,7\u00d742,5 cm) di Antonello da Messina, datato al 1475 e conservato nel Koninklijk Museum voor Schone Kunsten di Anversa.\nFirma.\nL'opera \u00e8 firmata e datata sul cartiglio che si trova su un'asse spezzata piantata in basso a sinistra. \nDescrizione e stile.\nLa croce di Ges\u00f9 campeggia al centro della composizione, secondo le forme canoniche delle Crocifissioni, mentre ai lati si trovano i due ladroni crocifissi su rami tortuosi, che fanno assumere loro posizioni contorte stridenti con la silente compostezza del Cristo. In primo piano si trovano i dolenti, Maria e san Giovanni, colti in un momento di preghiera e di composto dolore. Attorno ad essi si trovano numerosi dettagli simbolici, come i teschi, il gufo, le serpi, tutti oscuri presagi di morte.\nLo sfondo \u00e8 composto da un paesaggio popolato da numerosi animali e tracce della presenza umana, come rovine antiche e un castello, il tutto caratterizzato da un grande specchio d'acqua che si perde in lontananza.\nRecenti studi orografici effettuati nel 2010, mettendo a confronto con la tecnica della sovrapposizione le colline del quadro col paesaggio reale, hanno dimostrato che il paesaggio ritratto nell'opera \u00e8 probabilmente il panorama dello stretto di Messina visto dalle colline della valle del torrente Camaro. Altri dettagli sono riconducibili alla citt\u00e0 dello stretto, come il castello Mata-Grifone (oggi detto sacrario di Cristo Re).Il dipinto \u00e9 datato e firmato 1475.Rappresenta l'estremo lembo di Sicilia che guarda la Calabria. Oltre il braccio di mare si vede il profilo dell'Aspromonte e si intravedono colline punteggiate da agrumi L'iconografia proviene da un modello nordico, con un'apertura parziale al paesaggio di tipo veneto che si paleser\u00e0 meglio in opere immediatamente successive, come la \"Crocifissione di Londra\". I personaggi risultano attivi nella scena e l'uso dei dettagli \u00e8 pi\u00f9 curato e, per certi versi, distraente."}
{"id": "2848490", "revid": "486946", "url": "https://it.wikipedia.org/wiki?curid=2848490", "title": "Vyacheslav Sobchenko", "text": ""}
{"id": "2848491", "revid": "2217448", "url": "https://it.wikipedia.org/wiki?curid=2848491", "title": "Bombina pachypus", "text": "L'ululone appenninico o ululone italiano (Bombina pachypus ()) \u00e8 un anfibio anuro della famiglia Bombinatoridae, endemico dell'Italia.\nDescrizione.\nLa pelle \u00e8 ruvida per piccole escrescenze ghiandolari. La pupilla ha forma a cuore.\nLa parte dorsale ha un colore piuttosto criptico, brunastro con tonalit\u00e0 grigie e chiazze scure di estensione molto variabile. Il ventre \u00e8 giallo macchiettato di nero. Di solito, nella regione del petto, ci sono due macchie gialle separate dalle altre.\nSi tratta di un anuro di piccole dimensioni che non supera i 6 cm di lunghezza.\nBiologia.\nRiproduzione.\nDurante il periodo degli amori il maschio sviluppa cuscinetti cornei di colore nero sugli arti anteriori; vengono utilizzati per trattenere la femmina durante la copula. L'accoppiamento \u00e8 di tipo lombare. La stagione riproduttiva dura circa 7 mesi (da aprile ad ottobre) ma si hanno tre massimi nei mesi di maggio, giugno e a nella seconda met\u00e0 di luglio (se gli ambienti non si sono prosciugati). Questi anuri tendono a ritornare a riprodursi tutti gli anni negli stessi biotopi.\nUovo e larva.\nLe uova, che misurano circa 2 mm, vengono deposte in un numero molto inferiore rispetto ad altri anfibi, qualche decina; le larve schiudono dopo 10-25 giorni. Il girino misura meno di 1 cm alla schiusa dell'uovo. Il colore della larva \u00e8 marrone, bianco nella zona ventrale. Lo spiracolo \u00e8 posta medialmente nel ventre. La metamorfosi avviene dopo 1-3 mesi, a seconda della temperatura. L'adulto neometamorfosato mostra la livrea dell'adulto, comprese le tipiche macchie gialle. La maturit\u00e0 sessuale non avviene prima di 3 anni.\nVocalizzazioni.\nIl maschio, una volta selezionato il luogo idoneo per la riproduzione, attrae la femmina con un richiamo ululante (da cui il nome comune). Proprio questi ululati sono probabilmente all'origine del mito del \"Muglione\", una creatura met\u00e0 Toro e met\u00e0 pesce facente parte del folklore di Sovicille (SI).\nDistribuzione e habitat.\n\"B. pachypus\" \u00e8 un endemismo italiano: lo si ritrova a sud del Po, lungo tutta la dorsale appenninica sino alla Calabria; \u00e8 assente in Sicilia, Sardegna e nelle isole minori.\nSi incontra soprattutto in specchi d'acqua piccoli e temporanei, talvolta minuscoli in aree aperte o in torrenti rocciosi ben assolati. \u00c8 molto raro in pianura, le popolazioni pi\u00f9 abbondanti sono in zone di collina o montagna. Raggiunge i 1900 metri di altitudine nel Parco nazionale del Pollino.\nConservazione.\nL'ululone appenninico ha subito un drammatico declino in gran parte del suo areale da circa 10 anni. Le cause di questa rarefazione non sono note, si crede che la diffusione del fungo parassita \"Batrachochytrium dendrobatidis\" che causa la malattia nota come chitridiomicosi sia stata una delle cause determinanti. Anche fattori antropici come la cementificazione e la distruzione dei luoghi di riproduzione, ad esempio con il prosciugamento dei fontanili e con la bonifica delle piccole raccolte d'acqua, sono stati determinanti nel declino di questa specie. \nAnche l'abbandono delle pratiche agro-silvo-pastorali tradizionali pu\u00f2 aver giocato un ruolo nel declino della specie. Infatti, la mancata manutenzione di fontanili e pozze di irrigazione all'interno di aree aperte pu\u00f2 aver causato una crescita della vegetazione della vegetazione nelle aree vicine ai siti riproduttivi e un eccessivo ombreggiamento rendendo il sito non pi\u00f9 idoneo alla riproduzione della specie (Canessa et al, 2013).\nAttualmente le popolazioni in condizioni migliori sono quelle calabresi.\nTassonomia.\nSebbene sia considerato un endemismo italiano, secondo alcuni autori, in base ad analisi genetiche effettuate sul DNA mitocondriale, volte a risolvere il problema dei rapporti filogenetici tra le diverse specie del genere \"Bombina\", \"B. pachypus\" pu\u00f2 essere sinonimo di \"B. variegata\". \nLa review tassonomica della Societas Europaea Herpetologica (Speybroeck et al, 2020) propone il mantenimento del rango sottospecifico (\"Bombina variegata pachypus\")."}
{"id": "2848494", "revid": "92723", "url": "https://it.wikipedia.org/wiki?curid=2848494", "title": "Nikolay Melnikov", "text": ""}
{"id": "2848497", "revid": "300067", "url": "https://it.wikipedia.org/wiki?curid=2848497", "title": "Jean-Luc Monschau", "text": ""}
{"id": "2848499", "revid": "606039", "url": "https://it.wikipedia.org/wiki?curid=2848499", "title": "Pseudepidalea balearica", "text": ""}
{"id": "2848500", "revid": "339392", "url": "https://it.wikipedia.org/wiki?curid=2848500", "title": "Yevgeny Sharanov", "text": ""}
{"id": "2848507", "revid": "363629", "url": "https://it.wikipedia.org/wiki?curid=2848507", "title": "Sala operatoria", "text": "La sala operatoria (abbreviato SO) \u00e8 una stanza, presente di norma negli ospedali, nella quale viene praticata la chirurgia.\nQuesto luogo \u00e8 realizzato con rigide regole che garantiscono elevati standard di igiene ed asepsi. \nIn essa si trovano svariate apparecchiature elettromedicali e lo strumentario chirurgico necessario, il personale che vi lavora \u00e8 altres\u00ec altamente specializzato e dedicato.\nGeneralmente i reparti chirurgici degli ospedali possiedono diverse sale operatorie e altre stanze funzionali alla sala stessa, tra cui stanze per il lavaggio e la vestizione del personale, stanze per la sterilizzazione dello strumentario, magazzino, sala relax e sale per il risveglio del paziente.\nCaratteristiche.\nLa \"piastra operatoria\" \u00e8 invece un particolare tipo di sala operatoria dove l'integrazione avanzata tra le varie specialit\u00e0 chirurgiche permette la gestione contemporanea di pi\u00f9 realt\u00e0. Questo porta ad un utilizzo pi\u00f9 strutturato delle risorse, una miglior gestione del personale, positive ricadute sulla prevenzione delle infezioni. Si crea anche un innovativo approccio alla struttura dato dal fatto che non esiste pi\u00f9 una sala operatoria di reparto, ma un insieme di sale operatorie aziendali, dove \u00e8 pi\u00f9 facile trovare accesso ma meno personalizzabili.\nLa direzione sanitaria gestisce tramite un referente l'attivit\u00e0 chirurgica globale. Ogni reparto definisce la propria agenda che verr\u00e0 organizzata a livello centrale per ottimizzare i tempi e permettere una distribuzione omogenea delle risorse. Un referente informatico far\u00e0 in modo che le necessit\u00e0 della struttura vengano rispettate appieno.\nVengono chiamate sale operatorie ibride le moderne sale operatorie che comprendono nella loro dotazione apparecchiature di imaging quali TAC o risonanza magnetica oppure le sale dedicate alle procedure angiografiche nonch\u00e9 i laboratori di cateterizzazione cardiaca.\nLa disciplina che si occupa di studiare l'ottimizzazione delle procedure operatorie \u00e8 l'\"Operating room management\"."}
{"id": "2848509", "revid": "1543377", "url": "https://it.wikipedia.org/wiki?curid=2848509", "title": "Dollaro dell'Isola del Principe Edoardo", "text": "Il dollaro \u00e8 stata la valuta dell'Isola del Principe Edoardo al 1871 al 1873. Sostitu\u00ec la sterlina dell'Isola del Principe Edoardo con un tasso di cambio di 1 sterlina = 4,866 dollari ed era equivalente al dollaro canadese, da cui fu sostituito nel 1873. Il dollaro era suddiviso in 100 \"cent\".\nMonete.\nFu battuto solo un tipo di moneta, un pezzo di bronzo da 1 cent emesso il 1871.\nBanconote.\nNel 1872 furono emesse banconote del Tesoro nei tagli da 10 e 20 dollari. Lo stesso anno due banche autorizzate all'emissione, la \"Bank of Prince Edward Island\" e la \"Union Bank of Prince Edward Island\" iniziarono e emettere banconote in dollari nelle denominazioni da 1, 2, 5, 10 e 20 dollari. Le banche private conituarono a emettere banconote anche dopo in dollari canadesi, le prime delle quali furono le banconote emesse in precedenza con la sovrastampa \"Canadian Currency\"."}
{"id": "2848511", "revid": "1573940", "url": "https://it.wikipedia.org/wiki?curid=2848511", "title": "Lissotriton vulgaris", "text": "Il tritone punteggiato (Lissotriton vulgaris ), noto anche come tritone comune, \u00e8 un anfibio caudato appartenente alla famiglia dei Salamandridi.\nDescrizione.\nIl tritone punteggiato ha una struttura slanciata, con arti relativamente esili, testa allungata e pelle liscia. Gli individui delle popolazioni dell'Europa meridionale, con i loro 6-9 cm di lunghezza, sono solitamente un po' pi\u00f9 piccoli di quelli dell'Europa centrale e settentrionale. Il lato superiore del capo \u00e8 percorso da 3 solchi longitudinali e da 5 bande longitudinali scure pi\u00f9 o meno marcate, inframmezzate da striature chiare. Le parti superiori sono di colore marrone chiaro, giallognolo, grigio scuro o bruno-verdastro. I maschi presentano in genere grandi macchie scure pi\u00f9 o meno rotonde, mentre le femmine sono spesso quasi di colore uniforme, con piccoli puntini. Il lato ventrale del maschio \u00e8 arancione o giallo nella parte centrale, con vistose macchie brune dai bordi pi\u00f9 chiari. Il ventre della femmina \u00e8 pi\u00f9 pallido e punteggiato di macchie pi\u00f9 piccole. La gola chiara \u00e8 generalmente cosparsa di macule scure, ma in alcuni individui, soprattutto femmine, le macchie golari sono indistinte e in rari casi anche del tutto assenti. In primavera, durante la stagione riproduttiva, i maschi delle popolazioni dell'Europa centrale presentano un'alta cresta dorsale ondulata o dentellata, che passa senza interruzioni significative in un'alta cresta caudale. Nella fase di transizione tra la forma acquatica e quella terrestre, la cresta dorsale diventa pi\u00f9 bassa e con margine pi\u00f9 liscio. Anche i maschi delle sottospecie meridionali portano una cresta dal margine liscio. Il lato ventrale della cresta caudale presenta solitamente una vistosa colorazione arancione e azzurra. Le femmine non hanno una cresta dorsale, ma sono provviste di una cresta caudale pi\u00f9 larga. La coda termina a punta, negli esemplari dell'Europa centrale senza filamento terminale, in Europa meridionale spesso con un filamento terminale evidente. I maschi in fase acquatica presentano ampie palmature scure tra le dita delle zampe e anche una regione cloacale fortemente rigonfia, dalla pigmentazione solitamente scura rispetto al tritone palmato. La lunghezza totale \u00e8 di 6-11 cm nei maschi e di 6-10 cm nelle femmine.\nBiologia.\nIl tritone punteggiato \u00e8 un parente stretto del tritone palmato, con il quale viene spesso confuso. Almeno durante la stagione riproduttiva, che in Europa centrale va da febbraio/marzo fino a giugno, tutti i piccoli tritoni appartenenti al genere \"Lissotriton\" conducono una vita completamente acquatica. In questa fase gli animali sono anche diurni, mentre in fase terrestre sono prevalentemente notturni. Il complesso rituale di corteggiamento si conclude con una fecondazione interna delle uova, in maniera simile al tritone alpino. Nel corso di una stagione le femmine depongono 100-300 uova, che ripiegano uno per uno in foglie di piante acquatiche. Le larve si sviluppano nel corso di 6-10 settimane, e i piccoli si spostano sulla terraferma da luglio a ottobre.\nDistribuzione e habitat.\nQuesta specie frequente e ben adattabile \u00e8 di gran lunga l'anfibio urodelo pi\u00f9 comune d'Europa: con l'eccezione della penisola iberica e di parti di Francia, Italia e Scandinavia, \u00e8 presente in gran parte dell'Europa e si estende fino a buona parte della Siberia. Il tritone punteggiato vive soprattutto in zone pianeggianti e collinari, ad altitudini di 100-1000 m, ma in Carinzia pu\u00f2 eccezionalmente comparire fin oltre 2100 m. Nella stagione riproduttiva questa specie relativamente termofila si pu\u00f2 trovare in acque stagnanti di piccole dimensioni, soleggiate e ricche di vegetazione, con punti d'acqua poco profonda e zone alluvionali come per esempio acquitrini, stagni, fossi o solchi di pneumatici. Sulla terraferma il tritone punteggiato vive nascosto in punti umidi, per esempio sotto il legno morto in foreste miste o nella fascia ripariale di stagni e laghi, ma in aree antropizzate anche in giardini o su prati.\nTassonomia.\nSono state descritte diverse sottospecie di tritone punteggiato, alcune delle quali anche considerate come specie a s\u00e9 stanti. La forma nominale \"L. v. vulgaris\", grande e caratterizzata da una cresta dorsale dentellata, vive in gran parte dell'Europa settentrionale, occidentale, centrale e orientale. La forma diffusa in Europa meridionale, \"L. v. meridionalis\", si estende dal sud della Svizzera attraverso l'Italia settentrionale e centrale fino ai Balcani nord-occidentali. Raggiunge una lunghezza massima di 8-9 cm e ha una cresta dorsale non ondulata, quasi a margine liscio, cos\u00ec come la forma presente nei Balcani meridionali e in Grecia, \"L. v. graecus\", lunga appena 6-7,5 cm. Le femmine di questa sottospecie esibiscono in genere una maculatura evidente, mentre i maschi sono caratterizzati da un lungo filamento caudale e da palmature nere tra le dita delle zampe posteriori. La forma meridionale e quella balcanica sono spesso considerate anche specie autonome. Altre tre sottospecie europee sono \"L. v. ampelensis\", che vive in Transilvania, \"L. v. schreiberi\" nella regione intorno a Zadar, in Croazia, e \"L. v. tomasinii\", in Montenegro e nella Bosnia-Erzegovina meridionale; altre tre sottospecie si trovano poi al di fuori dell'areale europeo, in Medio Oriente e nel Caucaso."}
{"id": "2848512", "revid": "122578854", "url": "https://it.wikipedia.org/wiki?curid=2848512", "title": "Marcus Slaughter", "text": ""}
{"id": "2848519", "revid": "115533", "url": "https://it.wikipedia.org/wiki?curid=2848519", "title": "Aeronautica militare cinese", "text": ""}
{"id": "2848522", "revid": "115533", "url": "https://it.wikipedia.org/wiki?curid=2848522", "title": "Reale Marina australiana", "text": " #REDIRECT Royal Australian Navy"}
{"id": "2848526", "revid": "1543377", "url": "https://it.wikipedia.org/wiki?curid=2848526", "title": "Nicolas Saboly", "text": "Note biografiche.\nMicolau Sab\u00f2li (in provenzale l'accento tonico va sulla \"o\" ), nacque da una famiglia di pastori che si era stabilita a Monteux gi\u00e0 dai tempi di suo nonno Raymond, e visse nel Contado Venassino (Carpentras). Figlio cadetto di Joan Sab\u00f2li e di Felisa Meilheuret, aveva un fratello maggiore, Jean-Pierre, e tre sorelle minori: Anna, Felicia e Clara.\nAlla morte del padre, nel 1619, Nicolas entr\u00f2 nel collegio dei Gesuiti di Carpentras per compiere i suoi primi studi e nel 1623 divenne membro della \"Congregazione dell'Annunciazione della S. Vergine\". Ma nell'estate del 1628 lasci\u00f2 il Collegio e si trasfer\u00ec ad Avignone, sede di un'Universit\u00e0, dove inizi\u00f2 a seguire i corsi di Teologia e di Diritto, come testimoniano due atti notarili del 1632 e del 1633, che egli controfirm\u00f2 come testimone qualificandosi come \"studente in Teologia\".\nNel 1633 ebbe il primo beneficio ecclesiastico: fu nominato cappellano di S. Maria Maddalena nella chiesa di S. Siffrein, cattedrale di Carpentras. L'anno seguente, senza aver terminato gli studi di diritto civile e di diritto canonico, lasci\u00f2 l'Universit\u00e0 di Avignone e torn\u00f2 nella citt\u00e0 natale. Nonostante ci\u00f2 nel settembre del 1635 venne ordinato sotto-diacono, diacono e infine sacerdote.\nNel 1639 ottenne l'incarico di organista e Maestro di cappella della cattedrale di Carpentras. La sua fama di musicista consolidato si diffuse rapidamente ed egli fu chiamato a suonare spesso, come nel priorato di Caromb, dove diede lustro alla ricorrenza della festa di S. Maurice.\nMa dal giugno del 1643 il suo nome sparisce dall'organico della cattedrale di Carpentras. Saboly, infatti, era tornato ad Avignone, presso la chiesa di Saint-Pierre. Fu quindi Maestro di cappella del Capitolo di S. Trophim ad Arles e a N\u00eemes tra il 1643 e il 1646, e finalmente, nel 1658, della stessa, prestigiosa collegiata di Saint-Pierre in Avignone. Nel medesimo anno divenne Baccelliere \"in utroque\".\nNel 1658 ricevette benefici e incarichi dalle diocesi di N\u00eemes e di Uz\u00e8s e, infine, nel 1660, ottenne una pensione, erogatagli dall'amministrazione Pontificia, a carico del priorato di Saint-Beno\u00eet-de Cayran, nella diocesi di Uz\u00e8s.\nNel 1671, a Marsiglia, fece testamento.\nQuattro anni pi\u00f9 tardi, all'et\u00e0 di 61 anni, Nicolas Saboly mor\u00ec ad Avignone. Fu sepolto nel Coro della chiesa di Saint-Pierre, che tanto aveva esaltato con il suo talento di organista e di compositore.\nUna vita e una carriera tutto sommato banale, se Saboly non avesse raggiunto un'immensa notoriet\u00e0, sia come poeta che come musicista, componendo anche Messe, mottetti e canti di Natale. Una lapide marmorea, nella chiesa di Saint-Pierre, lo commemora come un personaggio fondamentale per la conservazione delle tradizioni popolari provenzali (occitane).\nOpere.\nOpere stampate.\nNella seconda parte del XIX secolo, i \"No\u00ebls\" di Saboly sono stati spesso pubblicati con quelli di Antoine Peyrol (XVIII secolo) e di Joseph Roumanille (1818-1891). Queste numerose edizioni riflettono l'influenza del movimento letterario dei \"f\u00e9libres\". L'elenco seguente non \u00e8 completo.\nLe composizioni e i No\u00ebls.\nSaboly si dedic\u00f2 intensamente alla poesia in lingua provenzale ed alla composizione di Messe, mottetti e brani religiosi vari, fra i quali spiccano i \"No\u00ebls\" provenzali (canti popolari di Natale), di cui pubblic\u00f2 otto raccolte (\"cahiers\") fra il 1665 e il 1674, lasciandone molti inediti. I No\u00ebls contribuirono non poco a mantenere viva un'antica tradizione che pare risalga ai Trovatori e certamente al periodo del papato avignonese.\nSaboly \u00e8 giustamente considerato il massimo autore di questo genere, peraltro sottovalutato come forma musicale e poetica. Fu apprezzato e lodato sia dai contemporanei che da critici e studiosi moderni, fra i quali il Premio Nobel Fr\u00e9d\u00e9ric Mistral. \nI No\u00ebls vengono tuttora eseguiti nelle funzioni religiose e nelle manifestazioni popolari natalizie.\nElenco dei No\u00ebls.\nFra i No\u00ebls attribuiti a Saboly, non tutti sono stati composti da lui. Originariamente furono pubblicati senza musica, dato che venivano cantati su arie popolari che tutti conoscevano a memoria: Saboly vi annotava semplicemente un \"timbro\": \u00ab sull'aria dell'eco \u00bb, \u00ab sull'aria della pastora \u00bb o, talvolta, \u00ab su un'aria scritta da Saboly \u00bb.\nIl \"Centro di Documentazione provenzale\", nel testo dedicato a Saboly, ha considerato solo una lista di 48 No\u00ebls realmente composti da lui.\nSecondo l'edizione di Fran\u00e7ois Seguin (1856) elencheremo:\nPrimo quaderno (1667)\nSecondo quaderno (1668)\nTerzo quaderno (1669)\nQuarto quaderno, intitolato Storia della nascita di Ges\u00f9 Cristo (1670)\nQuinto quaderno (1671)\nSesto quaderno (1672)\nSettimo quaderno (1673)\nOttavo quaderno (1674)\nAggiunte dell'edizione del 1704\nNo\u00ebls inediti (dalla raccolta Bastide)\nFrammenti (stessa fonte)\nAltri No\u00ebls frequentemente attribuiti a Saboly (elenco incompleto)\nNo\u00ebls celebri"}
{"id": "2848535", "revid": "729019", "url": "https://it.wikipedia.org/wiki?curid=2848535", "title": "Pasquale Leonardi Cattolica", "text": "Il conte \nFu ministro della Marina del Regno d'Italia.\nBiografia.\nDopo gli studi alla Real Accademia di Marina, dalla quale usc\u00ec con il grado di guardiamarina, si laure\u00f2 in ingegneria a Napoli. Con il grado di capitano di corvetta insegn\u00f2 idrografia all'Accademia Navale. Quindi diresse l'Istituto idrografico della Marina di Genova.\nNominato nel 1907 contrammiraglio, fu membro del Consiglio superiore della Marina e poi comandante di una divisione navale del Mediterraneo. Nel 1910 fu nominato senatore del Regno d'Italia, e in seguito divenne titolare del Ministero della Marina sotto i governi Luzzatti e Giolitti IV, fino al 1913. Nel 1911 era stato promosso viceammiraglio. Dopo il dicastero fu nominato comandante del Dipartimento marittimo di Napoli; dal 1916 fu presidente del Consiglio superiore della Marina fino al 1\u00ba febbraio 1917, quando pass\u00f2 nella riserva e fu insignito del titolo di conte.\nAccademico dei Lincei, si fece promotore del primo istituto superiore di studi nautici in Italia, il Regio Istituto navale di Napoli che nacque nel 1920 e che fu da lui diretto fino alla sua morte, avvenuta nel 1924."}
{"id": "2848545", "revid": "36426", "url": "https://it.wikipedia.org/wiki?curid=2848545", "title": "Superstock 1000 FIM Cup", "text": "La Superstock 1000 FIM Cup \u00e8 stato un campionato motociclistico, regolarmente riconosciuto dalla FIM, riservato a motociclette derivate dalla serie della categoria Superstock 1000. Il calendario si affiancava alle gare europee del campionato mondiale Superbike e del mondiale Supersport.\nRegolamento.\nIl campionato era riservato a moto derivate dalla serie con motori a 4 tempi con le seguenti specifiche:\nLa distanza percorsa in gara poteva variare da 40 km a 70\u00a0km, per favorire la crescita di giovani piloti e rendere la categoria propedeutica al mondiale superbike l'et\u00e0 dei partecipanti era compresa, inizialmente, tra i 17 ed i 24 anni.\nNel 2011 viene innalzato il limite a 26 anni, in modo da facilitare la formazione dei giovani piloti e per aumentare la griglia dei partecipanti. Insieme a tale riforma vengono approvate dalla federazione internazionale altre novit\u00e0 regolamentari, tra le quali la possibilit\u00e0 di cambiare la carena rispetto al modello di serie (senza utilizzare per\u00f2 la fibra di carbonio).\nCome per tutti i campionati riservati a moto derivate dalla serie vigeva un regime di monogomma dell'azienda italiana Pirelli ma a differenza del mondiale Superbike le gomme dovevano essere scolpite e non lisce, sempre nell'ottica della formazione dei piloti e accentuando le finalit\u00e0 propedeutiche del campionato.\nStoria.\nLa prima edizione del campionato si \u00e8 svolta nel 1999 e ha visto, nel corso delle varie stagioni, la partecipazione di varie squadre e costruttori favoriti e stimolati dal costo limitato delle moto e dalla possibilit\u00e0 di essere competitivi senza apportare modifiche eccessive alle stesse.\nIl campionato si \u00e8 sempre corso sotto l'egida della FIM ma fino al 2004 come campionato europeo (dicitura ufficiale: Campionato europeo superstock), dal 2005 ha acquisito lo status di competizione mondiale e ha assunto la denominazione \"Superstock 1000 FIM Cup\" (anche se si continu\u00f2 a correre solo ed esclusivamente su circuiti europei). In seguito all'assunzione di campionato mondiale, il campionato europeo Superstock viene organizzato dalla UEM (Unione Motociclistica Europea). Dal 2017, nella strategia di riorganizzazione dei campionati motociclistici di velocit\u00e0 messa in atto da FIM e Dorna, la Superstock 1000 FIM Cup torna ad essere titolata come campionato europeo.\nIl 27 settembre 2018 Dorna e FIM comunicano che la stagione 2018 sar\u00e0 l'ultima della categoria, in quanto la societ\u00e0 Dorna ha deciso di concentrarsi sui campionati mondiali delle derivate di serie e sopprime la categoria europea per dare ulteriore spazio ai campionati stock regionali e nazionali.\nAlbo d'oro.\nFonte:\nCostruttori.\nLa graduatoria costruttori \u00e8 stata introdotta solo a partire dal 2005 a seguito del riconoscimento di competizione mondiale\nRiepiloghi.\nA seguito si riportano i piloti ed i costruttori pi\u00f9 vincenti della Superstock 1000 FIM Cup nei singoli Gran Premi in ordine decrescente per numero di gare vinte."}
{"id": "2848547", "revid": "30635143", "url": "https://it.wikipedia.org/wiki?curid=2848547", "title": "Casa produttrice cinematografica", "text": ""}
{"id": "2848551", "revid": "884077", "url": "https://it.wikipedia.org/wiki?curid=2848551", "title": "Churchill Cup 2010", "text": "La Churchill Cup 2010 fu l'8\u00aa edizione della Churchill Cup, una competizione internazionale di rugby a 15 organizzata dall'International Rugby Board con lo scopo di favorire la crescita rugbistica delle squadre dei Paesi del Nord America ( e ), offrendo, al tempo stesso, la possibilit\u00e0 alle nazionali Tier 1 (p. es. ) di testare nuovi giocatori con le proprie seconde selezioni, le cosiddette nazionali \"A\".\nL'edizione 2010 del torneo venne organizzata dal 5 al 19 giugno negli Stati Uniti d'America per il secondo anno consecutivo; la fase a gironi venne ospitata a Glendale (Colorado), mentre le finali furono disputate nella citt\u00e0 di Harrison (New Jersey) alla Red Bull Arena.\nEssa vide la partecipazione di , \"England Saxons\", , , e .\nLa partecipazione della Russia, dopo quella della nell'edizione precedente, venne prevista nel quadro di un programma di crescita delle nazionali europee minori; l'Uruguay, invece, prese il posto dell\"Argentina Jaguares\", impegnata nell'IRB Nations Cup in Romania.\nL'8\u00aa edizione fu vinta ancora una volta dall'England Saxons che super\u00f2 in finale il Canada per 38 a 18; Canada capace di battere la Francia A nella fase a gironi."}
{"id": "2848552", "revid": "30635177", "url": "https://it.wikipedia.org/wiki?curid=2848552", "title": "Case produttrici cinematografiche", "text": ""}
{"id": "2848556", "revid": "92723", "url": "https://it.wikipedia.org/wiki?curid=2848556", "title": "Sergey Naumov", "text": ""}
{"id": "2848558", "revid": "110157", "url": "https://it.wikipedia.org/wiki?curid=2848558", "title": "Filotecnica", "text": "La Filotecnica venne fondata nel 1865 da Ignazio Porro, con sede a Milano, per la costruzione di strumenti ottici e di misura, specialmente per uso topografico e geodetico. Successivamente, il controllo dell'azienda fu assunto da Angelo Salmoiraghi che la port\u00f2 ad affermarsi come principale azienda italiana del settore con la nuova denominazione Filotecnica Salmoiraghi.\nInizialmente, pi\u00f9 che di una vera azienda si trattava di una \"scuola-officina\" la cui produzione era limitata a pezzi sperimentali, unici o al massimo riprodotti in pochissimi esemplari. Nel 1870, entr\u00f2 in azienda l'ingegner Angelo Salmoiraghi, che era stato allievo del Porro al Politecnico di Milano. Questi trasform\u00f2 la Filotecnica in un'industria competitiva, ampliando anche i settori produttivi. Dal 1877, inizi\u00f2 la produzione della prima macchina per cucire italiana. Alla fine del secolo, con la collaborazione di Francesco Koristka, venne ampliata e migliorata l'offerta di lenti e strumenti ottici di precisione.\nDopo la morte di Salmoiraghi (1939), l'azienda venne inglobata nell'IRI. La societ\u00e0 \u00e8 stata accorpata nella Salmoiraghi &amp; Vigan\u00f2 e la produzione di strumenti tecnico-scientifici \u00e8 cessata da diversi anni."}
{"id": "2848563", "revid": "131358", "url": "https://it.wikipedia.org/wiki?curid=2848563", "title": "Platea (teatro)", "text": ""}
{"id": "2848564", "revid": "1005847", "url": "https://it.wikipedia.org/wiki?curid=2848564", "title": "Pietro Bertolini", "text": "Biografia.\nEletto Deputato nel 1890, fu sempre riconfermato e rest\u00f2 a Montecitorio fino al 1919.\nFu Sottosegretario al Ministero delle Finanze dal 1894 al 1896 nel Governo Crispi IV e al Ministero dell'Interno dal 1899 al 1900 nel Governo Pelloux II. \nDivenne Ministro dei lavori pubblici dal 09 novembre 1907 all'11 dicembre 1909 nel Governo Giolitti III\nNel novembre 1912 fu nominato Ministro delle colonie sotto il Governo Giolitti IV fino al marzo 1914.\nBibliografia.\n\"Bertolini, Pietro\". Encyclop\u00e6dia Britannica (12th ed.). 1922."}
{"id": "2848572", "revid": "122864202", "url": "https://it.wikipedia.org/wiki?curid=2848572", "title": "Janet Reno", "text": "Biografia.\nEra la primogenita dei 4 figli di Henry Olaf e Jane Reno; il padre era un immigrato danese che venne negli USA cambiando il suo cognome (in precedenza era Rasmussen) e lavor\u00f2 alla Miami News. Janet frequent\u00f2 la Cornell University. Fu il 78\u00ba procuratore generale degli Stati Uniti sotto il presidente degli Stati Uniti d'America Bill Clinton (42\u00ba presidente). Si tratt\u00f2 della prima donna a ricoprire tale carica, ed \u00e8 anche stato uno dei mandati pi\u00f9 lunghi, secondo solo a quello svolto da William Wirt. Dopo aver terminato la sua parentesi come procuratore generale, il 17 aprile 2009, le venne assegnato il premio per l'American Judicature Society. Nel 1995 le fu diagnosticata la malattia di Parkinson, che l'avrebbe poi portata lentamente alla morte."}
{"id": "2848573", "revid": "339392", "url": "https://it.wikipedia.org/wiki?curid=2848573", "title": "Sergey Markoch", "text": ""}
{"id": "2848574", "revid": "599013", "url": "https://it.wikipedia.org/wiki?curid=2848574", "title": "Z\u00e1vi\u0161\u00edn", "text": "Il toponimo Z\u00e1vi\u0161\u00edn pu\u00f2 riferirsi alle seguenti localit\u00e0 della Repubblica Ceca:"}
{"id": "2848579", "revid": "92723", "url": "https://it.wikipedia.org/wiki?curid=2848579", "title": "Nikolay Smirnov", "text": ""}
{"id": "2848582", "revid": "1494169", "url": "https://it.wikipedia.org/wiki?curid=2848582", "title": "Z\u00e1dub", "text": "Il toponimo Z\u00e1dub pu\u00f2 riferirsi alle seguenti localit\u00e0 della Repubblica Ceca:"}
{"id": "2848590", "revid": "1543377", "url": "https://it.wikipedia.org/wiki?curid=2848590", "title": "Epipactis leptochila savelliana", "text": "La elleborina di Savelli (Epipactis leptochila\" var. \"savelliana ) \u00e8 una piccola pianta erbacea perenne dai delicati fiori, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"savelliana\") \u00e8 in onore al botanico forlivese P.R. Savelli (1939 \u2013 1997).\nDescrizione.\n\u00c8 una pianta erbacea perenne alta da 20 a 30\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma.\nFoglie.\nLe foglie (sono poche, da 3 a 4) a disposizione spiralata sono intere a forma ovato-lanceolata con apice acuto (quelle superiori sono progressivamente pi\u00f9 piccole); sono sessili e appena amplessicauli. La lamina \u00e8 percorsa da diverse nervature longitudinali (lamina quasi scanalata) con i bordi ondulati. \nInfiorescenza.\nL'infiorescenza \u00e8 un racemo terminale e lasso, con 9 \u2013 15 fiori pedicellati brevemente. Alla base del pedicello sono presenti delle brattee erbacee a forma ovato-lanceolata; le superiori sono incavate. I fiori sono resupinati, ruotati sottosopra tramite torsione del pedicello. Il colore del pedicello \u00e8 verde chiaro.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori sono colorati di verde-biancastro con sfumature gialle e rosa e si presentano poco aperti.\nFrutti.\nIl frutto \u00e8 una capsula obovoide (o esagonale) a pi\u00f9 coste. Anche le capsule, come i fiori, sono orizzontali o pendule. Nell'interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nIn queste piante la riproduzione pu\u00f2 avvenire tramite l'impollinazione anche se sono poco nettarifere e il rostello dopo la fioritura non \u00e8 pi\u00f9 vischioso (i vari insetti pronubi frequentano ugualmente questi fiori sperando di trovare del nettare); in effetti le \u201cElleborine savelliane\u201d vengono considerate quasi del tutto autogame.\nSistematica.\nLe Orchidaceae \u00e8 una delle famiglie pi\u00f9 vaste della divisione tassonomica delle Angiosperme; comprende 788 generi e pi\u00f9 di 18500 specie. Il genere \"Epipactis\" comprende circa 70 specie diffuse in Europa, in Asia e in America, delle quali circa una decina sono spontanee della flora italiana. \nIl Sistema Cronquist assegna la famiglia delle Orchidaceae all'ordine Orchidales mentre la moderna classificazione APG la colloca nel nuovo ordine delle Asparagales. Sempre in base alla classificazione APG sono cambiati anche i livelli superiori (vedi tabella iniziale).\nIl genere \"Epipactis\", insieme al genere \"Cephalanthera\", appartiene (secondo la suddivisione pi\u00f9 in uso tra i botanici) alla sottofamiglia delle Epidendroideae caratterizzata dall'avere lo stame (l'unico fertile) ripiegato sopra il ginostemio e il labello composto da due pezzi distinti: ipochilo e epichilo; e al livello inferiore alla trib\u00f9 delle \"Neottieae\", una delle varie trib\u00f9 nelle quali si usa suddividere le orchidee (relativamente alle specie spontanee del territorio italiano).\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2848593", "revid": "339392", "url": "https://it.wikipedia.org/wiki?curid=2848593", "title": "Carrozze MDVC", "text": ""}
{"id": "2848597", "revid": "395232", "url": "https://it.wikipedia.org/wiki?curid=2848597", "title": "Carrozze piano ribassato", "text": ""}
{"id": "2848598", "revid": "1318658", "url": "https://it.wikipedia.org/wiki?curid=2848598", "title": "Thomas Fersen", "text": "Biografia.\nThomas Fersen nasce il 4 gennaio 1963 in una clinica situata nell'XI \"arrondissement\" di Parigi, da padre banchiere e madre infermiera.\nCresce nel sobborgo parigino della Valle della Marna, ma \u00e8 a casa dei suoi nonni, presso Roanne, che Thomas fa le sue prime scoperte: quella della campagna e quella della musica, che suo nonno, banchiere e musicista nel tempo libero, gli fa scoprire. La nonna andava spesso con lui al cimitero di P\u00e8re-Lachaise.\nNel 1969, la famiglia lascia Sucy-en-Brie e si trasferisce al XX \"arrondissement\". Thomas viene iscritto alla scuola primaria di via Julien-Lacroix.\nThomas era solito fermarsi davanti alle vetrine dei negozi musicali ad ammirare gli strumenti, per questa ragione sua madre decide di regalargli la sua prima chitarra.\nA quattordici anni, appassionato dalla musica anglo-sassone, che aveva scoperto dopo diversi viaggi in Inghilterra, Thomas scrive la sua prima canzone.\nNel 1978 la famiglia si trasferisce nell'VIII \"arrondissement\" di Parigi e Thomas lascia il liceo Jacques Decour per cominciare a frequentare il liceo Condorcet. Qui fonda un gruppo, gli \"UU\" (il nome \u00e8 tratto da una scritta presente sui biglietti della metropolitana). Successivamente Thomas decide di fondare un altro gruppo musicale, Figure of Fun, da un brano dei The Birthday Party, all'epoca il gruppo di Nick Cave, segue inoltre i Rose Bonbon e gli Indochine, fino al 1981.\nDal 1984 al 1985 Thomas svolge il servizio militare. Nell'estate del 1986, grazie ad un amico antropologo, parte per un viaggio in America Centrale e Cuba: viaggio che lo cambier\u00e0 profondamente. Decide di prendere spunto per il nome dal calciatore scozzese Tom Boyd (che Thomas ricorda dal Mondiale 86). Suo padre invece gli propone di prendere il cognome dal presunto amante di Maria Antonietta: Axel von Fersen.\nNel 1988 esce il suo primo 45 giri, \"Ton h\u00e9ros Jane\", che non ottiene molto successo. Il 1990 segna l'uscita del suo secondo 45 giri, \"Le peuple de la nuit\", e la nascita di sua figlia Juliette. Nel Giugno del 1992 registra il suo primo album: Le bal des oiseaux. L'album esce nel 1993 e ottiene un immediato successo, culminato col disco d'oro. Riesce anche a conquistare il premio victoire de la musique come Rivelazione maschile nel 1994. Thomas \u00e8 uno dei primi artisti ad aderire all'etichetta T\u00f4t ou tard. La sua carriera continua a crescere. Il suo pezzo Deux pieds, tratto dall'album Pi\u00e8ce mont\u00e9e de grands jours diventa una hit. Nel 2007 pubblica un best con alcuni suoi pezzi arrangiati all'ukulele. Nel 2008 diventa pap\u00e0 di un bambino.\nFersen \u00e8 un poeta che ama giocare con la lingua, usando parole a doppio senso, rime, simboli e immagini, dal mondo vegetale e animale, per raccontar storie originali, dipingere istanti del quotidiano, impressioni, sentimenti, o anche i sogni, le debolezze e i difetti della gente comune. La sua voce profonda e roca d\u00e0 un tono particolare alle sue canzoni."}
{"id": "2848601", "revid": "110157", "url": "https://it.wikipedia.org/wiki?curid=2848601", "title": "Colonia di Rovegno", "text": " \nLa colonia di Rovegno \u00e8 una ex colonia estiva situata a 950 m nel comune di Rovegno, in alta val Trebbia, nella citt\u00e0 metropolitana di Genova.\n\u00c8 stata progettata dall'ingegnere Camillo Nardi Greco (1887-1968) e realizzata tra il 1933 e il 1934. Allo stesso progettista si devono anche le analoghe strutture costruite, sempre negli anni trenta del Novecento, a Savignone (Renesso e Monte Maggio) e Chiavari (Colonia Fara).\nStoria.\nLa costruzione della colonia.\nLa colonia di Rovegno, tipico esempio di architettura razionalista, fu costruita nel 1933 come luogo di soggiorno di villeggiatura per bambini, da utilizzarsi prevalentemente nel periodo estivo.\nLa costruzione della colonia si inquadrava nell'ambito di un pi\u00f9 ampio progetto, finanziato dal Partito Nazionale Fascista allora al potere, che vide crescere a livello nazionale il numero delle colonie estive per bambini e ragazzi, a testimonianza della volont\u00e0 del regime di intervenire direttamente nell'educazione dei giovani. Al tempo stesso la costruzione di questi nuovi edifici, con caratteristiche costruttive innovative e improntati a criteri igienico-salutistici, assumeva una notevole valenza propagandistica.\nNell'ambito di questo progetto vennero edificate in Liguria altre quattro strutture simili: oltre a quelle gi\u00e0 citate di Renesso, Monte Maggio e Chiavari, tutte opera dello stesso Camillo Nardi Greco, nel 1939 ne venne edificata anche una quinta a Santo Stefano d'Aveto.\nI lavori iniziarono il 1\u00ba marzo del 1934 e terminarono in soli cinque mesi. L'inaugurazione avvenne il 29 luglio 1934. Fino al settembre del 1942 la colonia svolse regolarmente la sua funzione di colonia estiva.\nNel 1939 la struttura fu anche ampliata con la realizzazione di un grande chalet a ovest adibito a infermeria, che port\u00f2 la capienza complessiva dagli originari 450 a 500 posti letto. Gran parte dei giovani che arrivavano qui per il turno di villeggiatura provenivano dal centro storico di Genova, luogo notoriamente angusto e all'epoca fortemente inquinato a causa della industrializzazione del porto. La prevenzione dalla tubercolosi tramite cure eliotropiche e attivit\u00e0 fisica erano il fulcro del soggiorno. La permanenza era totalmente gratuita compreso il viaggio e le attrezzature sportive. Le permanenze estive terminarono alla fine dell\u2019estate del 1942.\nSeconda guerra mondiale.\nDa ottobre 1942 la colonia fu impiegata come struttura di sfollamento per i ragazzi di Genova e vi si tennero addirittura le lezioni per alcune classi delle scuole. Le stesse camerate svolgevano la funzione di aule. I comodini adagiati sul fianco, venivano impiegati come banchi. I ragazzi, con le gambe incrociate dentro il comodino, sedevano sullo sportello e scrivevano sui quaderni posti sul fianco del comodino.\nAlla caduta del fascismo la Colonia funzion\u00f2 ancora per un po' di tempo. Aveva consentito lo sfollamento di circa 330 ragazzi dall'ottobre 1942 a circa inizio settembre 1943, compreso quindi anche l'inverno 1942-1943. I ragazzi erano organizzati in quattro compagnie, ciascuna di tre plotoni di trenta alunni, tranne la quarta che non era completa. Il riscaldamento funzion\u00f2 sempre e quell'inverno la neve arriv\u00f2, si disse, a due metri, tanto che gli occupanti rimasero chiusi un paio di mesi. \nNella primavera del 1944 le forze partigiane attive dall'autunno del 1943 sui monti dell'entroterra genovese avviarono un'offensiva che spinse i nazifascisti a spostarsi verso la costa abbandonando le valli interne e nel mese di luglio la val Trebbia, da Bobbio a Torriglia, divenne una zona libera partigiana. La colonia fu utilizzata dai partigiani come sede del comando della \"Sesta Zona Liguria\" e come infermeria. Per la sua capienza venne anche adibita dagli stessi a prigione per militari tedeschi e appartenenti alle forze armate della Repubblica Sociale Italiana o alle milizie paramilitari (Brigate nere) che le affiancavano. Alla fine di agosto i nazifascisti attuarono una massiccia azione di rastrellamento che a novembre port\u00f2 alla riconquista della valle, respingendo i partigiani sui monti.\nNel pieno dell'offensiva dei tedeschi e dei militari della R.S.I. le forze partigiane ottennero tuttavia un importante risultato, con il passaggio di un intero battaglione della divisione alpina \"Monte Rosa\" tra le fila dei resistenti. I rastrellamenti proseguirono per tutto il mese di gennaio del 1945 finch\u00e9 la controffensiva delle formazioni partigiane port\u00f2 a rioccupare definitivamente la valle, e la colonia, a febbraio del 1945.\nTra marzo ed aprile del 1945, secondo quanto riportato in alcuni romanzi di Giampaolo Pansa, parte dei prigionieri rinchiusi nella colonia, soprattutto militari della RSI e membri delle Brigate nere, furono giustiziati e sepolti in fosse comuni nei boschi limitrofi. Un documento della questura di Genova (Gab-102030 del 31 gennaio 1946) ipotizzava la presenza di circa 600 salme, numero in seguito fortemente ridimensionato: i rapporti dei carabinieri e del ministero della difesa indicano il rinvenimento nei mesi successivi alla cessazione delle ostilit\u00e0 delle salme di 129 italiani, tra militari e Brigate nere, e di 31 soldati tedeschi, fucilati o caduti in combattimento negli ultimi giorni di guerra, solo in parte identificati. La prima esecuzione risale al 22 marzo 1945 e ha riguardato 42 componenti delle Brigate nere e tre militari tedeschi, condannati a morte dal tribunale partigiano.\nPer queste ragioni il luogo nel tempo \u00e8 divenuto un punto di riferimento per i simpatizzanti della R.S.I., che in memoria dei caduti apposero una lapide commemorativa in corrispondenza dell'ingresso principale, successivamente distrutta da ignoti; su interpellanza del gruppo consigliare di AN la giunta provinciale di Genova nel 2001 ne finanzi\u00f2 il ripristino.\nDopoguerra.\nAppena finita la guerra la colonia venne data in affitto all'opera di Don Orione, che ne fece un luogo di vacanza per i ragazzi dell'istituto, ma dalla fine degli anni sessanta fu abbandonata e colpita da svariati atti vandalici che la resero inabitabile. Negli anni novanta l'ultimo piano fu utilizzato per un breve periodo come osservatorio astronomico. Oggi l'edificio, in completo abbandono, \u00e8 inutilizzato e pericolante. Diverse ipotesi sono state avanzate nel corso degli anni per il recupero della struttura; nei primi anni duemila il comune di Rovegno la cedette a una societ\u00e0 di Milano, che intendeva utilizzarla per ospitarvi anziani e disabili, ma nessuna iniziativa trov\u00f2 mai concreta realizzazione, ed anzi i locali furono pi\u00f9 volte teatro di rave party clandestini.\nStruttura.\nLa colonia sorge su di un pianoro erboso, chiamato Levill\u00e0, a circa 950 metri sul livello del mare, lontana dal centro abitato e circondata da boschi di castagni e pini. L'edificio ha un volume di 30.000\u00a0m3 e copre un'area di 1600\u00a0m\u00b2 (divenuti 1800 con un successivo ampliamento), ha una pianta articolata secondo uno schema a C e si sviluppa su due piani oltre al piano terra e il seminterrato.\nIl corpo centrale \u00e8 costituito da un parallelepipedo allungato, che ospita un imponente ingresso e uno scalone, dal quale si accede ai piani superiori e alle camerate, in grado di ospitare 450 posti letto, come gi\u00e0 detto portati a 500 nel 1939 quando la struttura fu ampliata a ovest. Due volumi pi\u00f9 corti sono posti lateralmente al corpo centrale, uno dei quali ha un ingresso coperto da una tettoia. Il corpo orientato verso levante, destinato ad area ricreativa, ospitava al suo interno un cinema, una palestra e una piccola cappella. Il corpo orientato a ponente ospitava in una pi\u00f9 ampia parte circolare il refettorio, ed \u00e8 caratterizzato da una maggiore altezza, essendo sormontato da una torretta con orologio. In origine era dotata di piscina, un campo da calcio con pista podistica e un campo da pallacanestro.\nAl piano terra si trovavano un grande salone per la ricreazione, la palestra, la cappella, l'ambulatorio medico e gli uffici, nel seminterrato erano i locali di servizio (cucine, lavanderia e le stanze per il personale di servizio).\nInteramente realizzata in cemento armato ed in aderenza ai canoni stilistici del razionalismo, la struttura ha mantenuto inalterate nel tempo le sue caratteristiche architettoniche, seppure danneggiata dallo stato di abbandono: per tali motivi \u00e8 stata oggetto di studi a livello universitario e dal 1999 \u00e8 soggetta a vincolo architettonico e ambientale."}
{"id": "2848603", "revid": "395232", "url": "https://it.wikipedia.org/wiki?curid=2848603", "title": "Carrozza a piano ribassato", "text": ""}
{"id": "2848614", "revid": "767487", "url": "https://it.wikipedia.org/wiki?curid=2848614", "title": "Lo sparviero del Nilo", "text": "Lo sparviero del Nilo \u00e8 un film del 1950, diretto dal regista Giacomo Gentilomo.\nTrama.\nNella prima met\u00e0 del XIX secolo la giovane Leila lascia Parigi, dove \u00e8 stata educata, per recarsi al Cairo a raccogliere l'eredit\u00e0 del defunto nonno, un ricco pasci\u00e0 egiziano. Il cugino Ibrahim, che amministra le propriet\u00e0 terriere in maniera disonesta con la complicit\u00e0 del fidato Yusuf, cede al banchiere Micropulos i diritti di ricerca in giacimenti di zaffiri situati nel territorio dei beduini Beni Amer, facendo credere loro e a Leila che si tratti di trivellazioni di pozzi artesiani, ottenendo cos\u00ec l'approvazione di Rachid, il giovane sceicco dei Beni Amer. Costui, recatosi al Cairo per rinnovare il patto che permette alle sue genti di vivere sulle terre concesse loro, incontra Leila e se ne innamora. Rilascia a Ibrahim e Yusuf l'amministrazione delle terre; questi, dopo aver comandato la consegna delle armi, provocano i Beni Amer con l'intento di cacciarli dalla loro terra e metterli contro Rachid. Egli, informato del tradimento, si reca sul posto ma viene attaccato dalla sua gente, creduto l'artefice del malessere generale. Nel tentativo di cattura precipita in un dirupo e viene creduto morto. Qualche tempo dopo Leila si reca dai beduini per constatare la situazione, ma una banda guidata da Ibrahim tenta di ucciderla. A salvarla accorre un misterioso uomo, dal volto coperto, che si fa chiamare \"Lo Sparviero\". Ibrahim, temendo di essere scoperto, raggiunge Leila nella fortezza in cui si rifugia, forzandola di sposarlo allo scopo di ereditare i suoi beni e impedirle di accusarlo del tentato omicidio. Fingendosi mentalmente infermo in seguito all'incidente, Rachid viene condotto da Yusuf sul luogo in cui sta per aver luogo il matrimonio, venendo esposto a mo' di scherno. Ma poco prima del fatidico \"s\u00ec\", si rivela, salva Leila e dopo un drammatico duello uccide Yusuf e Ibrahim. I due giovani, finalmente riuniti, possono iniziare una vita di felicit\u00e0 insieme.\nRiprese.\nI principali esterni del film sono stati girati in Egitto, altre scene negli stabilimenti del Centro sperimentale di cinematografia di Roma.\nDistribuzione.\nIl film venne distribuito nelle sale cinematografiche italiane il 1\u00ba settembre del 1950."}
{"id": "2848615", "revid": "1005847", "url": "https://it.wikipedia.org/wiki?curid=2848615", "title": "Fausto Massimini", "text": "Biografia.\nLaureato in giurisprudenza, prima di entrare in Parlamento svolse la professione di avvocato. Alle elezioni del 1897 divenne il candidato dei liberali progressisti bresciani, che facevano riferimento alla figura di Giuseppe Zanardelli, nel collegio di Leno. Vinse al turno di ballottaggio contro il deputato uscente Carlo Fisogni e il 5 aprile entr\u00f2 alla Camera. Venne confermato nello stesso collegio alle politiche del 1900 e del 1904.\nNel marzo del 1907, mentre faceva ancora parte del gabinetto guidato dallo statista di Mondov\u00ec, Massimini venne colpito da un colpo apoplettico che gli paralizz\u00f2 la parte destra del corpo: impossibilitato dal continuare la sua carriera politica, si dimise dal governo e avvis\u00f2 Giolitti che, se entro un anno non fosse guarito, si sarebbe suicidato. Il 2 luglio 1908, non essendo migliorate le sue condizioni di salute, scrisse una lettera allo stesso Giolitti e poi come annunciato si tolse la vita."}
{"id": "2848616", "revid": "149727", "url": "https://it.wikipedia.org/wiki?curid=2848616", "title": "ALe 582", "text": ""}
{"id": "2848619", "revid": "117790708", "url": "https://it.wikipedia.org/wiki?curid=2848619", "title": "Andropono e Conrado", "text": "Andropono e Conrado sono due personaggi dell\"Orlando furioso\" di Ludovico Ariosto, citati in un'ottava del diciottesimo canto.\nLa vicenda dei due personaggi.\nLe origini.\nAndropono e Conrado sono due soldati cristiani accorsi in aiuto di Carlo Magno assediato in Parigi dai Mori di Agramante. Il primo \u00e8 di origine greca, l'altro tedesca.\nLa morte.\nAndropono e Conrado vengono uccisi nella loro tenda, mentre dormono ubriachi, dal saraceno Cloridano, che ha fatto un'irruzione notturna nel campo nemico alla ricerca del corpo del suo comandante Dardinello, da poco caduto in combattimento.\n&lt;poem&gt; \" \"E presso a Grillo, un Greco ed un Tedesco\"\n\"spenge in dui colpi, Andropono e Conrado.\"\n\"che de la notte avean goduto al fresco\"\n\"gran parte, or con la tazza, ora col dado:\"\n\"felici, se vegghiar sapeano a desco\"\n\"fin che de l'Indo il sol passassi il guado.\"\n\"Ma non potria negli uomini il destino,\"\n\"se del futuro ognun fosse indovino.\" \" &lt;/poem&gt;\nInterpretazione dell'episodio.\nLa fonte cui ha attinto Ariosto \u00e8 il nono libro dell\"'Eneide\", in cui i due ragazzi troiani Eurialo e Niso uccidono un gruppo di giovani Rutuli addormentati. In particolare Andropono e Conrado ricordano il giovinetto Serrano; anch'egli infatti ha ceduto al sonno dopo aver passato l'intera notte a banchettare e giocare:\n&lt;poem&gt; \" \"e lo scudiero di Remo uccide, e l'auriga, coltolo proprio \"\n\"tra i cavalli, e col ferro recide i colli penzoloni;\"\n\"indi taglia la testa al loro signore, e ne abbandona il tronco\"\n\"che sussulta nel sangue; intiepiditi la terra e il giaciglio \"\n\"si intridono del nero fiotto. E anche Lamiro e Lamo\"\n\"e il giovane Serrano, che molto assai quella notte\"\n\"aveva giocato, di nobile aspetto, e giaceva affranto le membra\"\n\"dal soverchio iddio; fortunato, se continuo quel gioco\"\n\"avesse agguagliato alla notte e protratto fino all'albore\" \" &lt;/poem&gt;"}
{"id": "2848630", "revid": "395232", "url": "https://it.wikipedia.org/wiki?curid=2848630", "title": "Carrozze a piano ribassato", "text": ""}
{"id": "2848634", "revid": "767487", "url": "https://it.wikipedia.org/wiki?curid=2848634", "title": "Incontro con Laura", "text": "Incontro con Laura \u00e8 un film del 1945 diretto da Carlo Alberto Felice.\nTrama.\nTito \u00e8 un modesto orologiaio di mezza et\u00e0 che vive e lavora a Milano. Solo al mondo, l'uomo non ha pensieri che per la sua bottega fino a quando un giorno non si ammala. Dopo aver rischiato di morire, torna a casa dall'ospedale come svuotato: tutto gli sembra futile, anche i suoi amati orologi, cui ha dedicato gran parte della sua vita adulta. Mosso da sincera compassione, decide di ospitare a casa sua Laura, una giovane prostituta e ragazza madre, con l'idea di aiutarla per dare cos\u00ec un senso morale alla sua grigia esistenza. A poco a poco Tito inizia a provare dei forti sentimenti per la ragazza, ma lei \u00e8 innamorata del giovane ed aitante Franco e rifiuta quindi la proposta di matrimonio fattagli da Tito. Nell'uomo subentra la delusione, persino l'umiliazione per il suo sentimento respinto: dopo averci pensato su a lungo, si decide a cacciare la ragazza ed il bambino da casa sua una volta per tutte. Laura, ormai sola e non sapendo dove andare, va a trovare Franco. I due passano insieme la notte, ma quando spunta l'alba Laura se ne va via senza dire una parola.\nProduzione.\nIl film, girato nel 1945 a Milano tra mille difficolt\u00e0, rimase senza distribuzione per le proteste del regista Carlo Alberto Felice, che lament\u00f2 lo stravolgimento del suo lavoro fatto in sede di edizione dalla casa di produzione, e chiese quindi che il suo nome venisse tolto dai cartelloni e dai titoli. La pellicola ebbe il suo visto censura solamente due anni dopo, nel marzo del 1947 e con un altro titolo (\"Infelice incontro\") ma rimase sostanzialmente inedita. Ad oggi il film \u00e8 considerato perduto."}
{"id": "2848641", "revid": "121062557", "url": "https://it.wikipedia.org/wiki?curid=2848641", "title": "Max Mannheimer", "text": "Vita.\nMax Mannheimer, nato il 6 febbraio 1920 a Neutitschein, Nord Moravia, ora Repubblica Ceca, era un ebreo sopravvissuto all'Olocausto. \u00c8 uno scrittore ed un pittore.\nEra stato incarcerato a partire dalla fine di gennaio 1943, nel campo di concentramento di Theresienstadt e poi ad Auschwitz ed infine trasferito nel campo di concentramento di Dachau. Nei primi mesi del 1945 \u00e8 stato impiegato come lavoratore esterno a M\u00fchldorf, da dove \u00e8 stato evacuato il 28 aprile 1945. Il trasporto, sul quale era stato inserito in seguito all'ordine di evacuazione, venne liberato il 30 aprile 1945 presso Seeshaupt dalle truppe USA. La sua prima moglie, Eva, non sopravvisse all'Olocausto, n\u00e9 sopravvissero i suoi genitori, Jacob e Margaret Mannheim, e nemmeno i suoi fratelli Ernst ed Eric e Katherine. La vita venne risparmiata solo a lui e a suo fratello Edgar. \nDopo la sua dimissione dall'ospedale, in seguito alla liberazione, lasci\u00f2 la Germania e giur\u00f2 che non avrebbe mai pi\u00f9 messo piede sul suolo tedesco. In seguito tuttavia si innamor\u00f2 della tedesca Elfriede Eiselt, la sua seconda moglie, e nel 1946 torn\u00f2 in Germania, essa per\u00f2 mor\u00ec di cancro nel 1964. Trasferitosi vicino a Monaco di Baviera, dal 1988 era presidente della Comunit\u00e0 campo di Dachau. Dal 1950 aveva iniziato a dipingere. In seguito alla morte della sua seconda moglie si spos\u00f2 con un'americana da cui ebbe una figlia e un figlio.\nMax Mannheimer divenne noto grazie alle sue conferenze sulla sua esperienza nei campi di concentramento, trasmettendo alle giovani generazioni la testimonianza degli orrori commessi dai nazisti durante il Terzo Reich. \nMannheimer, durante le sue conferenze, spesso diceva: \"Vengo come testimone, per spiegare, non come un giudice o un pubblico ministero\". \nMannheim \u00e8 un membro del consiglio consultivo dell'Associazione \"Gegen Vergessen - F\u00fcr Demokratie\" (Contro l'oblio - per la democrazia).\nPremi e riconoscimenti.\nA Max Mannheimer \u00e8 stato assegnato il Premio Waldemar von Knoeringen dalla Accademia Georg von Vollmar. tale riconoscimento \u00e8 conferito dall'Accademia ogni due anni alle persone che si sono distinte nel mantenere viva la tradizione del movimento operaio e gli obiettivi del socialismo democratico. Nel 2005 ha ricevuto il Premio Cultura dell'Alta Baviera. Inoltre \u00e8 stato insignito della croce federale al merito e gli \u00e8 stata conferita la medaglia d'argento dell'Ordine di Merito della Costituzione bavarese. Nel 2000 gli fu conferito il dottorato honoris causa presso l'Universit\u00e0 di Monaco di Baviera. 2009 ha ricevuto la medaglia d'oro della Costituzione bavarese."}
{"id": "2848643", "revid": "599013", "url": "https://it.wikipedia.org/wiki?curid=2848643", "title": "Stephen Brun", "text": ""}
{"id": "2848651", "revid": "767487", "url": "https://it.wikipedia.org/wiki?curid=2848651", "title": "Gaberje", "text": ""}
{"id": "2848652", "revid": "118228924", "url": "https://it.wikipedia.org/wiki?curid=2848652", "title": "Annunciazione (Antonello da Messina)", "text": "L'Annunciazione \u00e8 un dipinto olio su tavola di tiglio (180\u00d7180\u00a0cm) di Antonello da Messina, datato al 1474 e conservato nel Museo di Palazzo Bellomo a Siracusa.\nStoria.\nIl contratto per la realizzazione dell'opera, destinata alla chiesa di Santa Maria Annunziata, venne siglato il 23 agosto del 1474 tra Antonello e il sacerdote Giuliano Maniuni di Palazzolo Acreide, davanti al notaio Antonio Mangianti. Dell'opera si persero in seguito le tracce, finch\u00e9 venne ritrovata nel 1897 da Enrico Mauceri, incaricato dal Museo Archeologico di Siracusa di compilare un catalogo delle opere d'arte della provincia.\nNel 1902 venne ritrovato il documento di allocazione del dipinto e da allora l'identificazione e l'attribuzione al pittore messinese sono state unanimi. Il quadro \u00e8 in uno stato di conservazione mediocre, per via delle numerose lacune dove i colori si scrostarono, che vennero malamente riempite con colla di farina. Fortunatamente tali lacune non riguardano alcuni dei brani pi\u00f9 belli del dipinto, quali i volti di Maria e dell'Angelo e i paesaggi.\nDopo l'esposizione antologica su Antonello tenutasi alle Scuderie del Quirinale nel 2006, l'opera \u00e8 stata affidata all'Istituto superiore per la conservazione ed il restauro di Roma, che ha eseguito un lungo e paziente lavoro di reintegro delle lacune, almeno quelle legate a particolari secondari dello sfondo e dei personaggi, migliorando notevolmente la leggibilit\u00e0 dell'opera. Il restauro \u00e8 stato oggetto di una mostra a Siracusa nel 2009, in cui venivano presentate le tecniche ma non l'opera restaurata, che \u00e8 stata poi reinserita, alla fine di quell'anno, nel percorso espositivo dell'appena riaperto museo di Siracusa.\nDescrizione e stile.\nLa scena \u00e8 ambientata in una stanza descritta attentamente, con un soffitto a travi dove si trova un architrave decorato da cartocci e rosette, retto da due colonne che separano anche idealmente la met\u00e0 destra (della Vergine) da quella sinistra (dell'Angelo). Sulla parete di sfondo si trovano due finestre pi\u00f9 una terza in un'altra stanza che si intravede a destra, secondo un'iconografia derivata dall'arte fiamminga che prevede pi\u00f9 fonti di luce e aperture spaziali sul paesaggio anche nel caso di interni. Fine \u00e8 la descrizione degli oggetti e degli arredi della stanza, dal letto della Vergine nella stanza in secondo piano, allo scranno-leggio su cui \u00e8 inginocchiata fino al vaso da fiori con decorazione azzurra su fondo bianco in primo piano, oggi molto danneggiato. Notevole \u00e8 il merletto bianco su cui \u00e8 poggiato il libro, allusione alle Sacre Scritture che si avverano con l'atto di accettazione di Maria.\nMaria, dalla tipica fisionomia del pittore siciliano, \u00e8 rappresentata in ginocchio mentre riceve l'annuncio con le braccia incrociate sul petto e la raggiunge la colomba dello Spirito Santo, inviata da Dio attraverso la finestra aperta. \u00c8 vestita col tipico manto azzurro, che copre una veste di tinta rossa. L'angelo, che reca in mano il tradizionale giglio, ma che \u00e8 curiosamente nascosto dalla colonna, benedice la Vergine. La sua veste \u00e8 un ricco damasco decorato, che accentua il volume quasi geometrico del suo corpo, secondo uno stile pi\u00f9 tipicamente italiano. Il viso, incorniciato da lunghi capelli biondi, \u00e8 adornato da un diadema cuspidato azzurro, dove brillano alcune perle e un rubino, tipiche notazioni di \"lustro\" alla fiamminga.\nIn basso si intravede anche la figura di un devoto, il sacerdote citato nel documento notarile.\nL'impianto prospettico e luminoso rimanda alle opere di Piero della Francesca, ma gli effetti lenticolari e la tecnica derivano dall'arte fiamminga, in particolare dalla lezione di Jan van Eyck e altri, che Antonello ebbe modo di conoscere durante la sua formazione a Napoli e grazie ai traffici navali del porto di Messina.\nLo studioso messinese Carmelo Micalizzi di recente ha ritenuto di individuare nel dipinto dei particolari, celati dal pittore, fra cui: un cristogramma nel libro sullo scrittoio, lo stemma araldico della famiglia Maniuni sul capitello corinzio, la data 1474 e gli acronimi VM e IM sulla pediera del letto, e, sul mantello dell'arcangelo, un fiore (in greco anthos), il garofano (in greco dianthos), che celerebbe la firma di Antonello di Antonio."}
{"id": "2848657", "revid": "125697176", "url": "https://it.wikipedia.org/wiki?curid=2848657", "title": "Ho sognato il paradiso", "text": "Ho sognato il paradiso \u00e8 un film del 1950 diretto da Giorgio P\u00e0stina.\nTrama.\nGiorgio, un giovane giudice conosce su una corriera una ragazza, Maria. La corriera sosta in un paese e i due familiarizzano e si innamorano.\nGiorgio \u00e8 sempre in giro e anche Maria ha dei frequenti spostamenti quindi si vedono molto sporadicamente ma tra i due c'\u00e8 vero amore.\nMaria in realt\u00e0 \u00e8 una prostituta di casino e cerca in tutti i modi di nascondere la cosa a Giorgio, sperando che grazie all'amore dell'uomo potr\u00e0 finalmente cambiare vita una volta sposati. Ma un giorno, nel casino in cui lavora Maria, un uomo muore durante l'incontro con una prostituta e il giudice mandato ad indagare sul caso \u00e8 proprio Giorgio che cos\u00ec conosce la verit\u00e0 sulla ragazza. Costei, sentendosi perduta, dopo aver tentato di accampare scuse, si trova proprio davanti a Giorgio in abiti succinti ed \u00e8 costretta ad ammettere all'uomo che ama la verit\u00e0; dopodich\u00e9, disperata, si getta da una finestra e muore sul colpo.\nProduzione.\nLa pellicola venne girata nell'autunno del 1949, ed \u00e8 ascrivibile al filone dei melodrammi sentimentali \"strappalacrime\", allora molto in voga in Italia tra il pubblico (poi ribattezzato dalla critica con il termine \"neorealismo d'appendice\").\nDistribuzione.\nIl film venne distribuito nelle sale cinematografiche italiane a partire dal 19 gennaio 1950."}
{"id": "2848659", "revid": "290948", "url": "https://it.wikipedia.org/wiki?curid=2848659", "title": "Alchili", "text": ""}
{"id": "2848668", "revid": "287204", "url": "https://it.wikipedia.org/wiki?curid=2848668", "title": "Irving Mills", "text": "Biografia.\nMills nacque a Manhattan da genitori ebrei. Insieme al fratello Jack costitu\u00ec la \"Mills Music\", agenzia con la quale pubblic\u00f2 alcuni dei pi\u00f9 celebri standard jazz di ogni tempo come ad esempio \"In a Sentimental Mood\", \"Mood Indigo\", \"(In My) Solitude\", \"It Don't Mean a Thing (If It Ain't Got That Swing)\", \"Sophisticated Lady\", \"Minnie the Moocher\" ecc. Il fatto che il suo nome compaia come autore in questi brani \u00e8 dovuto al fatto che in parte ne scrisse le parole e in parte al suo possesso al 50% dell'agenzia di Duke Ellington, il quale scriveva questi brani insieme ai suoi collaboratori come ad esempio Billy Strayhorn. Quest'ultimo, insieme ad altri compositori quali Sammy Fain, Harry Barris, Gene Austin, Hoagy Carmichael, Jimmy McHugh, e Dorothy Fields fu scoperto proprio Mills, il quale, come produttore, lanci\u00f2 nel mondo dello spettacolo anche artisti quali Cab Calloway, Duke Ellington, Ben Pollack, Jack Teagarden, Benny Goodman, Will Hudson, Raymond Scott, Red Nichols (al quale lo stesso Mills aggiunse il nome della band \"and his Five Pennies\") e molti altri. Mills non fu mai un vero musicista sebbene fosse un discreto cantante; le sue ambizioni da artista e il suo potere come produttore gli permisero di circondarsi di un nutrito gruppo di star come Tommy Dorsey, Jimmy Dorsey, Joe Venuti, Eddie Lang, Glenn Miller, Benny Goodman, e Red Nichols che gli permisero di incidere un LP con il nome di \"Irving Mills and his Hotsy Totsy Gang\".\nFu uno dei pi\u00f9 prolifici produttori nella storia del jazz e, a causa della sua imparzialit\u00e0 razziale, fu definito l\"'Abramo Lincoln della musica\", in quanto molti dei suoi artisti erano di colore. Nella sua lunga vita (mor\u00ec a 91 anni) pubblic\u00f2 pi\u00f9 di mille registrazioni."}
{"id": "2848671", "revid": "287204", "url": "https://it.wikipedia.org/wiki?curid=2848671", "title": "Opika von Meray Horvath", "text": ""}
{"id": "2848672", "revid": "104458", "url": "https://it.wikipedia.org/wiki?curid=2848672", "title": "M\u00e9ray Horv\u00e1th", "text": ""}
{"id": "2848675", "revid": "1305772", "url": "https://it.wikipedia.org/wiki?curid=2848675", "title": "Transbaikalia", "text": "Transbaikalia"}
{"id": "2848676", "revid": "104458", "url": "https://it.wikipedia.org/wiki?curid=2848676", "title": "Zs\u00f3fia M\u00e9ray-Horv\u00e1th", "text": ""}
{"id": "2848683", "revid": "287204", "url": "https://it.wikipedia.org/wiki?curid=2848683", "title": "Opika von M\u00e8ray Horv\u00e0th", "text": ""}
{"id": "2848684", "revid": "104458", "url": "https://it.wikipedia.org/wiki?curid=2848684", "title": "Zsofia Meray-Horvath", "text": ""}
{"id": "2848686", "revid": "969415", "url": "https://it.wikipedia.org/wiki?curid=2848686", "title": "Kieler Sportvereinigung Holstein von 1900", "text": "Il Kieler Sportvereinigung Holstein von 1900 e.V., abbreviato in KSV Holstein o Kieler SV Holstein e noto come Holstein Kiel, \u00e8 una societ\u00e0 calcistica tedesca di Kiel, citt\u00e0 dello Schleswig-Holstein, in Germania. Milita nella 2. Bundesliga, la seconda divisione del calcio tedesco.\nDal 1910 al 1930 fu uno dei club egemoni nella Germania settentrionale, vincendo sei titoli regionali e collezionando sei secondi posti. In quel periodo faceva regolarmente la sua comparsa negli spareggi nazionali. Ottenne il secondo posto nel 1910, prima di laurearsi campione di Germania nel 1912.\nStoria.\nDalla fondazione alla seconda guerra mondiale.\nL'Holstein Kiel nacque a Kiel dalla fusione di due club cittadini, il Kieler Fu\u00dfball-Verein von 1900 e il Kieler Fu\u00dfball-Club Holstein. Il club pi\u00f9 antico dei due, il Kieler Fu\u00dfball-Verein (poi 1. KFV) fu fondato il 7 ottobre 1900 da membri del club ginnico Kieler M\u00e4nnerturnvereins von 1844. La squadra non conobbe particolari successi, specie nel calcio. In seguito si concentr\u00f2 sull'atletica.\nIl Kieler Fu\u00dfball-Club Holstein fu fondato il 4 maggio 1902 e ridenominato Fu\u00dfball-Verein Holstein von 1902 (FV Holstein Kiel) nel 1908. Divenne ben presto competitivo e nel 1910 raggiunse la finale del campionato tedesco di calcio, dove fu sconfitto per 1-0 dopo i tempi supplementari dal . Due anni dopo vinse il titolo nazionale prevalendo con il punteggio di 2-1 contro i campioni in carica del Viktoria Berlino (2-1) e in finale contro la compagine campione due anni prima, il Karlsruhe (1-0). Nel 1914 il club cambi\u00f2 nome in Sportverein Holstein von 1902 dopo l'aggiuntsa delle sezioni di hockey e atletica.\nIl 7 giugno 1917 il 1. Kieler Fussball Verein von 1900 e lo Sportverein Holstein von 1902, in crisi a causa della prima guerra mondiale, si fusero per formare il sodalizio attuale. Come consuetudine in Germania, come data di fondazione fu assunta quella del club pi\u00f9 antico, mentre lo stadio, la maglia, i colori sociali, il logo e il nome Holstein furono mutuati dal SV Holstein Kiel. Negli anni '20 e fino ai primi anni '30 la squadra era una presenza fissa negli spareggi nazionali: nel 1926 fu semifinalista (eliminata dal con il risultato di 3-1); nel 1930 raggiunse la finale, dove fu sconfitta per 5-4 dall'; nel 1931 fu semifinalista (eliminata dal con il punteggio di 2-0).\nSotto il Terzo Reich il calcio tedesco fu riorganizzato in sedici divisioni calcistiche di primo livello. Il Kiel fu inserito nella Gauliga Nordmark e ottenne sempre piazzamenti tra i primi cinque posti. Nel 1942 la Gauliga Nordmark fu divisa in Gauliga Hamburg e Gauliga Schleswig-Holstein. Senza pi\u00f9 l' e altre forti compagini cittadine, il Kiel vinse immediatamente il titolo e lo difese nei due anni a venire, fino a quando la fine della seconda guerra mondiale port\u00f2 ad un periodo di stop per il calcio nel paese.\nQueste vittorie fecero guadagnare al Kiel l'accesso agli spareggi nazionali. Il risultato migliore risale al 1943, quando il Kiel avanz\u00f2 sino alla semifinale, dove fu eliminato dai futuri campioni del Dresda, ma raggiunse il terzo posto battendo il Vienna. Nel 1944 l'eliminazione fu precoce e nel 1945 non si tenne la fase finale.\nDal secondo dopoguerra ad oggi.\nDalla fine del secondo dopoguerra il Kiel ha militato per lo pi\u00f9 in seconda o terza serie.\nAlla fine del secondo conflitto mondiale il calcio tedesco fu riorganizzato in cinque divisioni regionali di massima serie. L'Holstein Kiel milit\u00f2 dal 1947 al 1963 in Oberliga Nord (livello 1) e concluse due volte seconda (1953, 1957). Nel 1961 la squadra riserve del Kiel vinse il campionato tedesco amatoriale.\nNel 1963 fu istituita la Bundesliga, la massima divisione calcistica tedesca. Il Kiel milit\u00f2 nella divisione settentrionale della seconda serie, allora denominata Regionalliga Nord. Nel 1965 non riusc\u00ec a ottenere la promozione in Bundesliga. Nel 1974 il calcio tedesco fu riformato ulteriormente con la creazione di una seconda divisione nota come 2. Bundesliga (o Zweite Liga) e la squadra scivol\u00f2 in terza serie, la Amateuroberliga Nord, prima di riguadagnare la seconda serie nel 1978, nella 2. Bundesliga Nord. Nel 1981 retrocesse.\nCon la riunificazione della Germania, nel 1990, le squadre dell'ex Germania Est furono aggregate a quelle della Germania Ovest. Nel 1994 il calcio tedesco fu sottoposto ad un ulteriore riforma: l'Holstein Kiel fu ammesso alla Regionalliga Nord (terza serie). Nel 1996 retrocesse per la prima volta in Oberliga Hamburg/Schleswig-Holstein (quarta serie), per poi tornare in Regionalliga Nord (terza serie) nel 1998.\nLa nuova retrocessione in Oberliga Hamburg/Schleswig-Holstein avvenne dopo il fallito tentativo di promozione in Regionalliga (terza serie), che pass\u00f2 da quattro a due gironi. L'anno successivo il club fu promosso e nel 2005-2006 sfior\u00f2 la promozione in 2. Bundesliga. Nel 2007 il club torn\u00f2 in Oberliga Nord, la quarta serie, prima di ottenere due promozioni consecutive: nel 2009 raggiunse infatti la 3. Liga, da cui retrocesse subito in Regionalliga Nord (quarta serie).\nRaggiunse i quarti di finale della Coppa di Germania 2011-2012 eliminando l', il e il . Fu poi sconfitto dal per 4-0 ed eliminato.\nDal 2013 milit\u00f2 di nuovo in terza divisione fino alla promozione in 2.Bundesliga, la prima dopo trentasei anni, nella stagione 2016-2017. Nella stagione seguente ottenne un sorprendente terzo posto in campionato, stabilendo il primato stagionale di gol segnati (71) in 2. Bundesliga e qualificandosi allo spareggio promozione-salvezza contro il , formazione di Bundesliga che prevalse sia all'andata sia al ritorno nel doppio confronto (3-1 a Wolfsburg e 0-1 a Kiel). Nel 2020-2021 riusc\u00ec a eliminare ai sedicesimi di finale della Coppa di Germania i campioni d'Europa in carica del ai tiri di rigore, per poi superare, nel turno successivo e sempre ai rigori, il Darmstadt 98 ed eliminare il ai quarti di finale, prima di arrendersi al in semifinale, eguagliando il miglior risultato nella coppa nazionale, stabilito ottanta anni prima. Nella stessa annata giunse terza in seconda divisione, qualificandosi allo spareggio promozione-salvezza contro il . Anche questa volta, come tre anni prima, l'esito dello spareggio fu negativo: dopo aver vinto per 1-0 all'andata a Colonia, l'Holstein Kiel venne battuto per 1-5 in casa nella gara di ritorno.\nOrganico.\nRosa 2020-2021.\n\"Aggiornata al 1\u00ba gennaio 2021.\"\nRosa 2019-2020.\nAggiornata al 2 dicembre 2019."}
{"id": "2848687", "revid": "104458", "url": "https://it.wikipedia.org/wiki?curid=2848687", "title": "Meray-Horvath", "text": ""}
{"id": "2848688", "revid": "256896", "url": "https://it.wikipedia.org/wiki?curid=2848688", "title": "Istituto Superiore di Scienze Religiose \u201cSan Metodio\u201d", "text": ""}
{"id": "2848689", "revid": "104458", "url": "https://it.wikipedia.org/wiki?curid=2848689", "title": "M\u00e9ray-Horv\u00e1th", "text": ""}
{"id": "2848692", "revid": "638792", "url": "https://it.wikipedia.org/wiki?curid=2848692", "title": "Personaggi di Dream Team", "text": "Questa \u00e8 la lista dei personaggi del manga e anime \"Dream Team\".\nPrincipali.\nSho Kazamatsuri.\n \u00e8 un attaccante della Sakura Josui e protagonista della serie. Inizialmente giocava nella Musashi no Mori, ma, a causa della sua statura, era relegato nella terza squadra. Visto che il calcio gli piace molto, decide di andare alla Sakura Josui, dove migliora e diventa un punto di forza per la squadra. \u00c8 molto aperto, e per questo riesce subito a farsi amici i compagni giocatori. \u00c8 stato lui a reclutare Fuwa (il portiere) e a convincere Noro (un difensore) a entrare in squadra. I suoi genitori sono morti in un incidente stradale. Da quel momento fu adottato dagli zii, ma in seguito vive col fratello Ko in una casa tutta loro. Dopo tante partite e vittorie con la Sakura Josui, Sho viene visionato da un osservatore della nazionale giapponese, che lo convoca per la partita contro la Corea insieme a Mizuno Tatsuya, Daichi Fuwa e in seguito Shigeki Sato. Partito inizialmente dalla panchina, Sho sar\u00e0 fondamentale per il Giappone, grazie alla sua doppietta che varr\u00e0 il 4-4 finale. A fine partita, un osservatore dell'Atletico Madrid gli far\u00e0 sapere che lo terranno d'occhio per un possibile acquisto. Viene doppiato da Minako Komukai nel doppiaggio originale, da Shun Horie nel ridoppiaggio e da Davide Garbolino nel secondo doppiaggio italiano.\nMizuno Tatsuya.\n \u00e8 un attaccante e il capitano della Sakura Josui. Suo padre \u00e8 allenatore di un'altra squadra di Tokyo e ha spesso tentato di arruolare il figlio al suo team, senza mai riuscirci. Si dimostra astuto ma molto solitario, eccetto con Sho, con cui ha stretto un buon rapporto di amicizia. Viene doppiato da Takeshi Maeda nel doppiaggio originale, da Shinnosuke Tachibana nel ridoppiaggio e da Maurizio Merluzzo nel secondo doppiaggio italiano.\nDaichi Fuwa.\n \u00e8 il portiere della Sakura Josui. A fine serie diventa portiere di riserva della selezione di Tokyo. \u00c8 un ragazzo aggressivo e solitario, ma nelle partite \u00e8 sempre calmo e ha buoni riflessi. \u00c8 stato Sho a reclutarlo e a farlo appassionare al calcio. Viene doppiato da Kohei Kiyasu nel doppiaggio originale, da Takuya Eguchi nel ridoppiaggio e da Alessandro Rigotti nel secondo doppiaggio italiano.\nShigeki Sato.\n \u00e8 un attaccante della Sakura Josui. Inizialmente gioca nel ruolo di portiere, visto che Daichi non era ancora stato ammesso in squadra. Ha voglia sempre di scherzare ma ogni tanto perde la pazienza, soprattutto nelle partite. Negli ultimi episodi viene rivelato che Shige era fuggito di casa a 11 anni ed aveva poi recuperato la scuola, anche se studiare non \u00e8 mai stato il suo forte. Viene doppiato da Hidenobu Kiuchi nel doppiaggio originale, da Ry\u014dsuke Kanemoto nel ridoppiaggio e da Luca Bottale nel secondo doppiaggio italiano."}
{"id": "2848693", "revid": "104458", "url": "https://it.wikipedia.org/wiki?curid=2848693", "title": "Opika von M\u00e9ray-Horv\u00e1th", "text": ""}
{"id": "2848695", "revid": "1543377", "url": "https://it.wikipedia.org/wiki?curid=2848695", "title": "Storia della nanotecnologia", "text": "Sebbene la nanotecnologia sia uno sviluppo relativamente recente nella ricerca scientifica, l'avanzamento dei suoi concetti centrali si realizza su un periodo di tempo pi\u00f9 lungo.\nVisione d'insieme.\nNeI 1965, Gordon Moore, uno dei fondatori della societ\u00e0 Intel, fece l'incredibile previsione che il numero dei transistor che si potevano fare entrare in una data area sarebbero raddoppiati ogni 18 mesi per i prossimi dieci anni. Successe davvero, e il fenomeno divenne noto come legge di Moore. Questo andamento continu\u00f2 molto pi\u00f9 in l\u00e0 dei dieci anni predetti fino ad oggi, andando da appena poco pi\u00f9 di 2000 transistor nei processori originali 4004 del 1971 a oltre 700.000.000 transistor nel Core 2. Ci fu, naturalmente, una corrispondente diminuzione della grandezza dei singoli elementi elettronici, dai millimetri degli anni '60 ai centinaia di nanometri nei moderni componenti circuitali.\nAllo stesso tempo, le comunit\u00e0 di chimica, biochimica e genetica molecolare si sono mosse in un'altra direzione. Nello stesso periodo, \u00e8 diventato oltremodo possibile indirizzare la sintesi, in provetta o negli organismi viventi modificati.\nInfine, l'ultimo quarto di secolo ha visto progressi incredibili per quanto riguarda la nostra abilit\u00e0 di controllare e manipolare la luce. Possiamo generare impulsi luminosi cos\u00ec corti di pochi femtosecondi (1 fs = 10\u221215 s). Anche la luce ha una dimensione e questa dimensione \u00e8 anche riferita a una scala di centinaia di nanometri.\nPerci\u00f2 adesso, all'inizio di un nuovo secolo, tre potenti tecnologie si sono incontrate su una scala comune \u2014 la nanoscala \u2014 con la promessa di rivoluzionare sia il mondo dell'elettronica che quello della biologia. Questo nuovo campo, che noi riferiamo come nanotecnologia biomolecolare, trae molte possibilit\u00e0 dalla ricerca fondamentale nella biologia molecolare e biofisica per applicazioni nei biosensori, nella lotta biologica, nella bioinformatica, genomica, medicina, nell'uso del computer, nell'immagazzinamento dell'informazione e nella conversione di energia.\nSfondo storico.\nGli esseri umani hanno inconsapevolmente impiegato la nanotecnologia per migliaia di anni, per esempio nella fabbricazione dell'acciaio, nelle pitture e nella vulcanizzazione della gomma. Ognuno di questi processi dipende dalle propriet\u00e0 di complessi atomici stocasticamente formanti veri e propri nanometri in dimensione, e sono distinti dalla chimica per il fatto che essi non dipendono dalle propriet\u00e0 di singole molecole. Ma lo sviluppo del corpo di concetti adesso classificati sotto il termine nanotecnologia \u00e8 stato pi\u00f9 lento.\nLa prima menzione di alcuni dei concetti peculiari in nanotecnologia (ma che precede l'uso di questo nome) si ha nel 1867 con James Clerk Maxwell quando propose come un esperimento mentale una piccola entit\u00e0 nota come Demone di Maxwell capace di trattare singole molecole.\nLe prime osservazioni e misurazioni di dimensione di nano-particelle vennero fatte durante la prima decade del XX secolo, associate soprattutto a Richard Adolf Zsigmondy che fece uno studio dettagliato di soluzioni colloidali di oro e altri nanomateriali con dimensioni al di sotto dei 10\u00a0nm e ancor pi\u00f9. Egli pubblic\u00f2 un libro nel 1914.. Usava l'ultramicroscopio che impiegava il metodo del \"campo scuro\" per vedere particelle di dimensioni molto minori della lunghezza d'onda della luce. Zsigmondy fu anche il primo che us\u00f2 il nanometro esplicitamente per caratterizzare la dimensione della particella. La determin\u00f2 come 1/1.000.000 di millimetro. Egli svilupp\u00f2 il primo sistema di classificazione basato sulla dimensione della particella nel campo del nanometro.\nCi sono stati molti sviluppi significativi durante il XX secolo nel caratterizzare nanomateriali e fenomeni correlati, appartenenti al campo di interfaccia e scienza dei colloidi. Negli anni '20, Irving Langmuir e Katharine Burr Blodgett introdussero il concetto di monostrato, uno strato di materiale spesso (come) una molecola. Langmuir vinse il Premio Nobel per la chimica con questo suo lavoro. Agli inizi degli anni '50, Derjaguin e Abrikosova condussero la prima misurazione delle forze di superficie .\nCi sono stati molti studi di \"strutture colloidali periodiche\" e di principi di auto-assemblaggio molecolare che sono visionati nel saggio . Molte altre scoperte servono come base scientifica per la moderna nanotecnologia, consultabili nei \"Fondamenti di Interfaccia e Scienza dei Colloidi\" di H.Lyklema .\nOrigini concettuali.\nL'argomento di nanotecnologia venne di nuovo sfiorato in \"C'\u00e8 un sacco di spazio gi\u00f9 in fondo\", un discorso fatto dal fisico Richard Feynman in una conferenza della Societ\u00e0 di Fisica Americana tenutasi a Caltech il 29 dicembre 1959. Feynman descrisse un processo mediante cui poteva essere sviluppata l'abilit\u00e0 di manipolare singoli atomi e molecole, utilizzando una serie di strumenti precisi per costruire e operare un'altra serie proporzionalmente pi\u00f9 piccola, cos\u00ec gi\u00f9 fino alla scala di cui si necessitava. Nel corso di questo, egli not\u00f2, che le questioni di graduazione sorgerebbero dalla grandezza mutevole di vari fenomeni fisici: la gravit\u00e0 diventerebbe meno importante, la tensione di superficie e l'attrazione di van der Waals diventerebbe pi\u00f9 importante, ecc. Questa idea di base appare fattibile, e l'assemblaggio esponenziale l'accresce con il parallelismo per produrre una quantit\u00e0 utile di prodotti finali. Alla conferenza, Feynman annunci\u00f2 due sfide, offrendo la somma di 1000 dollari a chi per primo ne risolvesse ognuna. La prima sfida coinvolgeva la costruzione di un nanomotore, che, sorprendendo Feynman, venne ottenuto nel novembre del 1960 da William McLellan. La seconda sfida implicava la possibilit\u00e0 di ridimensionare le lettere in modo abbastanza piccolo da poter sistemare l'intera Enciclopedia Britannica sulla testa di uno spillo; questo premio venne rivendicato nel 1985 da Tom Newman.\nNel 1965 Gordon Moore osserv\u00f2 che i transistor al silicio erano sottoposti a un processo continuo di miniaturizzazione, un'osservazione che venne pi\u00f9 tardi codificata dalla legge di Moore. Nel frattempo la dimensione minima del transistor \u00e8 diminuita da 10 micrometri a 45-65\u00a0nm nel 2007; un \"oggetto\" minimo \u00e8 perci\u00f2 lungo 180 atomi di silicio. Nella seconda met\u00e0 del 2011, sono in commercio micoroprocessori che si basano su tecnologie da 32\u00a0nm, mentre sono a uno stato avanzato studi per la produzione di transistor a 22\u00a0nm.\nIl termine \"nanotecnologia\" venne per prima definito da Norio Taniguchi dell'Universit\u00e0 Scientifica di Tokyo in un documento del 1974 come segue: la \"'Nano-tecnologia' consiste principalmente nell'elaborazione di separazione, consolidamento, e deformazione di materiali da un atomo o una molecola\". Fin da quel tempo la definizione di nanotecnologia \u00e8 stata generalmente estesa per comprendere caratteristiche della grandezza dell'ordine dei 100\u00a0nm. Inoltre, l'idea che la nanotecnologia comprenda strutture che mostrano aspetti della meccanica quantistica, come i punti quantici, ha ulteriormente evoluto la sua definizione.\nAnche nel 1974 il processo di deposizione di uno strato atomico, per depositare pellicole sottili uniformi uno strato atomico alla volta, venne sviluppato e brevettato dal Dr. Tuomo Suntola e collaboratori in Finlandia.\nNegli anni '80 l'idea di nanotecnologia come deterministica, piuttosto che stocastica, trattamento di singoli atomi e molecole, venne concettualmente esplorata in profondit\u00e0 da Dr. K. Eric Drexler, il quale promosse l'importanza tecnologica di fenomeni su nano-scala e i mezzi, attraverso discorsi e libri \"\" (\"Engines of Creation: The Coming Era of Nanotechnology\") e \"Nanosystems: Molecular Machinery, Manufacturing, and Computation ,\" (ISBN 0-471-57518-6). L'idea di nanotecnologia di Drexler \u00e8 spesso definita \"nanotecnologia molecolare\" (MNT, \"Molecular NanoTechnology\") o \"manifattura molecolare\", e Drexler a un certo punto propose il termine \"zettatech\" che non divenne mai popolare.\nNel 2004 Richard Jones scrisse un libro divulgativo sulla nanotecnologia chiamato \"Soft Machines\" (nanotecnologia e vita), pubblicato dalla Oxford University. In questo libro descrisse la nanotecnologia radicale come un'idea deterministica/meccanicistica di nano machine progettate che non tengono conto delle sfide su nanoscala come quelle di umidit\u00e0, rigidit\u00e0, moto browniano, alta viscosit\u00e0 (esposizione di Drexler). Spieg\u00f2 anche cos'\u00e8 la nanotecnologia \"soft\" o pi\u00f9 appropriatamente la nanotecnologia biomimetica che \u00e8 il modo avanzato, se non il migliore, per progettare nanodispositivi funzionali che possano avere a che fare con tutti i problemi relativi alla nanoscala. Si pu\u00f2 pensare alla nanotecnologia \"soft\" come allo sviluppo di nanomacchine che usa le lezioni imparate dalla biologia su come le cose funzionano, la chimica per progettare in modo preciso tali dispositivi e la fisica stocastica per modellare in dettaglio il sistema e i suoi processi naturali.\nProgressi sperimentali.\nLa nanotecnologia e la nanoscienza ebbe una spinta agli inizi degli anni '80 con due sviluppi maggiori: la nascita della scienza dei cluster e l'invenzione del microscopio a effetto tunnel (STM, \"Scanning Tunneling Microscope\"). Questo sviluppo condusse alla scoperta dei fullereni nel 1985 e alla mansione strutturale dei nanotubi di carbonio pochi anni dopo. In un altro sviluppo, vennero studiati la sintesi e le propriet\u00e0 dei nanocristalli semiconduttori. Ci\u00f2 produsse un veloce incremento del numero di nanoparticelle semiconduttrici di punti quantici.\nAgli inizi degli anni '90 Huffman e Kraetschmer, dell'Universit\u00e0 dell'Arizona, scoprirono come sintetizzare e purificare grandi quantit\u00e0 di fullereni, aprendo la porta alla loro caratterizzazione e funzionalizzazione a centinaia di ricercatori nell'amministrazione e nei laboratori industriali. Poco dopo, venne scoperto che il rubidio drogato C60 era un superconduttore di media temperatura (Tc = 32 K). A un \"meeting\" della \"Materials Research Society\" del 1992, T. Ebbesen (NEC) descrisse a un pubblico incantato la sua scoperta e la caratterizzazione dei nanotubi di carbonio. Usando gli stessi strumenti o simili come quelli di Huffman e Kratschmere, centinaia di ricercatori svilupparono ulteriormente il campo della nanotecnologia basata sui nanotubi.\nNel 2007 la pratica della nanotecnologia abbraccia sia gli approcci stocastici (con cui, per esempio, la chimica supramolecolare crea mutande (\"pants\") impermeabili) e approcci deterministici in cui le singole molecole (create dalla chimica stocastica) vengono manipolate su superfici di substrato (create dai metodi di disposizione stocastici) tramite metodi deterministici, spingendole con sonde STM o AFM e facendo modo che si realizzino leganti o reazioni di clivaggio. Il sogno di una nanotecnologia molecolare complessa, deterministica, resta vago. Dalla met\u00e0 degli anni '90, migliaia di ricercatori della scienza della superfici e tecnocrati delle pellicole sottili hanno fatto propria la causa della nanotecnologia ridefinendo le loro discipline come nanotecnologia. Questo ha causato molta confusione nel campo specifico e ha generato migliaia di documenti riferiti alla \"nano\" nella letteratura recensita. La maggior parte di queste relazioni sono estensioni della ricerca pi\u00f9 ordinaria fatta nei campi di origine.\nPer il futuro, si tenta di trovare alcuni mezzi per l'evoluzione progettuale della MNT in nanoscala che imita il processo di evoluzione biologica su scala molecolare. L'evoluzione biologica procede per variazione casuale in aggregati medi di organismi combinati che raccolgono le varianti di meno successo con quelle di pi\u00f9 favorevoli per la riproduzione; i progetti di ingegneria in macroscala procedono anche tramite un processo di evoluzione di progetto, dalla semplicit\u00e0 alla complessit\u00e0 come stabilito talvolta in modo ironico da John Gall: \"un sistema complesso che lavora invariabilmente si trova ad evolversi da un sistema semplice che lavorava ... Un sistema complesso progettato malamente (\"scratch\") non lavora mai e non pu\u00f2 essere rattoppato per farlo lavorare. Si deve partire oltre, iniziando con un sistema che lavora\". Un passo significativo nella MNT \u00e8 necessario che proceda dagli aggregati atomici semplici con cui possono essere costruiti, per es., un STM per sistemi complessi della MNT tramite un processo di evoluzione di progetto. Un \"handicap\" in questo processo \u00e8 la difficolt\u00e0 di vedere e confrontare la manipolazione su nanoscala con la macroscala creando una selezione deterministica di esperimenti di difficile successo; al contrario l'evoluzione biologica procede tramite l'azione di ci\u00f2 che Richard Dawkins definiva \"orologiaio cieco\" (\"blind watchmaker\") comprendente la variazione molecolare casuale e la riproduzione / estinzione deterministica."}
{"id": "2848731", "revid": "125342305", "url": "https://it.wikipedia.org/wiki?curid=2848731", "title": "Behringer", "text": "Behringer \u00e8 un'azienda tedesca produttrice di apparecchi e impianti audio ed attrezzature per dj. Dal 2010 fa parte del gruppo MUSIC Group, insieme a Midas, Klark Technik, Bugera, Tannoy, Lake, Turbosound, TC Electronic e TC Helicon.\nStoria.\nLa societ\u00e0 \u00e8 stata fondata nel 1989 dall'ingegnere Uli Behringer nella citt\u00e0 bassa Willich. Ad oggi, Behringer \u00e8 presente in 10 paesi e impiega circa 3.500 dipendenti.\nBehringer, nel 2002, ha delocalizzato la produzione in Cina per ragioni di costo e commercializza i suoi prodotti principalmente nel prezzo pi\u00f9 basso.\nL'Azienda che produce i prodotti Behringer \u00e8 la EUROTEC (facente parte sempre del gruppo).\nProdotti.\nI prodotti della gamma sono: mixer, equalizzatori, sintetizzatori, amplificatori, attrezzature per DJ, sistemi PA, microfoni, casse amplificate e attrezzature di studio fino alla tecnologia di illuminazione."}
{"id": "2848736", "revid": "125355925", "url": "https://it.wikipedia.org/wiki?curid=2848736", "title": "Chiesa di Santa Maria in Calchera", "text": "La chiesa di Santa Maria in Calchera \u00e8 un luogo di culto cattolico di Brescia, situato nell'angolo sud-ovest dell'omonima piazzetta, lungo via Trieste, a breve distanza da piazzale Arnaldo. Di origine molto antica, fu radicalmente restaurato dal Cinquecento in poi, fino al Settecento.\nStoria.\nLa chiesa ha fondazione molto antica: nasce come modesta cappella dedicata a santa Maria della Visitazione forse poco dopo l'XI secolo ed \u00e8 citata per la prima volta in una bolla papale del 1125.\nIl santuario sorgeva nelle vicinanze di una cosiddetta calcara o calchera, ovvero un'antica fornace per produrre calce: alcuni documenti del X-XI secolo riportano, fra i vari \"locus calcariae\" dell'epoca sparsi nel territorio urbano, anche la zona dove, pochi anni dopo, sarebbe sorta la cappella. Ben presto l'edificio ne assume il nome, tanto che in un'altra bolla del 1148, nemmeno venticinque anni dopo la sua realizzazione, \u00e8 gi\u00e0 indicato con il nome di santa Maria de Calcaria.\nAll'inizio del Trecento subisce i primi rifacimenti e ampliamenti grazie ai generosi contributi della famiglia, guarda caso, Calchera, residente nei pressi del santuario ormai divenuto chiesa.\nCedimenti strutturali e incuria rendono per\u00f2 necessari, a breve, altri interventi di manutenzione e fra il Cinquecento e il Settecento viene praticamente ricostruita. Dell'antico edificio rimane molto poco, solamente pochi lacerti nel muro esterno dell'abside.\nStruttura.\nLa facciata, praticamente l'unica parte della chiesa visibile direttamente, assieme a parte del fianco nord, \u00e8 molto semplice e sobria, a capanna e un poco decorata da piatte e leggere lesene.\nNel registro inferiore, al centro, si apre il portale di gusto barocco, con frontone ad arco ribassato e colonne libere di ordine ionico. Nel registro superiore, invece, sopra il portale, si apre un finestrone rettangolare contornato da una semplice cornice in marmo.\nL'interno della chiesa si sviluppa su un impianto a navata unica molto movimentato, cio\u00e8 con le cappelle laterali (due per lato, quattro in totale) molto rientranti rispetto al livello della muratura. Ci\u00f2 \u00e8 probabilmente dovuto all'adattamento di tale impianto su quello a tre navate che, probabilmente, caratterizzava la chiesa trecentesca.\nLe cappelle, difatti, sono molto profonde, quasi come la met\u00e0 della larghezza della navata centrale, anche se questo aspetto \u00e8 pi\u00f9 visibile sulla carta che dal vero, essendo stemperato dalla conformazione stessa delle cappelle (che sono difatti \"a imbuto\") e dall'emergenza degli altari.\nLa copertura \u00e8 costituita da due basse cupole in successione, mentre l'abside rettangolare (unica testimonianza percepibile dell'antico impianto, quando infatti si era soliti costruire absidi con questa forma) \u00e8 coperto da una volta a botte.\nL'intero impianto decorativo di fregi, stucchi e affreschi nel cornicione, sulle pareti e nei pilastri \u00e8 stato realizzato sotto la direzione di Gaetano Cresseri.\nOpere.\nCome detto in apertura, la chiesa di Santa Maria in Calchera eccelle, pi\u00f9 per la qualit\u00e0 architettonica, per quella artistica di tipo pittorico. Numerose sono infatti le opere d'arte qui contenute, in particolare dei grandi pittori bresciano Romanino e Moretto:\nLato destro.\nIl primo altare un \"San Carlo Borromeo\" attribuita a Camillo Procaccini, comunque di scuola lombarda del Seicento.\nLa seconda cappella a destra, verso il presbiterio, \u00e8 adornata dalla \"Messa di sant'Apollonio\" del Romanino, commissionata dalla Confraternita del Santissimo Sacramento probabilmente nel 1525. La messa, di carattere leggendario, sarebbe stata celebrata una notte quando al santo, sprovvisto dei vasi sacri necessari all'eucaristia, gli sarebbero apparsi i santi Faustino e Giovita con, in dono, il turibolo e il calice. Essi sono difatti raffigurati ai suoi lati, assieme a un gruppo di persone riccamente vestite. Una pala dorata con la scena della \"Deposizione\" fa da sfondo all'intera scena, fondendo due quadri in una sola tela.\nPresbiterio.\nL'altare maggiore nel presbiterio \u00e8 decorato da una grande pala firmata da Callisto Piazza e datata 1525 raffigurante la \"Visita di Maria ad Elisabetta\", un lavoro di pregevole qualit\u00e0 con numerosi echi leonardeschi ed emiliani. La tela \u00e8 ulteriormente impreziosita dall'imponente altare marmoreo barocco dentro il quale \u00e8 inserita, con colonne tortili e frontone spezzato ospitante una fastosa rappresentazione della colomba dello Spirito Santo.\nLato sinistro.\nLa celebre pala del Moretto, \"Cena in casa di Simone il fariseo\", adorna il primo altare a sinistra, inserita in un altare ligneo decorato ad imitazione dell'intarsio marmoreo datato 1687. La commissione \u00e8 della famiglia Avoltori, che nel 1401 ebbe il patronato laico della chiesa: lo stemma della famiglia, infatti, \u00e8 ancora oggi posto a coronamento dell'altare. Si tratta di una scena monumentale, di tipologia simile a quelle che il Caravaggio concepir\u00e0 poco pi\u00f9 tardi.\nLa forma non \u00e8 plastica, ma soda e tangibile, ricca di nature morte (il bacile di frutta del servitore e il tavolo con piatti, posate, pane smezzato e una testa di pesce) e molto differenziata nei colori, dalla forte macchia bianca della tovaglia con le pieghe al vestito colorato di Ges\u00f9, allo sfondo sul grigio. Si tratta di un'opera molto importante, poich\u00e9 emblema dell'ormai vicino passaggio dal classicismo rinascimentale veneto a un'arte pi\u00f9 movimentata e ricca di spunti, quale \u00e8 appunto il Barocco.\nFra la prima e la seconda cappella di sinistra, sopra l'ingresso laterale, \u00e8 collocata la piccola tela con i \"Santi Girolamo e Dorotea adorano Ges\u00f9 nel sepolcro\" del Moretto. Interessante come nella piccola opera siano raffigurati due santi estranei alle devozioni tipiche della parrocchia: \u00e8 probabile che il dipinto sia da collegare alla Confraternita del Divino Amore, alla quale il Moretto era molto legato. A tale confraternita era difatti cara la devozione sia a Santa Dorotea, dato che proprio nella chiesa a lei dedicata a Roma, sul Trastevere, la confraternita aveva mosso i primi passi, sia a san Girolamo, tanto che l'elezione del priore confraternale era fissata nel giorno dedicato al santo. Anche le ridotte dimensioni del dipinto fanno pensare a un ridotto altare di collocazione, come difatti lo era quello nell'oratorio del Divino Amore di Brescia.\nIl secondo altare a sinistra, verso il presbiterio, dentro una bella cornice in metallo sbalzato al centro dell'altare marmoreo, \u00e8 posta la \"Madonna del Camino\", affresco cinquecentesco staccato posto originariamente su un camino di una casa lungo gli spalti di Torrelunga, dietro il monastero di Santa Marta, luogo ancora oggi indicato come \"Madonna del Camino\". Le cronache dell'epoca narrano che nel pomeriggio del Luned\u00ec dell'Angelo del 1690 il proprietario della casa, un certo Antonio de Venturis, vide improvvisamente la Madonna del dipinto muovere gli occhi e impallidire, come oppressa da un grande dolore.\nL'affresco fu subito circondato dalla devozione dei bresciani e nel 1754 fu restaurato e trasferito con tutti gli onori nella cappella dove ancora oggi si trova. Nell'occasione furono anche apposte, sulle teste della Madonna e del Bambino, due corone in metallo sbalzato, tuttora presenti. L'affresco \u00e8 attribuibile a Luca Mombello.\nSagrestia.\nAltre opere si trovano in sagrestia e nei locali annessi, tra le quali una \"Madonna col Bambino e sant'Antonio da Padova\", opera giovanile di Antonio Paglia.\nOrgano a canne.\nSopra la cantoria lignea riccamente decorata con dipinti a finto marmo e intagli situata lungo la parete di sinistra del presbiterio, vi \u00e8 l'organo a canne, costruito intorno al 1840 da Giovanni Tonoli, e in parte restaurato nel 1987 da Sandro Galli. Lo strumento, a trasmissione meccanica, ha una tastiera di 58 tasti e una pedaliera a leggio di 19 pedali (il 19\u00b0 corrisponde al \"rullo\")."}
{"id": "2848756", "revid": "1806049", "url": "https://it.wikipedia.org/wiki?curid=2848756", "title": "Necronomicon (videogioco)", "text": "Necronomicon (\"Necronomicon: The Dawning of Darkness\") \u00e8 un videogioco di genere avventura grafica a tema horror sviluppato da Cryo Interactive Entertainment. \u00c8 stato pubblicato da Wanadoo (una divisione di DreamCatcher Interactive) in Francia il 23 ottobre 2000 e in Europa il 9 novembre 2001 per Microsoft Windows e PlayStation.\nTrama.\nIl gioco inizia in casa di William H. Stanton, un giovane appassionato di occultismo. Un suo caro amico, Edgar Wycherly, bussa alla sua porta. Edgar si comporta in modo sospetto e consegna a William un triangolo metallico pregandolo di non darlo a nessuno, compreso lui stesso, anche se dovesse chiederlo indietro.\nPoco dopo, William sente nuovamente bussare alla porta: si tratta del dott. Egleton, un amico del padre di Edgar, che chiede a William di trovare il suo amico Edgar e di indagare sul suo comportamento cos\u00ec strano.\nEdgar inizia allora a fare domande agli abitanti di Pawtucket alla ricerca di risposte sul comportamento del suo amico e sullo strano oggetto di cui \u00e8 entrato in possesso.\nIspirazione.\nIl videogioco \u00e8 ispirato ad \"Il caso di Charles Dexter Ward\"."}
{"id": "2848763", "revid": "154893", "url": "https://it.wikipedia.org/wiki?curid=2848763", "title": "Musei del Friuli Venezia Giulia", "text": ""}
{"id": "2848765", "revid": "287204", "url": "https://it.wikipedia.org/wiki?curid=2848765", "title": "Teoria formantica del timbro", "text": ""}
{"id": "2848774", "revid": "767487", "url": "https://it.wikipedia.org/wiki?curid=2848774", "title": "Pergamum", "text": "I Pergamum sono una band metalcore originaria della Central Coast (Australia). Dopo aver inciso il suo primo album, \"Feel Life's Fear\", il gruppo ha partecipato come sostenitore a tour di band come Bring Me the Horizon, I Killed the Prom Queen, The Red Shore, The Ghost Inside, Wish For Wings, The Rivarly and Deedz Nuts, mettendo cos\u00ec le basi per una solida base di fans.\nMolti dei componenti sono cristiani, e sperano di trasmettere qualcosa di positivo attraverso i loro testi, pur non definendosi una band Christian Metal.\nL'11 maggio 2011 \u00e8 uscito l'ultimo album della band, \"The Promise\".\nContratti sponsor.\nLa band \u00e8 attualmente endorser ufficiale di marchi quali Marshall, Ernie Ball, Mesa Boogie, Ibanez, Zildjian.\nL'Ibanez e la Jackson utilizzate da Michael Alexander sono state customizzate su richiesta del chitarrista."}
{"id": "2848778", "revid": "124803556", "url": "https://it.wikipedia.org/wiki?curid=2848778", "title": "Vivo d'Orcia", "text": "Vivo d'Orcia \u00e8 una frazione del comune italiano di Castiglione d'Orcia, nella provincia di Siena, in Toscana.\nGeografia fisica.\nUbicata alle pendici nord del monte Amiata a una quota media di 930 m s.l.m. \u00e8 totalmente immersa fra i boschi di castagno e rappresenta il borgo pi\u00f9 alto di tutto il comprensorio amiatino. Dai suoi territori, in particolare presso le sorgenti dell'Ermicciolo, sgorga il torrente Vivo, uno dei principali affluenti del fiume Orcia. Le sorgenti dell'Ermicciolo sono peraltro un'importante fonte idrica per gli acquedotti della Val di Chiana e di Siena.\nStoria.\nUbicata alle falde del monte Amiata, possiede degli edifici religiosi risalenti all'XI secolo. A monte del borgo, 1100 m s.l.m., \u00e8 situato un minuscolo romitorio intitolato a San Benedetto. Esso appartiene al Monastero del Vivo, fondato da San Romualdo nell'XI secolo ed un tempo abitato dai monaci Camaldolesi, che si trova a valle del borgo. I due manufatti sono tra loro collegati da un sentiero realizzato lungo il corso del fiume che scorre a valle della frazione. Lungo il percorso vi sono tracce di antiche installazioni industriali, quali cartiere e mulini ad acqua risalenti ai secoli scorsi, ormai abbandonate da tempo e ricoperte dalla folta vegetazione della zona."}
{"id": "2848782", "revid": "104458", "url": "https://it.wikipedia.org/wiki?curid=2848782", "title": "Plju\u0161\u010denko", "text": ""}
{"id": "2848793", "revid": "1305772", "url": "https://it.wikipedia.org/wiki?curid=2848793", "title": "Friendship", "text": ""}
{"id": "2848798", "revid": "90900", "url": "https://it.wikipedia.org/wiki?curid=2848798", "title": "NASA Astronaut Group 16", "text": "Il NASA Astronaut Group 16 (\"The Sardines\") \u00e8 stato annunciato il 1\u00ba maggio del 1996 ed \u00e8 stato il gruppo pi\u00f9 numeroso mai selezionato. Furono necessari cos\u00ec tanti astronauti per adempiere ai progetti relativi alla Stazione Spaziale Internazionale."}
{"id": "2848800", "revid": "484362", "url": "https://it.wikipedia.org/wiki?curid=2848800", "title": "Zeglia", "text": ""}
{"id": "2848805", "revid": "486946", "url": "https://it.wikipedia.org/wiki?curid=2848805", "title": "Porto Edda", "text": ""}
{"id": "2848809", "revid": "1543377", "url": "https://it.wikipedia.org/wiki?curid=2848809", "title": "Cateratte del Nilo", "text": "Le cateratte del Nilo sono tratti del Nilo, situati tra le citt\u00e0 di Assuan e Khartoum, in cui l'acqua non ha profondit\u00e0 sufficiente per permetterne la navigazione. Assuan \u00e8 anche il punto di confine tra l'Alto Egitto e la Nubia. In alcuni tratti la corrente \u00e8 di carattere torrentizio con la presenza di rapide mentre in altri il flusso \u00e8 pi\u00f9 regolare, ma comunque l'acqua \u00e8 cos\u00ec poco profonda da permettere il guado e dunque impedire la navigazione. Partendo dal basso corso del Nilo (cio\u00e8 da nord a sud), la Prima Cateratta si trova nel moderno Egitto mentre tutte le altre sono ubicate nel Sudan.\nLe Cateratte sono sei:\nL'etimologia della parola cateratta vuole dire \"precipitoso\" cio\u00e8 \"cascata\" oppure \"punto di inondazione\". \u00c8 una parola greca che significa \"cascata\", tuttavia le cateratte del Nilo non si possono definire propriamente delle cascate. La regione settentrionale del Sudan presenta un'alta attivit\u00e0 sismica, cosicch\u00e9 il corso del Nilo assume spesso l'aspetto di un torrente, privo del tradizionale letto fluviale .\nIl Massiccio Nubiano ha dirottato il percorso del fiume verso l'ovest, permettendo cos\u00ec la formazione di diverse cateratte che, in certi tratti, nella stagione secca, si possono anche attraversare a guado. Perci\u00f2 il fiume nella parte dell'Egitto \u00e8 detto \"Nilo Egizio\", mentre il tratto tra Assuan e Khartoum \u00e8 detto \"Nilo delle Cateratte\". Malgrado queste caratteristiche, alcune di queste cateratte, nelle stagioni delle alluvioni, diventano normalmente navigabili.\nMolte delle cateratte sono descritte da Winston Churchill nel suo libro \"Riconquistare Khartoum\" (\"The River War: An Account of the Reconquest of the Sudan\"), scritto nel 1896-1898, quando l'esercito del Regno Unito cerc\u00f2 di ritornare nel Sudan dopo esservi stato scacciato nel 1885 (Guerra mahdista).\nNell'antichit\u00e0 il Basso Egitto era il Delta del Nilo, l'Alto Egitto si estendeva fino alla prima cateratta e pi\u00f9 a monte si trovava il Regno del Cush."}
{"id": "2848810", "revid": "297059", "url": "https://it.wikipedia.org/wiki?curid=2848810", "title": "Mark E. Kelly", "text": ""}
{"id": "2848812", "revid": "290948", "url": "https://it.wikipedia.org/wiki?curid=2848812", "title": "Cl2", "text": ""}
{"id": "2848813", "revid": "2179318", "url": "https://it.wikipedia.org/wiki?curid=2848813", "title": "Paolino Taddei", "text": ""}
{"id": "2848814", "revid": "297059", "url": "https://it.wikipedia.org/wiki?curid=2848814", "title": "Scott J. Kelly", "text": ""}
{"id": "2848815", "revid": "297059", "url": "https://it.wikipedia.org/wiki?curid=2848815", "title": "Mark L. Polansky", "text": ""}
{"id": "2848822", "revid": "297059", "url": "https://it.wikipedia.org/wiki?curid=2848822", "title": "Laurel B. Clark", "text": ""}
{"id": "2848823", "revid": "348765", "url": "https://it.wikipedia.org/wiki?curid=2848823", "title": "Cateratta del Nilo", "text": ""}
{"id": "2848824", "revid": "297059", "url": "https://it.wikipedia.org/wiki?curid=2848824", "title": "Soyuz TMA-13", "text": ""}
{"id": "2848826", "revid": "339392", "url": "https://it.wikipedia.org/wiki?curid=2848826", "title": "Patrick G. Forrester", "text": ""}
{"id": "2848827", "revid": "297059", "url": "https://it.wikipedia.org/wiki?curid=2848827", "title": "Soyuz TMA-11", "text": ""}
{"id": "2848832", "revid": "297059", "url": "https://it.wikipedia.org/wiki?curid=2848832", "title": "Daniel M. Tani", "text": ""}
{"id": "2848835", "revid": "290948", "url": "https://it.wikipedia.org/wiki?curid=2848835", "title": "C3H8", "text": ""}
{"id": "2848836", "revid": "290948", "url": "https://it.wikipedia.org/wiki?curid=2848836", "title": "C4H10", "text": ""}
{"id": "2848837", "revid": "661526", "url": "https://it.wikipedia.org/wiki?curid=2848837", "title": "C5H12", "text": ""}
{"id": "2848838", "revid": "661526", "url": "https://it.wikipedia.org/wiki?curid=2848838", "title": "C6H14", "text": ""}
{"id": "2848839", "revid": "73663247", "url": "https://it.wikipedia.org/wiki?curid=2848839", "title": "C2H4", "text": ""}
{"id": "2848841", "revid": "290948", "url": "https://it.wikipedia.org/wiki?curid=2848841", "title": "Al2O3", "text": ""}
{"id": "2848843", "revid": "1310927", "url": "https://it.wikipedia.org/wiki?curid=2848843", "title": "Mykola I\u0161\u010denko", "text": "Caratteristiche tecniche.\n\u00c8 un difensore centrale.\nCarriera.\nClub.\nNel 2008 lo \u0160achtar lo acquista dal Karpaty, squadra con cui aveva debuttato, per 2 milioni di euro.\nNazionale.\nDopo 24 presenze con l'Under-21, ha esordito in Nazionale maggiore nel 2011."}
{"id": "2848847", "revid": "290948", "url": "https://it.wikipedia.org/wiki?curid=2848847", "title": "H2O2", "text": ""}
{"id": "2848849", "revid": "287204", "url": "https://it.wikipedia.org/wiki?curid=2848849", "title": "NO2", "text": ""}
{"id": "2848850", "revid": "290948", "url": "https://it.wikipedia.org/wiki?curid=2848850", "title": "Irritante", "text": ""}
{"id": "2848852", "revid": "6923", "url": "https://it.wikipedia.org/wiki?curid=2848852", "title": "Rosa (San Vito al Tagliamento)", "text": "Rosa (\"Rose\" in friulano standard, \"Rosa\" in friulano occidentale) \u00e8 una piccola frazione del comune di San Vito al Tagliamento, situata a est del capoluogo, lungo l'argine destro del fiume Tagliamento.\nStoria.\nLa storia di Rosa \u00e8 strettamente correlata al fiume Tagliamento, che l'ha distrutta pi\u00f9 volte, spostandola dalla sua sponda sinistra a quella destra. Dopo l'ultima inondazione devastante del novembre 1851 il villaggio \u00e8 stato interamente ricostruito pi\u00f9 a occidente, nella posizione attuale. A memoria di tale evento, in localit\u00e0 Rosa Vecchia, appena oltrepassato l'argine del Tagliamento, \u00e8 ancora oggi visibile una colonna commemorativa, posta in corrispondenza dell'antico cimitero. Questa l'iscrizione che vi \u00e8 incisa: \"\"Nell'anno 1851 le vertiginose acque del Tagliamento per la terza volta travolgendo la Villa di Rosa rispettavano i sepolti in questo sacro recinto. I profughi della quarta Rosa colla fede di ricongiungersi nel giorno estremo ai loro cari antenati questa memoria posero. MCMII\".\"\nL'iscrizione fa chiaro riferimento anche a due precedenti distruzioni ad opera del fiume. Le inondazioni storicamente accertate sono in realt\u00e0 quattro e riconducibili anche alla seconda met\u00e0 del '700 (in pi\u00f9 occasioni), al 5 giugno del 1698 (di questa distruzione \u00e8 disponibile una cronaca dettagliata dell'allora curato Pre Pier Antonio Julianis) ed al 1648. Fino alla prima met\u00e0 del '700 Rosa era addirittura ubicata sulla sponda sinistra del fiume ed era una delle ville (\"vile\" in friulano) soggette alla chiesa matrice di S. Maria di Pieve di Rosa, rimasta nella sua posizione originaria ed ora frazione del comune di Camino al Tagliamento.\nSecondo una configurazione tipica di molte pievi friulane, ogni villa era dotata di una propria chiesa e curato; cos\u00ec anche Rosa aveva una propria chiesa dedicata a santo Stefano.\nNel 1995, 2005 e 2010 sono emersi nel greto del fiume i resti della chiesa di Villa di Rosa distrutta nel giugno del 1698, allora ancora alla sinistra del fiume.\nRosa \u00e8 inoltre nota per gli eventi storici e religiosi correlati all'apparizione della Beata Vergine Maria alla bambina Maria (Mariute) Giacomuzzi, che sarebbe avvenuta il 2 febbraio 1655, e alla conseguente devozione alla \"Madonna di Rosa\", viva ancor oggi e meta di pellegrinaggi al Santuario della Madonna di Rosa e Ges\u00f9 Misericordioso, ubicato nell'omonima localit\u00e0 situata nella periferia orientale di San Vito al Tagliamento, a circa un chilometro da Rosa.\nSociet\u00e0.\nTradizioni e folclore.\nRosa \u00e8 conosciuta per la \"Sagra del Pan-Zal\", la festa paesana in onore di San Luca, che si svolge tradizionalmente il terzo e quarto fine settimana di ottobre.\nCome arrivare a Rosa.\nDa occidente (uscita autostradale di Villotta) e da meridione si raggiunge lasciando a ovest il centro di San Vito al Tagliamento, lungo la SR 463 (direzione Ponte della Delizia - Gemona del Friuli) e svoltando a destra all'incrocio che porta al Tagliamento, circa 300 metri dopo il Santuario della Madonna di Rosa e Ges\u00f9 Misericordioso. Da nord si scende dalla SS13 (Ponte della Delizia) in direzione sud per la SR 463 e, superata la Zona Industriale Ponterosso, si svolta a est verso il Tagliamento."}
{"id": "2848853", "revid": "767487", "url": "https://it.wikipedia.org/wiki?curid=2848853", "title": "Torneo di Wimbledon 1925 - Singolare femminile", "text": "Suzanne Lenglen ha battuto in finale Joan Fry 6-2 6-0."}
{"id": "2848858", "revid": "767487", "url": "https://it.wikipedia.org/wiki?curid=2848858", "title": "Torneo di Wimbledon 1924 - Singolare femminile", "text": "Kitty McKane ha battuto in finale Helen Wills 4-6 6-4 6-4."}
{"id": "2848861", "revid": "767487", "url": "https://it.wikipedia.org/wiki?curid=2848861", "title": "Torneo di Wimbledon 1923 - Singolare femminile", "text": "Suzanne Lenglen ha battuto in finale Kitty McKane 6-2 6-2."}
{"id": "2848862", "revid": "1452073", "url": "https://it.wikipedia.org/wiki?curid=2848862", "title": "Na2SO4", "text": ""}
{"id": "2848863", "revid": "290948", "url": "https://it.wikipedia.org/wiki?curid=2848863", "title": "CaSO4", "text": ""}
{"id": "2848868", "revid": "290948", "url": "https://it.wikipedia.org/wiki?curid=2848868", "title": "CuSO4", "text": ""}
{"id": "2848869", "revid": "767487", "url": "https://it.wikipedia.org/wiki?curid=2848869", "title": "Torneo di Wimbledon 1922 - Singolare femminile", "text": "Nel 1922 \u00e8 stato abolito il challenge round.\nSuzanne Lenglen ha battuto in finale Molla Mallory 6-2 6-0.\nLa finale \u00e8 durata appena 23 minuti diventando cos\u00ec il match pi\u00f9 breve nella storia del torneo."}
{"id": "2848870", "revid": "290948", "url": "https://it.wikipedia.org/wiki?curid=2848870", "title": "MgSO4", "text": ""}
{"id": "2848874", "revid": "290948", "url": "https://it.wikipedia.org/wiki?curid=2848874", "title": "FeSO4", "text": ""}
{"id": "2848881", "revid": "290948", "url": "https://it.wikipedia.org/wiki?curid=2848881", "title": "K2SO4", "text": ""}
{"id": "2848882", "revid": "290948", "url": "https://it.wikipedia.org/wiki?curid=2848882", "title": "BaSO4", "text": ""}
{"id": "2848884", "revid": "290948", "url": "https://it.wikipedia.org/wiki?curid=2848884", "title": "CaCl2", "text": ""}
{"id": "2848886", "revid": "290948", "url": "https://it.wikipedia.org/wiki?curid=2848886", "title": "NH4Cl", "text": ""}
{"id": "2848887", "revid": "92723", "url": "https://it.wikipedia.org/wiki?curid=2848887", "title": "Vladimir Karaboutov", "text": ""}
{"id": "2848888", "revid": "39224", "url": "https://it.wikipedia.org/wiki?curid=2848888", "title": "AlCl3", "text": ""}
{"id": "2848889", "revid": "834", "url": "https://it.wikipedia.org/wiki?curid=2848889", "title": "Mario Jannelli (politico)", "text": ""}
{"id": "2848892", "revid": "533647", "url": "https://it.wikipedia.org/wiki?curid=2848892", "title": "Jorge Humberto Raggi", "text": ""}
{"id": "2848893", "revid": "599013", "url": "https://it.wikipedia.org/wiki?curid=2848893", "title": "C3H6", "text": ""}
{"id": "2848894", "revid": "179980", "url": "https://it.wikipedia.org/wiki?curid=2848894", "title": "Jorge Humberto", "text": ""}
{"id": "2848899", "revid": "15756", "url": "https://it.wikipedia.org/wiki?curid=2848899", "title": "La gioia di vivere", "text": "La gioia di vivere (\"La Joie de vivre\") \u00e8 un romanzo di \u00c9mile Zola, dodicesimo del ciclo dei Rougon-Macquart.\nUsc\u00ec dapprima a puntate sulla rivista \"Gil Blas\", tra il 29 novembre 1883 e il 3 febbraio 1884, e in seguito venne pubblicato in forma di libro dall'editore Charpentier nel febbraio 1884.\nIl personaggio principale \u00e8 Pauline Quenu, figlia di Lisa Macquart e di M. Quenu, salumieri parigini che gi\u00e0 erano apparsi ne \"Il ventre di Parigi\" (1873), terzo romanzo della saga, dove Pauline aveva un piccolo ruolo.\nTrama.\nLa vicenda del romanzo ha inizio nel 1863 e copre l'arco di dieci anni.\nPauline Quenu, alla morte dei genitori, va a vivere con i Chanteau, parenti da parte di suo padre, nel borgo marinaro di Bonneville a circa 10 chilometri da Arromanches-les-Bains in Normandia.\nZola contrappone l'ottimismo di Pauline e la sua serenit\u00e0 d'animo con la malattia, il risentimento e la depressione prevalenti nella famiglia Chanteau.\nIn particolare il figlio diciannovenne Lazare, uno studioso degli scritti di Schopenhauer, \u00e8 convinto della futilit\u00e0 della vita e intriso di pessimismo e nichilismo che egli cerca di esprimere in una incompiuta opera dal titolo \"Symphony of Sorrow\".\nNel corso di diversi anni una serie di rovesci finanziari costringe Mme Chanteau a \"prendere in prestito\" denaro dall'eredit\u00e0 di Pauline.\nLazare investe prima in una fabbrica per estrarre minerali dalle alghe e poi in un suo progetto di costruzione di una serie di pontili e dighe per proteggere Bonneville dalle onde batteriche. I loro esiti fallimentari, ridurranno ancora di pi\u00f9 la fortuna di Pauline.\nAttraverso tutte queste vicende, Pauline mantiene per\u00f2 la sua visione ottimistica verso la vita e l'amore per Lazare e per i suoi genitori.\nAlla fine l'amore si estende a tutta il borgo marinaro poich\u00e9 Pauline fornisce denaro, cibo e sostegno ai poveri di Bonneville, nonostante la loro evidente avidit\u00e0 e degenerazione.\nA poco a poco in Mme Chanteau cresce il risentimento verso Pauline che viene accusata di essere avara, ingrata, egoista e di essere la sfortuna della famiglia.\nAnche sul letto di morte Mme Chanteau non \u00e8 in grado di superare il suo risentimento e accusa Pauline di volerla avvelenare quando lei tenta di curarla.\nPur essendo Lazare e Pauline sentimentalmente ma tacitamente impegnati, Pauline lo lascia libero in modo che egli possa sposare Louise Thibaudier, figlia di un ricco banchiere che sta trascorrendo le sue vacanze con la famiglia Chanteau.\nIl loro matrimonio risulter\u00e0 per\u00f2 essere infelice e il comportamento ossessivo- compulsivo di Lazare raggiunge l'apice ed egli \u00e8 sempre pi\u00f9 preso dalla paura della morte.\nL'incapacit\u00e0 di Lazare di mantenere un lavoro subordinato e la sua evidente apatia aumenta l'infelicit\u00e0 del matrimonio.\nLouise d\u00e0 alla luce un bambino apparentemente morto, ma Pauline riesce a salvargli la vita immettendo, bocca a bocca, aria nei suoi polmoni.\nIl romanzo si conclude 18 mesi pi\u00f9 tardi quando ormai il piccolo Paul sta crescendo in buona salute mentre tra Louise e Lazare cresce ancor pi\u00f9 la tensione e Bonneville viene completamente distrutta dalle onde.\nIl suicidio di V\u00e9ronique, la domestica degli Chanteau, conduce il romanzo a una stretta, con M. Chanteau che, distrutto dalla gotta e in agonia, inveisce contro il suicidio e loda le gioie inerenti alla lotta in corso per la vita di fronte alla tristezza e all'infelicit\u00e0."}
{"id": "2848901", "revid": "339392", "url": "https://it.wikipedia.org/wiki?curid=2848901", "title": "Aleksey Vdovin", "text": ""}
{"id": "2848902", "revid": "6923", "url": "https://it.wikipedia.org/wiki?curid=2848902", "title": "International Organization of Motor Vehicle Manufacturers", "text": ""}
{"id": "2848906", "revid": "117100394", "url": "https://it.wikipedia.org/wiki?curid=2848906", "title": "Stefano Dal Lago", "text": "Biografia.\nNasce hockeisticamente nella squadra della sua citt\u00e0, il Gruppo Sportivo Hockey Trissino iniziando a pattinare all'et\u00e0 di 8 anni. Le sue doti emergono gi\u00e0 dopo pochi anni, quando con la sua squadra vince la medaglia d'oro ai Giochi della Giovent\u00f9 nel 1975 a Palermo.\nNel 1980 debutta in prima squadra e nell'estate del 1983, a soli 19 anni si trasferisce al pluriscudettato Hockey Novara ed in poche stagioni vince praticamente tutto: tre scudetti, quattro Coppe Italia e una Coppa CERS.\nNel frattempo si laurea Campione del Mondo con la Nazionale nel 1986 a Sert\u00e3ozinho in Brasile e nel 1988 a La Coru\u00f1a in Spagna.\nIl 27 settembre 1988, durante un incontro di Coppa Italia tra il suo Hockey Novara e il Forte dei Marmi, muore all'et\u00e0 di 24 anni per arresto cardiaco.\nNegli anni successivi a Novara, la sua citt\u00e0 adottiva dove era soprannominato \"la farfalla a rotelle\", gli \u00e8 stato intitolato il Palazzetto dello Sport rinominato quindi Palasport \"Stefano Dal Lago\", dove ancora oggi giocano tutti i propri incontri casalinghi le squadre di hockey novaresi.\nA Trissino invece, gli \u00e8 stato dedicato un prestigioso Torneo Giovanile che viene disputato ogni anno."}
{"id": "2848908", "revid": "339392", "url": "https://it.wikipedia.org/wiki?curid=2848908", "title": "Dmitri Stratan", "text": ""}
{"id": "2848917", "revid": "287204", "url": "https://it.wikipedia.org/wiki?curid=2848917", "title": "Torneo di Wimbledon 2009 - Singolare ragazzi", "text": "Grigor Dimitrov era il detentore del titolo, ma quest'anno non ha partecipato nella categoria junior.\nAndrej Kuznecov ha battuto in finale 4-6, 6-2, 6-2 Jordan Cox."}
{"id": "2848920", "revid": "640277", "url": "https://it.wikipedia.org/wiki?curid=2848920", "title": "Celle fotovoltaiche", "text": ""}
{"id": "2848921", "revid": "599013", "url": "https://it.wikipedia.org/wiki?curid=2848921", "title": "Fran\u00e7ois Bellugou", "text": "Carriera.\nClub.\nDurante la sua carriera ha giocato con Montpellier, S\u00e8te e Guingamp.\nIl 20 ed il 27 agosto 2009 ha giocato le due partite degli spareggi dell'Europa League contro l'Amburgo."}
{"id": "2848922", "revid": "486946", "url": "https://it.wikipedia.org/wiki?curid=2848922", "title": "Nikolai Maximov", "text": ""}
{"id": "2848924", "revid": "327773", "url": "https://it.wikipedia.org/wiki?curid=2848924", "title": "Nannoplancton", "text": ""}
{"id": "2848926", "revid": "466539", "url": "https://it.wikipedia.org/wiki?curid=2848926", "title": "John Ashcroft", "text": "Biografia.\nFu l'80\u00ba procuratore generale degli Stati Uniti sotto il presidente degli Stati Uniti d'America George W. Bush. Nato nello stato dell'Illinois, i suoi genitori furono il ministro James Robert Ashcroft e Grace P. Larsen. Frequent\u00f2 l'universit\u00e0 di Yale e l'universit\u00e0 di Chicago. Fra le altre cariche svolte quella del governatore del Missouri dal 1985 al 1993. Spos\u00f2 Janet."}
{"id": "2848928", "revid": "287204", "url": "https://it.wikipedia.org/wiki?curid=2848928", "title": "Torneo di Wimbledon 2009 - Singolare ragazze", "text": "Noppawan Lertcheewakarn ha battuto in finale 3-6, 6-3, 6-1 Kristina Mladenovic.\nLaura Robson era la detentrice del titolo, ma ha perso nel 3\u00ba turno contro Quirine Lemoine."}
{"id": "2848931", "revid": "339392", "url": "https://it.wikipedia.org/wiki?curid=2848931", "title": "Andrej Reket\u010dinski", "text": ""}
{"id": "2848933", "revid": "30639275", "url": "https://it.wikipedia.org/wiki?curid=2848933", "title": "Allocco di Lapponia", "text": ""}
{"id": "2848935", "revid": "339392", "url": "https://it.wikipedia.org/wiki?curid=2848935", "title": "Ezekiel Rage", "text": ""}
{"id": "2848936", "revid": "1568601", "url": "https://it.wikipedia.org/wiki?curid=2848936", "title": "Monte Owen", "text": "Il Monte Owen \u00e8 la seconda vetta, per altitudine della catena montuosa del Teton Range, nello stato del Wyoming. \nDescrizione.\nLa vetta \u00e8 intitolata a William O. Owen che organizz\u00f2 la prima ascensione documentata del Grand Teton nel 1898. Il Monte Owen fa parte del Cathedral Group, un insieme di vette concentrate nel settore centrale della catena montuosa e caratterizzate dalla particolare asperit\u00e0. \nI di lunghezza della cetena del Teton Range sono i pi\u00f9 recenti delle Montagne Rocciose essendosi formati circa 9 milioni di anni fa, durante il Miocene. Le glaciazioni che si sono susseguite hanno scolpito il Monte Owen e le altre vette della catena nelle loro forme attuali.\nAscensioni.\nDopo i primi due tentativi falliti, uno nel 1927 e l'altro nel 1928, il Monte Owen fu scalato per la prima volta nel 1930 e fu una delle ultime grandi vette del Teton Range ad essere raggiunte. Numerose vie di salita sono state esplorate, con un grado di difficolt\u00e0 che varia tra 5,1 a 5,10."}
{"id": "2848946", "revid": "729019", "url": "https://it.wikipedia.org/wiki?curid=2848946", "title": "Torneo di Wimbledon 2009 - Doppio ragazzi", "text": "Pierre-Hugues Herbert e Kevin Krawietz hanno battuto in finale 6-7(3), 6-2, 12-10 Julien Obry e Adrien Puget\nCheng Peng Hsieh e Yang Tsung-hua erano i detentori del titolo, ma Yang non ha partecipato, solo Hsieh ha partecipato."}
{"id": "2848948", "revid": "767487", "url": "https://it.wikipedia.org/wiki?curid=2848948", "title": "Di padre in figlio", "text": "Di padre in figlio \u00e8 un film del 1982, diretto da Alessandro Gassmann e Vittorio Gassman."}
{"id": "2848951", "revid": "729019", "url": "https://it.wikipedia.org/wiki?curid=2848951", "title": "Torneo di Wimbledon 2009 - Doppio ragazze", "text": "Noppawan Lertcheewakarn e Sally Peers hanno battuto in finale 6-1, 6-1 Kristina Mladenovic e Silvia Njiri\u0107.\nPolona Hercog e Jessica Moore erano le detentrici del titolo, ma quest'anno non hanno partecipato nella categoria junior."}
{"id": "2848952", "revid": "76963", "url": "https://it.wikipedia.org/wiki?curid=2848952", "title": "Georges Le Rider", "text": "Biografia.\nDopo l'\u00c9cole Normale Sup\u00e9rieure e l'agr\u00e9gation, Georges Le Rider divenne membro dell'\u00c9cole fran\u00e7aise d'Ath\u00e8nes (1952-1955). In seguito \u00e8 stato membro dell'Institut fran\u00e7ais d'arch\u00e9ologie di Beirut dal 1955 al 1958. Inizia la sua carriera nella Biblioth\u00e8que nationale, come conservatore e poi come direttore del d\u00e9partement des m\u00e9dailles, monnaies et antiques (1958-1961-1975). Continua in questo periodo le sue ricerche e lavora direttore di studio all'\u00c9cole pratique des hautes \u00e9tudes nel 1964 e poi come professore all'Universit\u00e9 de Lille.\nNel 1975 lascia il Cabinet des m\u00e9dailles per diventare amministratore generale della Biblioth\u00e8que nationale. Rimane in questo posto fino al 1981, data in cui prende la direzione dell'Institut fran\u00e7ais d'\u00e9tudes anatoliennes d'Istanbul. Riprende un posto nell'insegnamento superiore nel 1984, essendo contemporaneamente direttore d'un gruppo de ricerca al Centre national de la recherche scientifique. \nViene eletto membro dell'Acad\u00e9mie des inscriptions et belles-lettres nel 1989 ed \u00e8 stato professore di storia economica et monetaria dell'Oriente ellenistico al Coll\u00e8ge de France dal 1993 al 1998. Con il decreto del 7 aprile 1977, Georges Le Rider \u00e8 promosso al grado di Chevalier dell'Ordre national de la L\u00e9gion d'Honneur. \u00c8 stato poi promosso ufficiale il 30 gennaio 2008."}
{"id": "2848955", "revid": "287204", "url": "https://it.wikipedia.org/wiki?curid=2848955", "title": "Cittalia", "text": ""}
{"id": "2848960", "revid": "339392", "url": "https://it.wikipedia.org/wiki?curid=2848960", "title": "Aleksandr Sergeevi\u010d Fedorov", "text": ""}
{"id": "2848963", "revid": "92723", "url": "https://it.wikipedia.org/wiki?curid=2848963", "title": "Vitalij Sergeevi\u010d Jur\u010dik", "text": ""}
{"id": "2848968", "revid": "287204", "url": "https://it.wikipedia.org/wiki?curid=2848968", "title": "Torneo di Wimbledon 2008 - Singolare ragazzi", "text": "Donald Young era il detentore del titolo, ma quest'anno non ha partecipato nella categoria junior.\nGrigor Dimitrov ha battuto in finale 7\u20135, 6\u20133 Henri Kontinen."}
{"id": "2848970", "revid": "767487", "url": "https://it.wikipedia.org/wiki?curid=2848970", "title": "Il lupo della Sila", "text": "Il lupo della Sila \u00e8 un film del 1949, diretto dal regista Duilio Coletti.\nTrama.\nPer vendicare il fratello, ingiustamente accusato di un delitto e ucciso in fuga dalla polizia, Rosaria fa innamorare il colpevole e il di lui figlio, scappando col secondo alla vigilia del matrimonio col primo."}
{"id": "2848978", "revid": "1442080", "url": "https://it.wikipedia.org/wiki?curid=2848978", "title": "Torneo di Wimbledon 2008 - Singolare ragazze", "text": "Urszula Radwa\u0144ska era la detenrice del titolo, ma quest'anno non ha partecipato nella categoria junior.\nLaura Robson ha battuto in finale 6\u20133, 3\u20136, 6\u20131 Noppawan Lertcheewakarn."}
{"id": "2848980", "revid": "1793900", "url": "https://it.wikipedia.org/wiki?curid=2848980", "title": "Beaver Creek (Alaska)", "text": "Il Beaver Creek \u00e8 un fiume di 290\u00a0km del Nord America nord-occidentale. Non va confuso con l'omonimo fiume, che sfocia nello White River, a sua volta tributario dello Yukon.\nGeografia.\nIl fiume trae la sua origine sulle White Mountains in Alaska (meno di 100\u00a0km a nord di Fairbanks) per poi confluire nel fiume Yukon."}
{"id": "2848982", "revid": "486946", "url": "https://it.wikipedia.org/wiki?curid=2848982", "title": "Yury Shlyapin", "text": ""}
{"id": "2848983", "revid": "729019", "url": "https://it.wikipedia.org/wiki?curid=2848983", "title": "Torneo di Wimbledon 2008 - Doppio ragazzi", "text": "Daniel Lopez e Matteo Trevisan erano i detentori del titolo, ma quest'anno non hanno partecipato nella categoria junior.\nCheng-peng Hsieh e Tsung-hua Yang hanno battuto in finale 6\u20134, 2\u20136, 12\u201310 Matt Reid e Bernard Tomi\u0107."}
{"id": "2848985", "revid": "767487", "url": "https://it.wikipedia.org/wiki?curid=2848985", "title": "La corona nera", "text": "La corona nera (\"La corona negra\") \u00e8 un film del 1951 diretto da Luis Saslavsky.\nCome si legge dai titoli di testa il film \u00e8 stato ideato da Jean Cocteau.\nTrama.\nArrivato a Tangeri, l'ingegnere Andres conosce e si innamora di Maria, una giovane vedova.\nLa donna, che soffre di amnesie parziali, non si rende conto di essere stata lei ad aver ucciso il marito. Quando recupera la salute fa in modo che venga accusato Mauricio, il suo dissoluto ex-amante, per poter vivere una nuova storia proprio con Andres."}
{"id": "2848990", "revid": "729019", "url": "https://it.wikipedia.org/wiki?curid=2848990", "title": "Torneo di Wimbledon 2008 - Doppio ragazze", "text": "Anastasija Pavlju\u010denkova e Urszula Radwa\u0144ska erano le detentrici del titolo, ma quest'anno non hanno partecipato nella categoria junior.\nPolona Hercog e Jessica Moore hanno battuto in finale 6\u20133, 1\u20136, 6\u20132 Isabella Holland e Sally Peers."}
{"id": "2848993", "revid": "119634444", "url": "https://it.wikipedia.org/wiki?curid=2848993", "title": "Sulfolano", "text": "Il solfolano \u00e8 un composto organico dello zolfo, avente formula semistrutturale (CH2)4SO2.\nA temperatura ambiente e pressione di 1 atm si presenta sotto forma di liquido incolore e altobollente.\nSintesi.\nIl metodo originale di produzione del solfolano, brevettato dalla Shell nel 1960, prevedeva la reazione tra butadiene e diossido di zolfo. Questo dava il solfolene, che era poi idrogenato per produrre solfolano.\nSubito dopo, fu scoperto che sia la quantit\u00e0 di prodotto che la vita media del catalizzatore (usato nell'idrogenazione) potevano essere aumentate aggiungendo perossido di idrogeno e poi neutralizzando ad un pH di 5-8 prima dell'idrogenazione.\nLe ricerche sono continuate per molti anni, inclusi gli studi sul catalizzatore. Recentemente, \u00e8 stato scoperto che il catalizzatore Ni-B/MgO mostrava una maggiore attivit\u00e0 catalitica del nickel Raney usato precedentemente.\nSono stati sviluppati altri procedimenti per la sintesi, ad esempio ossidando il tetraidrotiofene con il perossido di idrogeno.\nCaratteristiche generali.\nQuesto composto \u00e8 molto polare, molto stabile e completamente solubile in acqua. Data la sua polarit\u00e0, si comporta come solvente per molti materiali organici.\nPropriet\u00e0 chimiche.\nIl solfolano rientra nella categoria dei solfoni, un gruppo di composti organosolfuri che contengono il gruppo funzionale solfonile. Il solfonile \u00e8 un gruppo funzionale formato da un atomo di zolfo legato a due atomi di ossigeno. Il legame zolfo-ossigeno \u00e8 doppio ed altamente polare, ecco perch\u00e9 il solfolano \u00e8 solubile in acqua. L'anello di carbonio, d'altro canto, gli conferisce la stabilit\u00e0 non-polare, che gli permette la solubilit\u00e0 anche negli idrocarburi.\nLe capacit\u00e0 di solubilizzazione sono elencate nella tabella. Le eccezioni comprendono i composti paraffinici, naftenici e il metacrilato, lo stirene e i polimeri di cloro-vinilidene.\nStabilit\u00e0 e reattivit\u00e0.\nIl solfolano \u00e8 estremamente stabile a temperatura e pressione ambiente. In generale esso non \u00e8 reattivo con acidi, mercaptani e dialcheni, inoltre non polimerizza o si decompone in condizioni normali.\nTeme, tuttavia, forti agenti ossidanti, ma non da reazioni pericolose.\nReazioni osservate:\nUsi.\nViene utilizzato nell'industria chimica come solvente per la distillazione estrattiva. Infatti, la sua applicazione maggiore \u00e8 il processo della Shell per la produzione di composti aromatici e per la purificazione di flussi di gas acidi.\nTuttavia ha molte altre applicazioni:\nEstrazione aromatica.\nNella produzione di benzine, propellenti e solventi a punto di ebollizione speciale. Il processo Shell per la produzione di composti aromatici \u00e8 di primaria importanza nell'estrazione di benzene, toluene e xilene, riuscendo ad ottenere prodotti con purezza fino al 99,9% con il recupero quasi totale.\nDa quando il soulfolano \u00e8 utilizzato in questi processi di estrazione, i capitali investiti sono minimizzati, i costi sono diminuiti, \u00e8 accresciuta la capacit\u00e0 degli impianti ed \u00e8 stata aumentata la purezza dei composti sintetizzati. Il frazionamento delle benzine per l'arricchimento con composti aromatici, ha portato a miscele con un maggior numero di ottani e raffinati combustibili per motori a propulsione. Infatti la produzione di composti aromatici e solventi non aromatici, di combustibili e benzine dal cherosene, pu\u00f2 essere ottenuta utilizzando proprio il solfolano ed il metanolo oppure usando un processo di reforming catalitico con successiva estrazione.\nIl processo \"Simex\", in cui i due estrattori necessari sono usati in contemporanea, \u00e8 usato per separare composti aromatici da composti alifatici, usando solventi blandi, ma contenenti solfolano.\nIl solfolano viene usato anche nei seguenti casi:\nTrattamento dei gas acidi.\nIn questa categoria rientrano le rimozioni di anidride carbonica, acido solfidrico e mercaptani dai flussi di gas, ma anche il recupero del diossido di zolfo.\nIl processo usa il solfolano con DIPA (diisopropanolammine) per l'assorbimento simultaneo, selettivo, fisico e chimico dei gas che sono costantemente rilasciati a pressione ambiente e temperature elevate. Il \"Sulfinol process\" ha molti vantaggi rispetto ai sistemi di trattamento convenzionali:\nIn aggiunta ai costi minori risultanti dai vantaggi di cui sopra, il \"Sulfinol process\" offre altri benefici per alcune applicazione per le quali pu\u00f2 offrire un'estrazione completa dei mercaptani in contemporanea con acido solfidrico e anidride carbonica.\nSolvente di reazione.\nIl solfolano viene usato nella preparazione di isocianati, dello zolfo dall'acido solfidrico e dal diossido di zolfo. Ma anche nella preparazione di acidi solfonici e di composti fluoroaromatici nel processo \"Halogen Exchange\" (scambio di alogeni) della Halex.\nIn queste reazioni viene usato come solvente, in particolare in quelle reazioni che richiedono l'uso di solventi anidri e polari. Alcuni esempi sono elencati di seguito:\nSolvente di polimerizzazione.\nIl solfolano \u00e8 usato come solvente per le reazioni di polimerizzazione del cianuro di vinilidene (CH2=C(CN)2), dell'acrilonitrile, delle e dell'urea. Ma pu\u00f2 essere usato in molti altri casi, come per la preparazione di polimeri di polisaccaridi solubili in acqua da soluzioni di glucosio ed acido fosforico. Di seguito si elencano altri usi del solfolano come solvente di polimerizzazione:\nColoranti.\nIl solfolano trova applicazione anche nella produzione di coloranti per fibre sintetiche e naturali, infatti funziona da intensificatore per i coloranti per fibre sintetiche idrofobe, infatti ne migliora la velocit\u00e0 di colorazione e la dispersione.\nAnche per le fibre acriliche, si usano misture di colorante in soluzioni acquose di solfolano.\nInoltre i coloranti con solfolano hanno una buona stabilit\u00e0 e lunga conservazione.\nChimica agricola.\nIl solfolano pu\u00f2 essere usato nella produzione di insetticidi, erbicidi e fungicidi, principalmente perch\u00e9 il solfolano non reagisce e rimane intatto anche ad alte temperature. Ma anche per:\nDistillazione estrattiva.\nIl solfolano \u00e8 usato nella separazione di composti con punti di ebollizione simili, ad esempio l'alcol \"n\"-propilico o secbutilico, butano e 2-butene. Infatti questi alcoli non possono essere separati facilmente con la distillazione frazionata infatti i loro azeotropi hanno una differenza di ebollizione di solo 1,7\u00b0. La separazione pu\u00f2 essere invece effettuata con il solfolano in una distillazione estrattiva, infatti il solfolano abbassa la pressione di vapore dell'alcol secbutilico e del \"n\"-propilico.\nProcedimenti similari sono stati proposti per la separazione di altre misture con punti di ebollizione troppo simili, come per il butano e 2-butene, o per l'isopropenilstirene ed il terzbutilstirene, ma anche per il meta-xilene ed orto-xilene o per il clorosilano e gli isomeri del diclorobenzene. Ma nel caso del meta- e orto-xilene, l'uso del solfolano \u00e8 insufficiente per cui non d\u00e0 vantaggi significativi.\nGli acidi grassi insaturi possono essere separati dalla distillazione estrattiva a pressioni ridotte. Anche l'isoprene \u00e8 stato separato in questo modo da misture di isoamilene. \u00c8 stato studiato anche un metodo di separazione del acido monocloroacetico e dicloroacetico aggiungendo il solfolano e distillando.\nIndicazioni di sicurezza.\nMisure antincendio.\nCome in ogni incendio, indossare un apparato di respirazione autonomo ed equipaggiamento di protezione. Durante l'incendio si potrebbero sviluppare gas tossici o irritanti (dovuti a decomposizione o combustione). I mezzi di estinzioni adatti sono quelli adatti all'ambiente circostante (non sono necessari provvedimenti al riguardo per il solfolano).\nIndicazioni di protezione.\nIl composto, essendo molto polare, non \u00e8 volatile. Tuttavia pu\u00f2 decomporre (in particolari condizioni estreme) in monossido di carbonio, anidridi solforiche, anidride carbonica e gas tossici ed irritanti.\nMezzi protettivi individuali.\nAerare gli ambienti in modo adatto, per mantenere le concentrazioni di vapori il pi\u00f9 basse possibile. Usare cappe di aspirazione o ventilazioni locali.\nIndossare equipaggiamento di protezione: occhiali di sicurezza, guanti, camice e respiratore (se vengono maneggiate grandi quantit\u00e0 di composto).\nNorme generali protettive e di igiene.\nDopo l'uso lavarsi accuratamente le mani, rimuovere e lavare eventuali indumenti contaminati. Evitare il contatto con occhi, pelle e vestiti. Evitare l'ingestione e l'inalazione.\nIl solfolano deve essere conservato in contenitori adatti, chiusi ermeticamente quando non vengono usati e stoccati in un ambiente fresco e asciutto.\nDispersione accidentale.\nIn caso di dispersione accidentale del solfolano, assorbire le fuoriuscite con materiale inerte (vermiculite, sabbia, terra, etc), poi mettere in opportuni contenitori. Le dispersioni devono essere pulite immediatamente, osservando le dovute precauzioni."}
{"id": "2849006", "revid": "599013", "url": "https://it.wikipedia.org/wiki?curid=2849006", "title": "Guido Valerio", "text": "Carriera.\nSocio fondatore del , gioc\u00f2 nella prima stagione assoluta nella storia del club, disputando la semifinale del campionato del 1900 contro il .\nRisulta nella rosa della squadra anche nel 1902.\nRimasto tra i rossoneri come dirigente, fu padre di Lucia Valerio, famosa tennista vincitrice degli Internazionali d'Italia nel 1930."}
{"id": "2849008", "revid": "290948", "url": "https://it.wikipedia.org/wiki?curid=2849008", "title": "1,1-diossido di tetraidrotiofene", "text": ""}
{"id": "2849012", "revid": "1442080", "url": "https://it.wikipedia.org/wiki?curid=2849012", "title": "Torneo di Wimbledon 2007 - Singolare ragazzi", "text": "Donald Young ha battuto in finale Uladzimir Ihnacik7-5, 6-1."}
{"id": "2849020", "revid": "125279681", "url": "https://it.wikipedia.org/wiki?curid=2849020", "title": "Il Popolo Viola", "text": "Il Popolo Viola \u00e8 un movimento di attivismo politico italiano antiberlusconiano, nato dall'autoconvocazione tramite il social network Facebook, per iniziativa di un gruppo di blogger. Il colore viola \u00e8 stato scelto in quanto non rappresentante nessun partito in parlamento e, di conseguenza, non strumentalizzabile a fini politici.\nAttivo tra il 2009 e il 2013, anno in cui Silvio Berlusconi viene interdetto dai pubblici uffici; nel dicembre del 2021 il gruppo torna alla ribalta per contrastare la sua ipotetica candidatura alla carica di Presidente della Repubblica Italiana.\nStoria.\nLe origini e il No Cav Day.\nIl \"No B Day\" \u00e8 stato considerato da alcuni politici e giornalisti come la riedizione del precedente \"No Cav Day\", la manifestazione nazionale di protesta politica contro il governo Berlusconi, organizzata dalla rivista MicroMega, con l'adesione del girotondismo, dell'Italia dei Valori e di alcuni parlamentari del Partito Democratico, svoltasi in Piazza Navona l'8 luglio 2008, cui parteciparono circa 15.000 persone, secondo i dati forniti dalla questura di Roma.\nSul palco si avvicendarono diversi oratori, tra i quali Antonio Di Pietro, Andrea Camilleri, Rita Borsellino, Furio Colombo, Paolo Flores d'Arcais, Laura Belli, Giuseppe Giulietti, Pancho Pardi, Lidia Ravera, Sabina Guzzanti, Moni Ovadia, Fiorella Mannoia, Marco Travaglio e, in video conferenza, Beppe Grillo.\nLa manifestazione era centrata sulla protesta contro le cosiddette \"leggi canaglia\" - ovvero sulle norme promulgate dal Governo Berlusconi che alcune forze politiche ritennero fortemente favorevoli al Presidente del Consiglio - e fu teatro di aspre dichiarazioni che sollevarono una grande polemica su giornali e televisioni, anche estere, oltre a comportare strascichi giudiziari.\nIn particolare, furono oggetto di forti controversie le accuse di Travaglio e Grillo all'indirizzo del Presidente della Repubblica, Giorgio Napolitano per la scarsa vigilanza sugli atti del governo e le critiche della Guzzanti a Papa Benedetto XVI (\u00abTra 20 anni Ratzinger sar\u00e0 morto e sar\u00e0 all'inferno, tormentato da diavoloni frocioni\u00bb) e al ministro Mara Carfagna, esplicitamente tacciata d'aver ottenuto l'incarico di ministro per le pari opportunit\u00e0 in cambio di prestazioni sessuali. Per quest'ultima invettiva, il 9 ottobre 2012, la Guzzanti \u00e8 stata condannata al risarcimento di 40.000 Euro alla ex ministra.\nIl No Berlusconi Day.\nOrganizzazione e adesioni.\nIl 9 ottobre 2009, due giorni dopo la dichiarazione di incostituzionalit\u00e0 del Lodo Alfano che permetteva a Silvio Berlusconi di non essere processato finch\u00e9 fosse stato Presidente del Consiglio dei ministri, un blogger dal nickname San Precario ha aperto sul social network Facebook la pagina \"Una manifestazione nazionale per chiedere le dimissioni di Berlusconi\". A gestirla hanno contribuito anche Franco Lai, Tony Troja, Franca Corradini, Giuseppe Grisorio, Franz Mannino e Freek, anch'essi blogger ed utenti iscritti a Facebook. Lo scopo \u00e8 stato di raccogliere le adesioni ad un appello teso a chiedere le dimissioni del Presidente del Consiglio tramite una grande manifestazione nazionale da tenersi a Roma il 5 dicembre successivo \"Una manifestazione nazionale per chiedere le dimissioni di Berlusconi\".\nIl 27 ottobre 2009 Antonio Di Pietro e Paolo Ferrero hanno annunciato l'adesione delle loro formazioni politiche, l'Italia dei Valori e la Federazione della Sinistra, e hanno invitato le altre forze d'opposizione, in primis il Partito Democratico, a fare altrettanto.\nIl 12 novembre 2009 \u00e8 arrivato il rifiuto definitivo del Partito Democratico per bocca del suo segretario Pier Luigi Bersani, per il quale \u00able manifestazioni comuni si decidono insieme. Faremo presto iniziative comuni. Ma intanto c'\u00e8 un sacco di lavoro da smaltire in parlamento. Faremo l\u00ec la nostra battaglia, e non \u00e8 detto che sia una sconfitta. Faccio appello ai parlamentari del centrodestra, e non dispero che qualcuno non cominci a cambiare idea\u00bb.\nIl giorno della manifestazione le adesioni individuali al network hanno superato quota 370.000 tramite Facebook. Numerose le adesioni di artisti, politici, giornalisti, ricercatori, associazioni, blogger e gruppi Facebook. L'organizzazione delle manifestazioni del \"No B Day\" \u00e8 avvenuta tramite la costituzione di 103 comitati locali nelle principali citt\u00e0 italiane e 38 comitati all'estero. Per dare supporto logistico alla manifestazione e per tutte le pratiche burocratiche venne creata l\"Associazione cinque12\".\nPartecipanti.\nFortemente discordanti le valutazioni circa il numero di partecipanti: 90.000 secondo la questura di Roma e pi\u00f9 di 1.000.000 secondo gli organizzatori.\nIl giornalista Mark Franchetti, nel suo documentario \"The Berlusconi Show\", andato in onda sulla BBC il 17 marzo 2010, afferma che i partecipanti erano circa 200.000, mentre secondo quanto riportato nel libro di Mello i partecipanti furono 300.000. Non \u00e8 noto il computo complessivo dei partecipanti alle altre manifestazioni italiane ed estere.\nAlla manifestazione di Roma hanno preso la parola cittadini di ogni parte d'Italia, nonch\u00e9 giornalisti, intellettuali, attivisti per i diritti civili, artisti, familiari di vittime della mafia. Il \"No B day\" \u00e8 stato trasmesso in diretta dalla televisione danese, in Italia dai canali satellitari \"Rainews24\" e \"Sky Tg24\", oltre che da \"Red Tv\" e \"You Dem\" su internet.\nCritiche.\nCritiche preventive alla manifestazione sono venute da Giovanni Bachelet e Franca Chiaromonte. Bachelet dichiar\u00f2 di non voler partecipare in quanto \u00abla volta scorsa, a piazza Navona, mi sono sentito preso in giro e me ne sono dovuto andare via. Non vorrei spuntassero ancora Grillo e Sabina Guzzanti\u00bb, mentre la Chiaromonte ha motivato la propria astensione considerando \u00abun errore persistere nella convinzione che tutto il male sia riconducibile a una sola persona\u00bb.\nForte la polemica innescata dal rifiuto della Rai alla proposta avanzata da Bianca Berlinguer (all'epoca dirigeva da 2 mesi il TG3) di trasmettere in diretta televisiva il \"No B Day\". Antonio Di Pietro ha duramente attaccato i vertici del Partito Democratico per essersi defilati dall'evento e la Commissione di Vigilanza RAI, accusandola di voler censurare l'informazione per motivi politici.\nSecondo il quotidiano \"Il Giornale\" il \"No B Day\" non sarebbe stato un evento spontaneo ma un'iniziativa del partito politico \"Italia dei Valori\".\nDalla rete stessa si sono levate numerose critiche sull'organizzazione dell'evento, in quanto il comitato organizzativo ha di fatto escluso tutti dalle fasi decisionali e propositive. Franco Lai, uno dei blogger che ha curato la pagina Facebook del No Berlusconi Day, ha pi\u00f9 volte esternato dubbi riguardo presunti finanziamenti per mano di alcuni partiti politici, in particolare Italia dei Valori e Federazione della Sinistra. Lai ha inoltre denunciato di essere stato estromesso dalla gestione della pagina, probabilmente a causa dei dubbi sollevati sulla gestione dell'evento ed i legami con i partiti.\nLa nascita del Popolo Viola.\nIn seguito al successo della manifestazione, i medesimi blogger proposero agli iscritti alla pagina su cui era stato organizzato il \"No Berlusconi Day\", di trasferirsi su una nuova pagina Facebook, fondata da uno di loro, un anonimo dal nickname \"San Precario\", e denominata \"Il Popolo Viola\", allo scopo di restare in contatto per ulteriori iniziative.\nGli aderenti intendevano mantenere viva la rete di contatti sviluppata durante la preparazione del \"No Berlusconi Day\", che proseguisse la lotta del Popolo Viola per mettere fine a quella che i partecipanti consideravano l'anomalia della democrazia italiana: il fatto che un potere enorme, mediatico e politico, si fosse di fatto concentrato nelle mani di un solo uomo, Silvio Berlusconi. Nel giudizio degli aderenti al movimento egli, allo scopo di proteggere i suoi interessi economici e giudiziari, lo stava utilizzando al fine di rendere inefficace quello che a loro parere \u00e8 il principale strumento di tutela della democrazia nel Paese: la stessa Costituzione Italiana.\nIl coordinamento pro-tempore.\nNei giorni successivi al primo \"No Berlusconi Day\", il gruppo fondatore lanci\u00f2 la proposta di un incontro nazionale del comitato promotore con i referenti dei gruppi locali. Nel corso dell'incontro, tenuto a Napoli il 9 gennaio 2010, alcuni rappresentanti dei gruppi locali chiesero voce in capitolo sulla gestione della pagina facebook \"Il popolo viola\", ancora gestita dall'anonimo fondatore, ottenendo unicamente la istituzione di un gruppo di garanti, avente il compito di raccogliere le segnalazioni relative ad un eventuale uso improprio degli strumenti di amministrazione.\nPrincipali risultati della riunione furono la istituzione di un coordinamento nazionale pro-tempore avente lo scopo di organizzare al pi\u00f9 presto un meeting nazionale del Popolo Viola, ove presentare, discutere ed approvare uno statuto e decidere del futuro del movimento e la costituzione di tavoli di lavoro tematici di approfondimento, mirati alla produzione dei contenuti destinati alla discussione nel corso del meeting. In seguito all'annuncio di una manifestazione per il 27 febbraio 2010 da parte dei gestori della pagina facebook in supporto ad una proposta lanciata su iniziativa di alcuni attivisti romani, parte dei membri del coordinamento abbandon\u00f2 l'incarico. Contestualmente alcuni degli stessi collaboratori del gruppo fondatore, stigmatizzando una mancata preventiva consultazione con i gruppi locali lasciarono polemicamente il Popolo Viola per fondare la \"Resistenza Viola\".\nNo Berlusconi Day 2.\nIl 2 ottobre 2010 si \u00e8 tenuto a Roma il \"No Berlusconi Day 2\" (abbreviato \"No B Day 2\"), che si \u00e8 tenuto anche in molte citt\u00e0 estere, quali Amsterdam, Berlino, Bruxelles, Dublino, Edimburgo, Londra, Losanna, Madrid, Parigi, Stoccolma, Valencia e Washington.\nL'adesione \u00e8 stata minore dell'anno precedente (diecimila secondo la questura, cinquecentomila secondo gli organizzatori). Tra i partecipanti Antonio Di Pietro, Salvatore Borsellino, Nichi Vendola, Paul Ginsborg e alcuni partigiani.\nLa Rete Viola.\nParallelamente a Resistenza Viola, alcuni gruppi locali, quelli caratterizzati da una maggiore insofferenza verso le iniziative lanciate dal gruppo fondatore, cominciarono ad organizzarsi nella \"Rete Gruppi Locali\". Dapprima confluirono nella associazione che si era fatta carico degli aspetti organizzativi del \"No Berlusconi Day\", poi pi\u00f9 semplicemente iniziarono a coordinarsi sul web, decidendo collegialmente le iniziative e promuovendole attraverso il lancio coordinato di comunicati stampa. La \"Rete Gruppi Locali\" e \"Resistenza Viola\", nel corso di un incontro tenuto nel settembre 2010, hanno dato vita alla Rete Viola.\nMentre il popolo viola nella sua concezione originaria \u00e8 un movimento \"fluido e molecolare\" in cui chiunque, gruppo o singolo, pu\u00f2 contribuire a contrastare il cosiddetto \"berlusconismo\" con una qualunque forma di partecipazione, la Rete Viola fonda la propria concezione sul primato delle assemblee locali, sulla partecipazione \"in real\" e sulla necessit\u00e0 di una struttura nazionale unitaria di carattere elettivo. Sui quotidiani e nei mezzi di comunicazione permane per\u00f2 talvolta una confusione tra Popolo Viola, Resistenza Viola e Rete Viola. Questo equivoco fece s\u00ec che la prima manifestazione della Rete Viola, significativa dal punto di vista della attenzione dei media nazionali, poi sfociata negli scontri di Arcore, venne da molti giornali attribuita al Popolo Viola.\nLa Rete Viola si distingue dagli altri movimenti Viola perch\u00e9 fa riferimento a una Carta Etica e si gestisce secondo i principi della democrazia diretta; gli incarichi vengono conferiti per elezione, sono temporanei e soggetti a rotazione. Non si fonda sull'autorit\u00e0 di leader, privilegia il contatto con i cittadini anzich\u00e9 il dialogo con i partiti e le istituzioni; \u00e8 rigorosamente autonoma da partiti, istituzioni, associazioni, e non accetta da essi finanziamenti a qualunque titolo.\nLa Rete Viola non comprende tutte le realt\u00e0 \u201cViola\u201d, ma solo i gruppi locali che, per potersi autogovernare in modo democratico e orizzontale, hanno deciso autonomamente di riunirsi in una rete e hanno liberamente sottoscritto un documento costitutivo in cui sono raccolti i principi e le regole a cui intendono attenersi, la Carta Etica, che definisce quindi l'identit\u00e0 della Rete La Rete Viola, per le sue origini, \u00e8 del tutto estranea al Movimento 5 Stelle, a cui a volte \u00e8 stata erroneamente assimilata principalmente a causa dei metodi di democrazia diretta adottati, con modalit\u00e0 diverse, da entrambi i movimenti. La Rete Viola nasce il 11 e 12 settembre 2010 nell'incontro nazionale dei gruppi locali avvenuto a Roma e che fa seguito al primo incontro nazionale dei gruppi locali avvenuto a Bologna il 10 luglio 2010.\nLa Rete Viola \u00e8 composta da gruppi locali sparsi in tutto il territorio italiano. I gruppi locali formano il movimento, in quanto non esiste una struttura gerarchica o un direttivo nazionale. Gli attivisti comunicano tra loro mediante social network come Facebook o via web. I gruppi locali svolgono la loro attivit\u00e0 politica e informativa nel territorio locale di appartenenza, in piena autonomia ma seguendo i valori espressi dalla Carta Etica che hanno sottoscritto. I gruppi locali sostengono spesso iniziative lanciate da altre associazioni e con esse collaborano per fini comuni o per creare eventi. Spesso pi\u00f9 gruppi locali condividono e organizzano insieme varie iniziative. Tutti i gruppi locali si ritrovano a scadenze irregolari in incontri pubblici nazionali, nei quali gli attivisti discutono in assemblea e stabiliscono gli obiettivi, le strategie comuni e le prossime iniziative del movimento.\nLa Rete Viola \u00e8 un movimento politico di cittadini antifascista e antiberlusconiano, apartitico, nel senso che non si riconosce in nessun partito e non ha intenzione di fondarne uno. La Rete Viola si riconosce nei valori espressi dalla Carta Costituzionale e li promuove; \u00e8 perci\u00f2 un movimento laico, democratico, antirazzista, non violento, particolarmente attento alle tematiche del lavoro e dell'equit\u00e0 solidale. La Rete Viola si \u00e8 dotata di una Carta Etica, prima dichiarazione di identit\u00e0 della realt\u00e0 viola, sottoscritta da 57 gruppi locali. Ogni gruppo locale che fa parte della Rete Viola ha firmato la Carta Etica e ne condivide fini obiettivi e valori espressi. Alla Rete Viola possono aderire tutti i cittadini che si riconoscono nei valori esplicitati dalla Carta Etica. Ogni suo attivista ha piena libert\u00e0 di azione politica, a titolo personale, anche al di fuori della Rete, nell'ambito di altre formazioni politiche, a condizione che le sue azioni non v\u00ecolino i principi della Carta Etica, non confliggano o interferiscano con l'attivit\u00e0 politica promossa dal movimento e non inducano confusione nell'opinione pubblica riguardo al movimento stesso.\nL'obiettivo del movimento \u00e8 la restaurazione e la promozione della vita democratica in Italia, considerata gravemente degradata dal berlusconismo, e la piena attuazione della Costituzione. Attraverso la mobilitazione e l'azione diretta dei cittadini, si propone di ottenere una dialettica politica pi\u00f9 responsabile e pi\u00f9 etica, in cui l'opinione informata dei cittadini acquisti un peso maggiore dell'attuale, e si esprima autonomamente e non solo attraverso la mediazione dei partiti. La Rete Viola mette perci\u00f2 al centro del proprio agire politico la crescita di consapevolezza dei cittadini, la difesa dei diritti fondamentali, la diffusione della cultura, l'informazione e la protesta contro le degenerazioni e abusi della classe politica e delle classi dirigenti italiane (come ad esempio la corruzione, il corporativismo, la pratica corrente della raccomandazione, la mancanza di morale pubblica e di senso civico, il conferimento di cariche pubbliche a individui condannati o indagati). Nel promuovere l'attuazione della Costituzione, la Rete Viola intende contrastare in modo particolare l'attuale crescita delle disuguaglianze nella societ\u00e0 italiana, sostenendo le lotte dei precari, dei disoccupati, dei cassintegrati, delle donne, degli immigrati; e dedica costante attenzione alla tutela dell'ambiente, della salute, dei beni comuni.\nTra le manifestazioni e azioni promosse dalla Rete Viola:\nIl ritorno del 2021.\nIl movimento torn\u00f2 a farsi sentire nel 2021, a ridosso dell\u2019elezione del Presidente della Repubblica Italiana, a seguito dell'ipotetica candidatura di Silvio Berlusconi a tale carica.\nIl 2 gennaio 2022, Gianfranco Mascia, tra i fondatori del movimento, annunci\u00f2 una manifestazione contro tale ipotesi per il successivo 4 gennaio, giorno in cui il presidente della Camera Roberto Fico avrebbe convocato il Parlamento in seduta comune per eleggere il nuovo capo dello Stato.\nIl 23 gennaio 2022, Il Popolo Viola organizza insieme al Movimento delle sardine, una manifestazione in Piazza dell'Esquilino, contro l'ipotetica candidatura di Berlusconi al Quirinale.\nAltre manifestazioni.\nDopo il No \"Berlusconi Day\", il Popolo Viola ha promosso altre manifestazioni:"}
{"id": "2849022", "revid": "1442080", "url": "https://it.wikipedia.org/wiki?curid=2849022", "title": "Torneo di Wimbledon 2007 - Singolare ragazze", "text": "Urszula Radwa\u0144ska ha battuto in finale Madison Brengle 2-6, 6-3, 6-0"}
{"id": "2849023", "revid": "838137", "url": "https://it.wikipedia.org/wiki?curid=2849023", "title": "Melissa &amp; Joey", "text": " Melissa &amp; Joey \u00e8 una serie televisiva statunitense trasmessa negli Stati Uniti dal 2010 al 2015 dall'emittente ABC Family per quattro stagioni, con interpreti principali Melissa Joan Hart e Joey Lawrence. La serie \u00e8 una sitcom della durata di circa mezz'ora ed \u00e8 stata ideata da Bob Young e David Kendall, che hanno scritto la trama e figurano tra i produttori esecutivi assieme ai protagonisti.\nStoria.\nNel gennaio del 2010, ABC Family ha ordinato 10 episodi, la cui trasmissione \u00e8 cominciata il 17 agosto 2010 e visto il successo \u00e8 stata commissionata una seconda stagione. Il 17 agosto 2012 ABC Family ha ordinato una terza stagione della serie di 20 episodi, poi aumentati a 37. Il 28 maggio 2013 la serie \u00e8 stata rinnovata per una quarta ed ultima stagione portando la serie a superare il traguardo dei 100 episodi.\nI diritti per l'Italia sono stati acquistati dal canale Comedy Central che trasmette la sitcom a partire dal 9 aprile 2012. I nuovi episodi della seconda stagione vanno in onda a partire dal 30 maggio 2012 negli USA su ABC Family mentre in Italia sono trasmessi in prima visione mondiale dall'11 giugno su Comedy Central. La prima stagione viene per la prima volta trasmessa in chiaro, in Italia, su Deejay TV a partire dal 30 settembre 2013, ogni sera alle 19:35. In Italia la terza stagione viene trasmessa in prima tv assoluta a partire dal 30 settembre 2013 su Comedy Central.\nTrama.\nMel \u00e8 una politica locale con un padre senatore federale, una madre da cocktail ed un passato da cattiva ragazza che si impegna a riscattare nel servizio alla sua citt\u00e0. Quando uno scandalo familiare lascia la nipote Lennox ed il nipote Ryder senza i loro genitori, Mel se ne prende cura. Incontrando difficolt\u00e0 nel gestire improvvisamente una famiglia e contemporaneamente la propria carriera, assume Joey come baby-sitter maschile della famiglia. Joey Longo \u00e8 un manager finanziario che ha perso il lavoro proprio nello scandalo che ha mandato in galera il fratello di Mel. Arrivato con una Porsche Carrera e il desiderio di rimettersi in carriera dopo la brutta avventura, dimostra subito talento e passione per i ragazzi e per la casa. Sia l'originale sia il doppiaggio italiano giocano spesso sul termine \"manny\"-tato (\"man\" + \"nanny\", tata) con trovate linguistiche e neologismi."}
{"id": "2849049", "revid": "729019", "url": "https://it.wikipedia.org/wiki?curid=2849049", "title": "Torneo di Wimbledon 2007 - Doppio ragazzi", "text": "Daniel Lopez e Matteo Trevisan hanno battuto in finale Roman Jebav\u00fd e Martin Kli\u017ean 7-6(5), 4-6, [10-8]."}
{"id": "2849050", "revid": "729019", "url": "https://it.wikipedia.org/wiki?curid=2849050", "title": "Alberto Gonzales", "text": "Biografia.\nFu l'81\u00ba procuratore generale degli Stati Uniti sotto il presidente degli Stati Uniti d'America George W. Bush.\nNato nello stato del Texas, crebbe a Humble, una piccola citt\u00e0 vicino ad Houston, vanta origini messicane. I suoi genitori furono Pablo, morto nel 1982 e Maria Gonzales. Veniva da una famiglia numerosa (era il secondo degli 8 figli).\nStudi\u00f2 all'Aldine Independent School District e all'Harvard Law School. Fra le altre cariche ricoperte quella di 99\u00aa segretario di stato del Texas e 30\u00b0 White House Counsel."}
{"id": "2849058", "revid": "1442080", "url": "https://it.wikipedia.org/wiki?curid=2849058", "title": "Torneo di Wimbledon 2007 - Doppio ragazze", "text": "Anastasija Pavlju\u010denkova e Urszula Radwa\u0144ska hanno battuto in finale Misaki Doi e Kurumi Nara 6-4, 2-6, [10]-[7]"}
{"id": "2849064", "revid": "729019", "url": "https://it.wikipedia.org/wiki?curid=2849064", "title": "Bridge 9 Records", "text": "La Bridge Nine Records \u00e8 un'etichetta indipendente specializzata in hardcore punk con sede a Peabody, nel Massachusetts.\nStoria della Bridge 9 Records.\nLa Bridge Nine \u00e8 di propriet\u00e0 di Chris Wrenn, che la fond\u00f2 nel 1995 e pubblic\u00f2 il primo album nel 1996. Il nome indica l'intenzione di Wrenn alla fondazione dell'etichetta, ossia quello di unire (\"bridge\" in inglese) le varie parti della scena hardcore, mentre il numero nove fu inserito in quanto suo numero fortunato.\nDal 2007 ad oggi sei pubblicazioni dell'etichetta sono entrate nella classifiche di Billboard Top Heatseekers, Top 200 e Top Independent."}
{"id": "2849070", "revid": "297802", "url": "https://it.wikipedia.org/wiki?curid=2849070", "title": "Bridge Nine Records", "text": ""}
{"id": "2849072", "revid": "297802", "url": "https://it.wikipedia.org/wiki?curid=2849072", "title": "Bridge Nine", "text": ""}
{"id": "2849073", "revid": "297802", "url": "https://it.wikipedia.org/wiki?curid=2849073", "title": "Bridge 9", "text": ""}
{"id": "2849076", "revid": "287204", "url": "https://it.wikipedia.org/wiki?curid=2849076", "title": "Torneo di Wimbledon 2006 - Singolare ragazzi", "text": "Thiemo de Bakker ha battuto in finale Marcin Gawron 6-2, 7-6(4)"}
{"id": "2849088", "revid": "1442080", "url": "https://it.wikipedia.org/wiki?curid=2849088", "title": "Torneo di Wimbledon 2006 - Singolare ragazze", "text": "Caroline Wozniacki ha battuto in finale Magdal\u00e9na Ryb\u00e1rikov\u00e1 3-6, 6-1, 6-3."}
{"id": "2849092", "revid": "297059", "url": "https://it.wikipedia.org/wiki?curid=2849092", "title": "Daniel C. Burbank", "text": ""}
{"id": "2849097", "revid": "1226", "url": "https://it.wikipedia.org/wiki?curid=2849097", "title": "Vita Nova", "text": ""}
{"id": "2849105", "revid": "400694", "url": "https://it.wikipedia.org/wiki?curid=2849105", "title": "Marcello Cirillo", "text": "\u00c8 noto anche come ex componente del duo musicale \"Antonio &amp; Marcello\", formato nel 1976 a Roma con Antonio Maiello.\nBiografia.\nIl duo Antonio &amp; Marcello.\nNel 1976 a Roma, in uno studio di registrazione, Marcello incontra Antonio Maiello con cui nasce una collaborazione artistica. Nel 1982 nasce il duo \"Antonio e Marcello\", che ha un grande successo nei piano bar romani.\nNel 1983 il duo viene chiamato da Gianni Ravera al Festival di Sanremo, dove si esibiscono al pianoforte dal vivo. Incidono il loro primo LP \"Concertando\", in collaborazione con Tullio De Piscopo. Sono ospiti per 6 settimane al \"Gran variet\u00e0\" di Luciano Salce in onda su Rete 4.\nIn occasione dei 60 anni di Radio Rai (1984), Antonio e Marcello sono chiamati da Renzo Arbore a \"Cari amici vicini e lontani\", programma televisivo sulla storia della radio e dei suoi miti. L'anno successivo sono ancora con Arbore nel programma \"Quelli della notte\".\nNel 1987 affiancano Loretta Goggi in \"Canzonissime\", regia di Gianni Brezza, programma televisivo dedicato alla musica italiana. Nel 1988, con Marta Flavi e Massimo Catalano, conducono su Rai 2 \"Improvvisando '88\", un programma in 12 puntate dove il duo, accompagnato dalla Be Bop Band, improvvisa sui motivi di successo di Lucio Battisti. Scrivono inoltre le musiche per il film di Carlo Vanzina \"Le finte bionde\", dove inoltre appaiono in un cameo.\nNel 1990 inizia l'esperienza della TV quotidiana: la colonna sonora del programma di Michele Guard\u00ec \"I fatti vostri\", recher\u00e0 la loro firma per cinque anni consecutivi.\nNel 1996 il debutto teatrale: Antonio e Marcello scrivono la commedia \"Affari di casa\", diretta da Tonino Pulci, che debutta a Taormina Arte Edizione 1996. La tourn\u00e9e teatrale, della quale Antonio e Marcello sono i protagonisti assieme a un'orchestra di 34 elementi, li vedr\u00e0 impegnati per quasi due anni nei teatri italiani.\nNel 1999, dopo pi\u00f9 di 20 anni di sodalizio artistico con Antonio Maiello, si scioglie il duo e Marcello continua da solo la carriera artistica.\nLa carriera da solista.\nNel 1999 Marcello partecipa come showman alla trasmissione \"Mezzogiorno in famiglia\" su Rai 2 per le regia di Michele Guard\u00ec. \nNel 2004 conduce con Tiberio Timperi e Adriana Volpe \"In famiglia - Le stelle a mezzogiorno\" su Rai 2. Mentre l'anno seguente, affiancato da una band composta da 9 musicisti, Marcello porta in giro per l'Italia il suo \"TribuTour\", spettacolo nel quale interpreta canzoni d'autore italiane. Prosegue poi la conduzione della trasmissione di Rai 2 \"Mezzogiorno in famiglia\", che continuer\u00e0 fino alla stagione televisiva 2017. \nNel 2006 nasce la Bottega del Suono, scuola di musica ideata e voluta da Marcello, che ne diventa il direttore artistico. Nel 2006 e nel 2007 \u00e8 impegnato come cantante in una serie di concerti di cui \u00e8 autore e regista, si tratta dello spettacolo \"Gospel italiano\" insieme a Annalisa Minetti e Manuela Villa. Nel 2007 \u00e8 impegnato con lo stesso trio nuovamente in una serie di concerti, si tratta dello spettacolo \"Cinema cinema\u2026 canzoni dal grande schermo\".\nNel 2007 Marcello prende parte a \"Di che vizio sei?\", trasmissione radiofonica di Rai Radio 2 di cui \u00e8, insieme a Claudio Rossi Massimi, autore e conduttore. \n2008 nasce a Roma una nuova scuola di musica della Provincia di Roma, Musica Incontro, che ha voluto Marcello Cirillo come direttore artistico. Lo stesso anno debutta al Teatro Olimpico di Roma come protagonista di un musical sulla vita di Don Bosco Don Bosco Il Musical, per la regia di Piero Castellacci, le coreografie di Claudio Meloni, le musiche di Aliscioni-Oliva, con la collaborazione artistica di Olimpio Petrossi e Adriano Maria Maiello, prodotto da Elia Faustini. Il musical sar\u00e0 in scena in tutta Italia fino a giugno 2009.2009 \u00e8 direttore artistico della rappresentazione canora \"Gospel per la pace\": 13 concerti nelle cattedrali di Roma e provincia dove si esibisce con artisti come Manuela Villa e Annalisa Minetti.\nNel settembre 2009 \u00e8 chiamato alla conduzione de \"I fatti vostri\", insieme a Giancarlo Magalli, Adriana Volpe e Paolo Fox.2017 diventa inviato per \"Quelli che il calcio\" e segue in diretta le partite del Crotone. Nel 2018 fa parte della spedizione in Africa di \"Pechino Express\" capitanata da Costantino Della Gherardesca, in coppia con Adriana Volpe.\nNel 2010 continua l'impegno televisivo de \"I fatti vostri\", la Tourn\u00e9e teatrale di \"Don Bosco Il Musical\", la direzione artistica della Bottega del Suono e di Musica Incontro e altri progetti. Tiene inoltre concerti in Italia e nel mondo tra cui in Russia (a Mosca, San Pietroburgo ed Ekaterinburg) ed \u00e8 ospite al Kaulonia Taranta Festival con Mimmo Cavallaro.\nNel 2011 a \"I fatti vostri\" conduce i collegamenti dal Teatro Ariston del Festival di Sanremo 2011, per l'estate nuovo tour dal titolo \"Una citt\u00e0 per cantare\", uno spettacolo multimediale che ripercorre attraverso degli arrangiamenti e immagini i successi musicali degli ultimi 50 anni. Debutta al Teatro Manzoni di Roma nella commedia Che cos'e questo amore per la regia di Carlo Alighiero. Esce il suo primo album di musica popolare calabrese \"Rolica\", con Mimmo Cavallaro, Cosimo Papandrea ed i TaranProject con i quali far\u00e0 una serie di concerti in Italia.\nNel 2012 \u00e8 impegnato nella commedia teatrale Il boss di Bogot\u00e0, con Carlo Alighiero e Rita Forte. \nNel 2013 debutta con un altro lavoro sempre al Teatro Manzoni dal titolo Un'incantevole serata!, segue un tour estivo con la big Band del maestro Demo Morselli dal titolo Che cos'\u00e8 l'amor. \nNel 2014 va in scena nel periodo natalizio con l'evento Gospel per la pace, una serie di concerti nei teatri, del quale \u00e8 autore e regista. A ottobre 2014 \u00e8 protagonista della commedia di Ray Cooney Funny Money. Nel 2015 riprende in teatro Don Bosco Il Musical, con il quale aveva debuttato nel 2008, questa volta non solo nei panni del Santo ma anche come regista dell'opera.\nNel 2015 riprende in teatro \"Don Bosco Il Musical\" con il quale ha debuttato nel 2008, questa volta non solo nei panni del Santo ma anche come regista dell'opera.\nNel 2016 sempre conduttore de \u201cI fatti vostri\u201d insieme a Magalli/Volpe/Fox/ Morselli, in teatro con \u201cDon Bosco il musical\u201d, nel periodo natalizio in scena con \u201cGospel della pace e della solidariet\u00e0\u201d e l\u2019estate debutta con un nuovo tour dal titolo \u201chit parade\u201d con un'orchestra di 14 elementi diretta dal maestro Demo Morselli.\nNel 2017 sempre conduttore de \u201cI fatti vostri\u201d insieme a Magalli/Volpe/Fox/ Morselli, in teatro con \u201cDon Bosco il musical\u201d, nel periodo natalizio anche quest\u2019anno in scena con \u201cGospel della pace e della solidariet\u00e0\u201d e l\u2019estate prosegue con \u201chit parade\u201d con un'orchestra di 14 elementi diretta dal maestro Demo Morselli.\nCon la sua scuola di musica Bottega del suono mette in scena una serie di spettacoli solidali nella comunit\u00e0 terapeutica riabilitativa Montesanto a Roma e sempre a Roma porta i ragazzi ad esibirsi all\u2019istituto penale per minorenni Casal del Marmo.\nNello stesso anno abbandona la conduzione della trasmissione \u201cI fatti vostri\u201d dedicandosi alla sua scuola di musica che nel frattempo \u00e8 diventata accademia musicale consorziata con il conservatorio Braga di Teramo.\nDiventa inviato per \u201cQuelli che il Calcio\u201d e segue in diretta su rai due il Crotone.\nNel 2018 fa parte della spedizione in Africa di Pechino Express targata rai due capitanata da Costantino Della Gherardesca, in coppia con Adriana Volpe.\nNel 2019 oltre al tour estivo ed il gospel natalizio sempre con Demo Morselli, \u00e8 protagonista e regista di uno spettacolo teatrale con Luisa Corna ed un'orchestra di 30 elementi dal titolo \u201cPrimavera in teatro\u201d, da luglio a settembre, insieme ad Enrico Ruggeri, Paolo Vallesi, Mario Zanna e Dolcenera, d\u00e0 il via ad un progetto dal titolo \u201cla mia libert\u00e0\u201d portando insieme ad i suoi colleghi la musica nelle case circondariali della regione Lazio.\nNel 2020 firma un progetto web \"Casa Marcello\", trasmesso anche su Teleuniverso, Telemia, Brixia Channel e Calabria Sona, nato in seguito alla chiusura degli eventi pubblici a causa della pandemia di COVID-19; il filo conduttore \u00e8 la musica, ma ci sono anche delle rubriche curate da Annalisa Minetti (insieme al marito Michele Panzarino nella rubrica \"Tutto il mondo \u00e8 palestra\"), Bruno Cirillo (master Reiki, maestro di Qi Gong), Andy Luotto (con una rubrica culinaria) e Massimo Cinque (con le riflessioni sul momento che stiamo vivendo)."}
{"id": "2849106", "revid": "247222", "url": "https://it.wikipedia.org/wiki?curid=2849106", "title": "Fist of the north star", "text": ""}
{"id": "2849109", "revid": "73843", "url": "https://it.wikipedia.org/wiki?curid=2849109", "title": "Carlo Rossi", "text": ""}
{"id": "2849113", "revid": "1713445", "url": "https://it.wikipedia.org/wiki?curid=2849113", "title": "Gardiner", "text": ""}
{"id": "2849117", "revid": "287204", "url": "https://it.wikipedia.org/wiki?curid=2849117", "title": "Gilead", "text": ""}
{"id": "2849120", "revid": "599013", "url": "https://it.wikipedia.org/wiki?curid=2849120", "title": "Hussein Al-Sadiq", "text": "Carriera.\nClub.\nGioc\u00f2 per la parte iniziale della sua carriera nell'Al-Qadisiya Club di Al-Khubar, prendendo parte a quello che fu il periodo migliore della societ\u00e0 saudita, durante il quale vinse i suoi unici trofei. Nel 1998 si \u00e8 trasferito all'Al-Ittihad, compagine di Gedda, con la quale vinse numerosi titoli sia nazionali che internazionali.\nNazionale.\nHa partecipato al da titolare, venendo convocato da Cabralzinho. Successivamente \u00e8 diventato una presenza fissa nella panchina dell', facendo da riserva durante varie competizioni, prevalentemente a Mohammed Al-Deayea. Ha inoltre giocato da titolare il torneo Olimpico di ."}
{"id": "2849123", "revid": "88740", "url": "https://it.wikipedia.org/wiki?curid=2849123", "title": "Mount Gilead", "text": ""}
{"id": "2849126", "revid": "599013", "url": "https://it.wikipedia.org/wiki?curid=2849126", "title": "Attilio Formenti", "text": "Carriera.\nDisput\u00f2 la prima stagione agonistica del , con il quale gioc\u00f2 anche la semifinale del 1900 che i rossoneri persero contro la formazione piemontese del . Fu parte anche dell'undici che, lo stesso anno, si aggiudic\u00f2 la Medaglia del Re.\nEra in rosa anche nel 1902.\nRiposa al Cimitero di Lambrate."}
{"id": "2849131", "revid": "155634", "url": "https://it.wikipedia.org/wiki?curid=2849131", "title": "Torneo di Wimbledon 2000 - Doppio maschile", "text": "Mahesh Bhupathi e Leander Paes erano i detentori del titolo, ma quest'anno non hanno partecipato insieme.\nTodd Woodbridge e Mark Woodforde hanno battuto in finale 6-3 6-4 6-1 Paul Haarhuis e Sandon Stolle vincendo il loro 6\u00ba titolo del doppio maschile a Wimbledon."}
{"id": "2849133", "revid": "1573940", "url": "https://it.wikipedia.org/wiki?curid=2849133", "title": "Marjaqal", "text": "Marjaqal (farsi \u0645\u0631\u062c\u063a\u0644) \u00e8 una citt\u00e0 dello shahrest\u0101n di Sume'eh Sara, circoscrizione di Tulem, nella provincia di Gilan. Aveva, nel 2006, una popolazione di 6.795 abitanti. "}
{"id": "2849141", "revid": "155634", "url": "https://it.wikipedia.org/wiki?curid=2849141", "title": "Torneo di Wimbledon 1996 - Doppio maschile", "text": "Todd Woodbridge e Mark Woodforde erano i detentori del titolo e hanno battuto in finale 4\u20136, 6\u20131, 6\u20133, 6\u20132 Byron Black e Grant Connell."}
{"id": "2849148", "revid": "205250", "url": "https://it.wikipedia.org/wiki?curid=2849148", "title": "Jean-Aim\u00e9 Vernier", "text": "Come arpista fece parte dell'orchestra del Th\u00e9\u00e2tre national de l'Op\u00e9ra-Comique nel 1795, per passare poi titolare all'Op\u00e9ra national de Paris nel 1813. Compose una sola opera lirica, comica: \"La jolie gouvernante\" (rappresentata al Palais-Royal), mentre la sua produzione di brani per arpa \u00e8 copiosissima."}
{"id": "2849150", "revid": "1573940", "url": "https://it.wikipedia.org/wiki?curid=2849150", "title": "Gurab Zarmikh", "text": "G\u016br\u0101b Zarm\u012bkh (farsi \u06af\u0648\u0631\u0627\u0628 \u0632\u0631\u0645\u06cc\u062e) \u00e8 una citt\u00e0 dello shahrest\u0101n di Sume'eh Sara, circoscrizione di Mirza Kuchak Janghli, nella provincia di Gilan. Aveva, nel 2006, una popolazione di 4.183 abitanti. "}
{"id": "2849151", "revid": "155634", "url": "https://it.wikipedia.org/wiki?curid=2849151", "title": "Torneo di Wimbledon 1995 - Doppio maschile", "text": "Todd Woodbridge e Mark Woodforde erano i detentori del titolo e hanno battuto in finale 7\u20135, 7\u20136 (10\u20138), 7\u20136 (7\u20135) Rick Leach e Scott Melville."}
{"id": "2849154", "revid": "767487", "url": "https://it.wikipedia.org/wiki?curid=2849154", "title": "Vince Cazzetta", "text": ""}
{"id": "2849155", "revid": "767487", "url": "https://it.wikipedia.org/wiki?curid=2849155", "title": "Country Sisters", "text": "Country Sisters \u00e8 un girl group rock-country composto da sei elementi con base a Jablonec nad Nisou (Jablonka), nella Repubblica Ceca. \u00c8 attivo con questo nome dal 1989 anche se la sua storia inizia dieci anni prima con il gruppo che ne avrebbe costituito l'ossatura futura, chiamato - in lingua ceca - Jizersk\u00e1 Prot\u011b\u017e (traducibile in Jizera Mountain Edelweiss).\nStoria.\nIl gruppo si esibisce in tourn\u00e9e in diversi paesi dell'Europa centrale ed \u00e8 particolarmente conosciuto ed apprezzato in Francia, Svizzera, in Germania e nei paesi scandinavi. Ha tenuto concerti anche in Australia e in Canada.\nIl repertorio \u00e8 costituito prevalentemente da \"cover\" di standard del rock and roll e della country music (oltre un centinaio, inclusi brani cajun appartenenti alla tradizione della Louisiana e del Canada francese). Gli strumenti utilizzati sono quelli classici della musica country ed includono quindi oltre alla classica sezione ritmica data da batteria, basso elettrico, chitarra elettrica, anche pianoforte e tastiere, violino e accord\u00e9on.\nNel 2003 il periodico Country Circle Magazine le ha assegnato il riconoscimento del Country Live Act 2003, l'esibizione \"live\" del genere country per il 2003.\nLe Country Sisters hanno partecipato anche al Tamworth Country Music Australia Festival, festival musicale che si tiene in Australia contestuale a quello organizzato dalla Grand Ole Opry di Nashville (Tennessee).\nFormazione.\nDalla sua fondazione, nella formazione si sono alternate trentacinque musiciste, fra cui nove cantanti, quattro violiniste, quattro bassiste, cinque pianiste, cinque chitarriste. Un loro brano - \"Allelujah\" - \u00e8 stato eseguito in una circostanza commemorativa da tutte le componenti del gruppo del passato e del presente.\nAl 2010 il gruppo - la cui tag line \u00e8 \"Country music from the heart of Europe\" (\"La musica country dal cuore dell'Europa\") - era composto da: "}
{"id": "2849156", "revid": "92723", "url": "https://it.wikipedia.org/wiki?curid=2849156", "title": "Diocesi di Belcastro", "text": "La diocesi di Belcastro \u00e8 una sede soppressa e sede titolare della Chiesa cattolica.\nTerritorio.\nLa diocesi era collocata sul versante jonico della Calabria e comprendeva, a met\u00e0 del Settecento, oltre alla citt\u00e0 episcopale, i territori di Andali (o Villa Aragona), abitato per lo pi\u00f9 da albanesi di rito greco, di Sant'Angelo in Cuturella e di La Cerva; alla fine del secolo si aggiunse anche l'abitato agricolo di Botricello. Era compresa tra i fiumi Crocchio e Tacina e giungeva fino al mare; confinava con le diocesi di Catanzaro e di Isola, e l'arcidiocesi di Santa Severina.\nSede vescovile era la citt\u00e0 di Belcastro, dove si trovava la cattedrale dedicata a San Michele arcangelo, che era anche l'unica parrocchia della citt\u00e0 episcopale.\nLa diocesi era molto piccola, e nel suo periodo di maggior estensione (fine Settecento) la popolazione globale si aggirava sui duemila abitanti.\nStoria.\nIncerte sono le origini della diocesi di Belcastro, che sono da collocare successivamente all'erezione della sede metropolitana di Santa Severina, sul finire del IX secolo, dopo che i bizantini sconfissero definitivamente gli Arabi, scacciandoli dalla Calabria. A quell'epoca le diocesi calabresi dipendevano dal patriarcato di Costantinopoli e il rito in uso era quello bizantino.\nNella \"Notitia Episcopatuum\" redatta all'epoca dell'imperatore Leone VI (inizio X secolo), sono attribuite a Santa Severina quattro diocesi suffraganee; tra queste la diocesi \"Kallipoleos\", che alcuni autori hanno identificato con la sede di Belcastro. Tuttavia, la citt\u00e0 episcopale assunse il nome di Belcastro solo nel XIV secolo; in precedenza aveva il nome di Genitocastro o Geneocastro, ossia \"Citt\u00e0 vecchia\".\nEd \u00e8 proprio con il nome di Cittavecchia, che la diocesi compare nelle \"Notitiae\" successive a quella di Leone VI. La prima menzione di \"Palaiokastron\" o \"Gynaikokastron\" \u00e8 in una \"Notitia\" della fine del X secolo, tra le suffraganee di Santa Severina; in seguito la diocesi \u00e8 ancora documentata nella \"Notitia\" redatta a met\u00e0 del XII secolo all'epoca dell'imperatore Manuele I Comneno. Nelle fonti latine, la diocesi appare per la prima volta nella bolla di papa Lucio III del 1183 inviata al metropolita Meleto di Santa Severina, al quale il pontefice confermava tutti i benefici della sua Chiesa; nella bolla la diocesi di Belcastro \u00e8 chiamata con il nome ecclesiastico di \"Geneocastrensis\", ossia Cittavecchia.\nLa diocesi \u00e8 perci\u00f2 attestata dalla met\u00e0 circa del X secolo. Tuttavia, il primo vescovo di cui si conosca il nome \u00e8 Policreto, di cui \u00e8 fatta menzione nella \"Vita\" di san Bartolomeo, abate di Santa Maria del Patire; nel 1112 eresse il capitolo della cattedrale, nel 1121 prese parte alla consacrazione della cattedrale di Catanzaro e nel gennaio successivo partecip\u00f2 al sinodo di Crotone, alla presenza di papa Callisto II.\nIn seguito alla conquista normanna della Calabria (1060) si impose progressivamente il rito latino, bench\u00e9 quello greco sopravvisse a lungo; ancora nel XVI secolo sono attestate chiese di Belcastro ove si officiava in rito greco. Secondo una tradizione locale la cattedrale, dedicata a San Michele arcangelo, venne edificata nell'XI secolo, ma molto pi\u00f9 probabilmente agli inizi del XIV secolo; essa aveva un capitolo di dodici canonici e fungeva da unica parrocchia di Belcastro; fu pi\u00f9 volte distrutta o danneggiata da terremoti o semplicemente dall'incuranza dei canonici, e per questo in pi\u00f9 occasioni ricostruita o ristrutturata. Poich\u00e9 la diocesi era molto piccola e la sua mensa vescovile molto ristretta, spesso i vescovi non vi risiedevano, cosa che portava all'abbandono e al declino degli edifici ecclesiastici e al depauperamento della stessa mensa episcopale.\nSi deve al vescovo Giovanni Emblaviti (1688-1722), \"dotto e pio prelato\", l'opera di ricostruzione della cattedrale, del palazzo episcopale e del seminario, istituito all'epoca del vescovo Bartolomeo Gessi (1633-1639); questi due ultimi edifici oggi non esistono pi\u00f9, gi\u00e0 abbandonati e definitivamente andati in rovina alla fine del Settecento. La cattedrale invece fu nuovamente ricostruita, dopo un ulteriore periodo di abbandono, ed abbellita dall'ultimo vescovo di Belcastro, Vincenzo Greco (1792-1806).\nIn seguito alla ristrutturazione delle diocesi del Regno delle Due Sicilie, quella di Belcastro fu soppressa il 27 giugno 1818 con la bolla \"De utiliori\" di papa Pio VII ed il suo territorio incorporato in quello dell'arcidiocesi di Santa Severina.\nDal 1968 Belcastro \u00e8 annoverata tra le sedi vescovili titolari della Chiesa cattolica; dal 6 aprile 2013 l'arcivescovo, titolo personale, titolare \u00e8 Jos\u00e9 Rodr\u00edguez Carballo, O.F.M., segretario della Congregazione per gli istituti di vita consacrata e per le societ\u00e0 di vita apostolica."}
{"id": "2849159", "revid": "155634", "url": "https://it.wikipedia.org/wiki?curid=2849159", "title": "Torneo di Wimbledon 1994 - Doppio maschile", "text": "Todd Woodbridge e Mark Woodforde erano i detentori del titolo e hanno battuto in finale per 7\u20136 (7\u20133), 6\u20133, 6\u20131 Grant Connell e Patrick Galbraith."}
{"id": "2849160", "revid": "599013", "url": "https://it.wikipedia.org/wiki?curid=2849160", "title": "Alvaro Gonz\u00e1lez de Galdeano", "text": ""}
{"id": "2849163", "revid": "547992", "url": "https://it.wikipedia.org/wiki?curid=2849163", "title": "Eleonora Brigliadori", "text": "Ha esordito come annunciatrice televisiva per l'allora neonata Canale 5, dal 1980 al 1984. Successivamente ha condotto alcuni programmi sia sulle reti Fininvest sia sulla Rai, per poi consolidarsi come attrice di film per il cinema e per la televisione. Negli anni duemila \u00e8 tornata a essere un volto popolare per la televisione partecipando come concorrente ad alcuni reality show.\nBiografia.\nDopo un inizio di carriera come modella, \u00e8 comparsa per la prima volta in televisione nel 1977 come telefonista di \"Portobello\", programma della Rai condotto da Enzo Tortora. Dal 1980 ha invece esordito come annunciatrice televisiva per la neonata emittente privata Canale 5, alternandosi con Fabrizia Carminati, facendosi notare per lo stile differente dai canoni convenzionali degli annunci televisivi in onda sulla Rai. In particolare, fece discutere l'opinione pubblica per l'annuncio trasmesso la sera del 16 settembre 1982 quando, oltre ad annunciare la puntata di \"Dallas\" che stava per andare in onda, comunic\u00f2 al pubblico le sue imminenti nozze. Ha abbandonato l'incarico di volto di Canale 5 nel 1984.\nNel 1982 ha interpretato per le reti Rai il ruolo di Flaminia nella miniserie televisiva \"Delitto di stato\" ispirata a un romanzo storico di Maria Bellonci. Sulle reti Fininvest \u00e8 stata conduttrice di \"Falpal\u00e0\" (Canale 5, primavera del 1983), rotocalco televisivo di moda e costume, e della manifestazione musicale \"Azzurro 1984\". Nel 1984, dopo aver lasciato le reti Fininvest, ha condotto su Rai 1 insieme a Pippo Baudo e Heather Parisi lo show del sabato sera \"Fantastico 5\". Nella stagione televisiva 1990-1991 ha condotto insieme con Fabio Fazio \"Fantastico Bis\", striscia quotidiana legata all'omonima trasmissione di prima serata di Rai 1. Sempre per il piccolo schermo, ha partecipato alla serie TV \"Tre passi nel delitto\" con Gioele Dix (1993) e al film TV \"Due madri per Rocco\", del 1994, entrambi trasmessi su Rai 2.\nNel cinema ha interpretato ruoli in diverse commedie italiane, da \"Sono un fenomeno paranormale\" (accanto ad Alberto Sordi) a \"Rimini Rimini\", interpretando anche la parte della protagonista nel film erotico \"La cintura\". Nei successivi anni novanta si sono diradate le sue interpretazioni sul grande schermo, dove \u00e8 tornata nel 2006 interpretando una parte in \"Notte prima degli esami\". Nel 2006 ha partecipato come concorrente alla prima edizione del reality show \"Notti sul ghiaccio\", condotto da Milly Carlucci, su Rai 1.\nDi pari passo con il successivo disimpegno come conduttrice televisiva, si \u00e8 dedicata maggiormente ai ruoli di attrice in teatro e nelle fiction come nella soap opera \"Incantesimo 9\", trasmessa nel 2007, dove ha interpretato il ruolo di Viviana, amica di Elena Curti, interpretata da Giorgia Bongianni. Nel 2011 \u00e8 stata tra i protagonisti dell'ottava edizione del reality show \"L'isola dei famosi\", andato in onda su Rai 2, venendo eliminata in semifinale con il 61% dei voti.\nVita privata.\n\u00c8 sposata con l'imprenditore Claudio Gilbo. La coppia ha un figlio, Gabriele, e due figlie, Maria Teresa e Beatrice.\nControversie.\nNel 2007 \u00e8 salita agli onori delle cronache a causa di un episodio di vandalismo di cui si \u00e8 resa protagonista, quando per pretese motivazioni artistiche ha imbrattato di vernice una scogliera nella Gallura, in provincia di Sassari.\nNegli anni, la Brigliadori ha sostenuto posizioni radicalmente antiscientifiche in ambito medico, soprattutto contro l'uso della chemioterapia quale cura al tumore, attaccando duramente scienza, ricerca, case farmaceutiche e medici, tra i quali Umberto Veronesi (definito \"medico demoniaco\"). L'attrice elogia pubblicamente l'impiego di metodi non scientifici per la cura dei tumori, indicando nella chemioterapia la causa della morte dei malati di cancro; in particolare, \u00e8 una seguace del cosiddetto \"metodo Hamer\", secondo il quale la genesi di ogni patologia sarebbe dovuta a presunti traumi o conflitti non risolti, e dichiara di essere guarita dal cancro tramite tale metodo. Le sue esternazioni sul tema l'hanno portata nel 2016 prima a un duro scontro con Maurizio Costanzo, che l'allontan\u00f2 durante una puntata del suo \"Maurizio Costanzo Show\", e poi a una lite con Nadia Toffa, inviata della trasmissione \"Le Iene\".\nNel 2018 avrebbe dovuto partecipare a \"Pechino Express,\" in onda da fine settembre su Rai 2, in coppia con il figlio. Contestualmente viene reso noto che da circa un anno e mezzo l'attrice preferisce utilizzare lo pseudonimo di \"Aaron N\u00f6el\". A causa di alcune sue dichiarazioni nei confronti di Nadia Toffa, la coppia viene esclusa dal cast del programma e sostituita da quella de \"Le signore della TV\" formata da Patrizia Rossetti e Maria Teresa Ruta, risultata poi la coppia vincitrice.\nNel 2021 mantiene posizioni antiscientifiche, nei confronti della Pandemia di COVID-19 del 2019-2021, criticando aspramente i vaccini e diffondendo teorie del complotto."}
{"id": "2849164", "revid": "33921", "url": "https://it.wikipedia.org/wiki?curid=2849164", "title": "Alan Davis", "text": "Prima di approdare alle serie Marvel americane, Alan Davis ha realizzato (prima con Alan Moore, poi da solo) una celebrata serie di storie di Capitan Bretagna per la filiale inglese della \"Casa delle Idee\".\nCome disegnatore e scrittore ha poi legato il suo nome ad alcuni dei personaggi pi\u00f9 popolari dell'Universo Marvel, gli X-Men e i Fantastici Quattro, ma soprattutto al gruppo mutante Excalibur, del quale \u00e8 stato il creatore insieme a Chris Claremont."}
{"id": "2849165", "revid": "767487", "url": "https://it.wikipedia.org/wiki?curid=2849165", "title": "Tolfaccia", "text": "Il Monte la Tolfaccia \u00e8 un domo vulcanico isolato del Lazio, nella Provincia di Roma, alto 579\u00a0m.\nDescrizione.\nIl monte la Tolfaccia si trova nel Comune di Allumiere (Italia) a circa 25\u00a0km da Civitavecchia.\nIl monte fa parte del sistema dei Monti della Tolfa e ospit\u00f2 il centro medievale di Tulfa Nova del quale conserva i ruderi; la sua nascita fu dovuta alle eruzioni del miocene finale, i cui magmi crearono diversi vulcani nel Lazio. La sua massa cupoliforme, di quasi 600\u00a0m di diametro, presenta ammassi lavici che sono emersi con l'erosione del tempo e depositi ignimbritici.\nFauna.\nSpecie animali presenti nei boschi della Tolfaccia.\nUccelli presenti sia stanziali che migratori. \nArea archeologica.\nNell'area archeoglogica della Tolfaccia, sono stati individuati due diversi insediamenti, risalenti al Bronzo Finale, e delle tombe riferibelli al Bronzo Finale e all'Et\u00e0 del Ferro."}
{"id": "2849166", "revid": "767487", "url": "https://it.wikipedia.org/wiki?curid=2849166", "title": "Tates Locke", "text": ""}
{"id": "2849168", "revid": "124776768", "url": "https://it.wikipedia.org/wiki?curid=2849168", "title": "Antonio Dubini", "text": "Fece parte del gruppo italiano che contribu\u00ec alla fondazione del il 16 dicembre 1899.\nCarriera.\nGioc\u00f2 come attaccante nella prima stagione ufficiale della neonata societ\u00e0, per poi assentarsi per motivi di lavoro, e tornare a disputare la finale del 1902 contro il .\nNel maggio 1902 partecip\u00f2 con i rossoneri al torneo calcistico del campionato nazionale di ginnastica. Dopo aver superato il in semifinale, si aggiudic\u00f2 la vittoria \"ex aequo\" con l' al termine della finale contro i genovesi, terminata a reti bianche, e il titolo di campione d'Italia, la Coppa Forza e Coraggio e la Corona di Quercia.\nRitiratosi dai campi, continu\u00f2 a dare il suo contributo come dirigente per tre annate."}
{"id": "2849171", "revid": "155634", "url": "https://it.wikipedia.org/wiki?curid=2849171", "title": "Torneo di Wimbledon 1993 - Doppio maschile", "text": "John McEnroe e Michael Stich erano i detentori del titolo, ma solo Stich ha partecipato in coppia con Wayne Ferreira.\nFerreira e Stich hanno perso nel 3\u00ba turno contro Jeremy Bates e Byron Black.\nTodd Woodbridge e Mark Woodforde hanno battuto in finale 7\u20135, 6\u20133, 7\u20136 (7\u20134) Grant Connell e Patrick Galbraith."}
{"id": "2849175", "revid": "767487", "url": "https://it.wikipedia.org/wiki?curid=2849175", "title": "Area naturale protetta di interesse locale Gabbianello-Boscotondo", "text": "L\u2019Area naturale protetta di interesse locale Gabbianello-Boscotondo \u00e8 un'oasi WWF situata nel comune di Barberino di Mugello, a 5\u00a0km dal centro abitato di Barberino e a 30\u00a0km da Firenze. Si sviluppa sulla sponda nord-est del Lago di Bilancino, invaso artificiale nato in corrispondenza di un antico lago pleistocenico creato, inizialmente, per irregimentare le acque dell'Arno e rifornire le aree limitrofe nei periodi pi\u00f9 siccitosi.\nStoria.\nIstituita dal comune di Barberino del Mugello con delibera n. 30 del 17 marzo 2003, occupava inizialmente una superficie di 30 ha, successivamente ricalcolata in 25 ha.\nLa gestione amministrativa \u00e8 del comune di Barberino del Mugello, mentre la supervisione scientifica \u00e8 affidata al WWF, che ha affiliato l'area come una delle sue oasi.\nLa sede \u00e8 in Via di Galliano 1.\nTerritorio.\nAll'interno dell'area \u00e8 situata una zona umida, consistente in uno stagno della superficie di 8 ha e con una profondit\u00e0 fino a 150\u00a0cm., nella quale si riversano numerose specie di uccelli migratori, che possono trovare rifugio nella flora costituita in prevalenza da canneti.\nUn'altra zona di interesse \u00e8 il \"giardino delle farfalle\", area in cui \u00e8 stato ricreato un ambiente idoneo a richiamare e a consentire la riproduzione di numerose specie di farfalle e altri insetti e invertebrati."}
{"id": "2849176", "revid": "536103", "url": "https://it.wikipedia.org/wiki?curid=2849176", "title": "Glee (serie televisiva)", "text": "Glee \u00e8 una serie televisiva musicale statunitense, prodotta e trasmessa dal 2009 al 2015. Gli iniziali dodici membri del cast principale erano il direttore del club e insegnante di spagnolo Will Schuester (Matthew Morrison), la coach delle cheerleader della scuola Sue Sylvester (Jane Lynch), la psicologa scolastica Emma Pillsbury (Jayma Mays), affetta da disturbo ossessivo compulsivo, la moglie di Will Terri (Jessalyn Gilsig), e dodici membri del club interpretati da: Lea Michele, Cory Monteith, Chris Colfer, Kevin McHale, Amber Riley, Dianna Agron, Mark Salling, Naya Rivera, Heather Morris, Jenna Ushkowitz, Harry Shum Jr. e Dijon Talton.\nNelle stagioni successive, il cast principale si \u00e8 allargato arrivando talvolta a quattordici o quindici membri, arrivando a comprendere membri secondari come Kitty Wilde, Unique Adams, Jake, Marley.\nLa serie \u00e8 stata creata da Ryan Murphy, Brad Falchuk e Ian Brennan, il quale aveva inizialmente sviluppato l'idea di \"Glee\" come un film. I tre hanno scritto tutti gli episodi delle prime due stagioni, sia Murphy che Falchuk hanno inizialmente diretto alcune puntate dello show. L'episodio pilota fu trasmesso in America il 19 maggio 2009 e la prima stagione inizi\u00f2 ufficialmente il 9 settembre 2009, terminando l'8 giugno 2010. Le successive stagioni hanno tutte seguito lo stesso schema, iniziando a settembre e terminando a giugno; la quinta stagione \u00e8 iniziata negli USA il 26 settembre 2013, seguita da una sesta e ultima stagione..\nIn Italia, l'episodio pilota \u00e8 stato trasmesso in anteprima su Fox il 25 dicembre 2009.\nLa prima stagione \u00e8 iniziata il 21 gennaio 2010 e terminata il 30 ottobre dello stesso anno. La seconda stagione \u00e8 iniziata il 2 dicembre 2010 e, a partire dall'undicesimo episodio (in onda negli USA il 6 febbraio e in Italia il 14), gli episodi vengono trasmessi a distanza di 48 ore in versione originale sottotitolata e la settimana seguente doppiati in italiano. A partire dalla quinta stagione, lo show va in onda su Sky Uno, con gli episodi sottotitolati trasmessi a meno di 24 ore di distanza dalla messa in onda in America e quelli doppiati in onda 12 giorni dopo. Le esibizioni in \"Glee\" si basano su numeri musicali scelti da Murphy, che cerca di bilanciare le scelte per mantenere i toni comici dello show e contemporaneamente utilizzare i brani pi\u00f9 famosi. Le canzoni cantate nello show vengono distribuite su iTunes Store nella settimana della messa in onda della puntata e una serie di album di \"Glee\" sono stati commercializzati dalla Columbia Records.\nLa colonna sonora di \"Glee\" \u00e8 stata un successo commerciale con oltre 36 milioni di singoli e 11 milioni di album venduti in tutto il mondo solo nel 2011. Il merchandise della serie include anche DVD e Blu-ray, un'applicazione per iPad e un gioco di karaoke per la console Wii. Dopo la seconda stagione ci sono stati dei tour con i protagonisti della serie; un film basato sul tour del 2011 \"\" \u00e8 stato prodotto da Ryan Murphy e diretto da Kevin Tancharoen. Durante la prima stagione, \"Glee\" ha ricevuto recensioni generalmente positive dai critici, ricevendo un punteggio complessivo su Metacritic di 77 su 100, basato sulle recensioni di 18 critiche musicali.\nLa serie fu nominata a 19 Emmy Award, 4 Golden Globe, 6 Satellite Award e 57 altri premi, vincendo premi come il Golden Globe per la miglior serie televisiva nel 2010, un Emmy award per Jane Lynch e Neil Patrick Harris (come guest star) e per la direzione di Murphy nell'episodio pilota. Nel 2011 la serie ha vinto di nuovo il Golden Globe per la miglior serie televisiva, Lynch e Colfer hanno ricevuto il Golden Globe come migliori co-protagonisti mentre Gwyneth Paltrow ha vinto un Emmy come migliore guest star in una serie televisiva. \"Glee\" fu scelta da Fox per riempire lo spazio dopo il Super Bowl XLV nel 2011. Il 17 ottobre 2013, Murphy ha annunciato che la sesta stagione sarebbe stata quella conclusiva.\nTrama.\nWill Schuester, professore di spagnolo alla William McKinley High School, vorrebbe riportare in vita il glee club, il gruppo di canto e ballo della scuola, ma questa attivit\u00e0 extrascolastica non sembra destare l'interesse degli studenti. Schuester non demorde e riesce a raggruppare un gruppo diversificato di ragazzi assai talentuosi, considerati \"sfigati\" (in originale \"loser,\" \"perdenti\") dagli altri studenti, dando vita cos\u00ec alle Nuove Direzioni. In essi compaiono Rachel Berry, ragazza dotata ed estrosa ma piuttosto egocentrica, figlia di genitori omosessuali; Mercedes Jones, robusta ragazza afroamericana con manie di divismo; Tina Cohen-Chang, studentessa timida, balbuziente e dal \"look\" gotico; Kurt Hummel, esuberante ragazzo gay, appassionato di moda ; Artie Abrams, un \"nerd\" chitarrista costretto sulla sedia a rotelle e Finn Hudson, un ragazzo popolare, semplice e appassionato di sport, quaterback e main leader della squadra di football.\nPoco dopo si aggiungeranno le \"cheerleader\" Santana Lopez, Brittany Pierce e Quinn Fabray, e gli atleti Noah Puckerman, Mike Chang e Matthew Rutherford. Nel corso della serie vengono raccontate le vicende dei singoli studenti e dei loro professori, e gli scontri tra il professor Schuester e la competitiva e temibile allenatrice delle \"cheerleader\", Sue Sylvester, che non nasconde la sua preoccupazione quando vengono tagliati i fondi scolastici a discapito della sua squadra. Il glee club riesce a vincere le Provinciali e ha accesso alle Regionali, dove per\u00f2 arriva solo terzo. Il club rischia quindi di essere chiuso, come da accordo tra preside e Will Schuester, ma l'allenatrice Sue Sylvester si accorge che i ragazzi hanno talento e che, anche se non lo ammette, tiene a loro.\nObbliga quindi il Preside Figgins a dare al club un altro anno per potersi rifare e vincere le Regionali. Durante la seconda stagione Matt cambia scuola e viene sostituito da Sam Evans, un belloccio muscoloso. Altri personaggi che entrano a far parte del cast di Glee sono Lauren Zizes, ragazza mascolina e in sovrappeso, dal \"look\" piuttosto kitsch, che intraprende una relazione con Puck; Blaine Anderson, ragazzo membro del coro degli \"Usignoli\", fidanzato di Kurt; la stonata Sugar Motta; Rory Flanagan, un ragazzo irlandese venuto in America con un programma di scambio e un ragazzo profondamente cristiano di nome Joseph Hart.\nDopo il diploma di alcuni membri originali del glee club, si uniscono al club anche Jake Puckerman, fratellastro sconosciuto di Puck, Marley Rose, una ragazza povera ma molto talentuosa , Wade \"Unique\" Adams, ex-membro dei Vocal Adrenaline che si sente a suo agio solo in panni femminili, Ryder Lynn, giocatore di football dislessico, e Kitty Wilde, il nuovo capitano dei Cheerios. Nel 99\u00ba episodio viene annunciata la chiusura del \"Glee Club\", a causa del piazzamento al secondo posto alle nazionali: tra il centesimo e il centunesimo episodio ritornano tutti i vecchi personaggi per ricordare e cantare insieme le canzoni del glee, l'ambientazione si sposta a New York per il resto della quinta stagione per seguire le vicende di Rachel e Kurt alla NYADA (New York Academy of Dramatic Arts).\nLa sesta stagione comincia con il ritorno di Rachel a Lima dopo il suo flop televisivo, e i 13 episodi si incentrano sul tema del \"ricostruire\" sia la vita di Rachel sia il Glee club al McKinley che ora \u00e8 una prestigiosa scuola, che allena cheerleader di successo e giocatori di football con un futuro promettente, mentre Blaine e Kurt si relazionano e vivono nuove esperienze dopo la rottura.\nPersonaggi e interpreti.\nGuest star.\nNumerosi personaggi del mondo dello spettacolo hanno dato la loro partecipazione alla serie in veste di guest star e ruoli ricorrenti. \nMusiche e coreografie.\nLa serie \u00e8 caratterizzata dalla presenza di numerose canzoni, eseguite dagli stessi interpreti e inserite all'interno di ogni singola puntata secondo il percorso narrativo. I vari segmenti musicali vengono rappresentati sotto forma di esibizioni, dando modo alla serie di basarsi sulla realt\u00e0. Ryan Murphy \u00e8 responsabile della selezione di tutte le canzoni e si sforza di mantenere un equilibrio tra spettacolo e successi da hit parade. Le canzoni sono scelte come parte integrante per lo sviluppo della trama: dopo aver scritto la sceneggiatura di ogni episodio, Murphy sceglie un certo numero di canzoni che possono in qualche modo avere a che fare con la storia.\nNel corso della serie sono pubblicate sotto l'etichetta Columbia Records diverse compilation di brani eseguiti dai protagonisti. La prima compilation, \"Glee: The Music, Volume 1\", \u00e8 stata pubblicata il 3 novembre 2009, la seconda compilation, \"Glee: The Music, Volume 2\", \u00e8 stata pubblicata l'8 dicembre 2009. Le canzoni sono scaricabili su iTunes dopo la messa in onda di ogni episodio. Il primo singolo estratto dalle compilation \u00e8 \"Don't Stop Believin\"', cover eseguita dall'intero cast dell'omonimo brano dei Journey. Il brano ha raggiunto la posizione numero 4 della classifica della \"Billboard\" Hot 100.\nMolti artisti internazionali hanno ceduto dei loro brani da utilizzare all'interno della serie. Tra i brani utilizzati figurano \"Everybody Wants to Rule the World\" dei Tears For Fears, \"You Keep Me Hangin' On\" delle Supremes e \"Somebody to Love\" dei Queen. Billy Joel ha messo a disposizioni alcuni brani del suo repertorio. Rihanna ha ceduto il suo singolo \"Take a Bow\". Molti altri artisti, come Adam Lambert, hanno offerto l'utilizzo delle loro canzoni gratuitamente. La popstar Madonna ha concesso i diritti per il suo intero catalogo: per questo motivo un episodio del 2010 \u00e8 interamente dedicato a lei e alle sue canzoni. In occasione del Natale 2010 l'intero cast ha realizzato un'esclusiva cover di \"Last Christmas\" degli Wham!, .\nIl coreografo di \"Glee\", Zach Woodlee, dispone dai cinque agli otto numeri per ogni episodio. Una volta che i diritti musicali sono acquisiti, le canzoni vengono eseguite e pre-registrate dal cast. Woodlee prepara le coreografie di danza, che vengono poi insegnate al cast. I numeri possono richiedere diverse settimane di preparazione, a seconda della complessit\u00e0 della coreografia. Ogni episodio costa attorno ai 3 milioni di dollari e la lavorazione pu\u00f2 durare fino a 10 giorni, nel caso di una coreografia elaborata.\nDistribuzione.\nEdizione DVD.\nL'episodio pilota della serie \u00e8 stato commercializzato in DVD con il titolo \"Glee - Pilot Episode: Director's Cut\" nella regione 1 a partire dal 1\u00ba settembre 2009. Il DVD contiene un'anteprima del secondo episodio, \"La strada per il successo\" e vari contenuti speciali, tra cui un commento di Ryan Murphy. In Italia il DVD dell'episodio pilota \u00e8 stato commercializzato con il titolo \"Glee - Il film\" a partire dal 3 febbraio 2010.\n\"Glee - Volume 1: Road to Sectionals\" contiene i primi tredici episodi della prima stagione. Il DVD \u00e8 stato commercializzato in un cofanetto composto da quattro dischi a partire dal 29 dicembre 2009, nella regione 1. In Italia sono disponibili tutte le sei stagioni complete in DVD.\nRiconoscimenti.\nDi seguito vengono proposti i premi vinti dalla serie TV:\nInfluenza culturale.\nNel giro di breve tempo negli Stati Uniti la serie \u00e8 diventata un \"cult\", con una media di otto milioni di telespettatori a puntata, apprezzata sia dal pubblico che dalla critica. I fan di \"Glee\" vengono comunemente chiamati \"gleeks\", una parola macedonia che mischia \"Glee\", con geek. La Fox ha indetto un concorso chiamato \"Biggest GLEEK\", per misurare le attivit\u00e0 dei fan attraverso il social networking e l'ausilio di siti come MySpace e Facebook. Molti fan hanno ricreato e condiviso su YouTube diversi numeri musicali della serie, in segno di omaggio. Per questo la produzione ha messo a disposizione le versioni strumentali delle canzoni presenti nella serie.\nIn Italia il 21 dicembre 2009, in occasione della messa in onda della serie, \u00e8 stato allestito un \"flash mob\", in cui numerosi ragazzi e ragazze hanno ballato sulle note di \"Don't Stop Believin\"', \"Gold Digger\" e \"Somebody to Love\" all'interno della Galleria Alberto Sordi di Roma. A partire dal 10 gennaio 2011 Fox Italia ha indetto sul suo sito ufficiale il concorso ugc Glee Audition Contest, chiedendo agli utenti di interpretare con originalit\u00e0 le coreografie di uno dei tre brani proposti, tratti dalla seconda stagione: Empire State of Mind, Telephone e Toxic. Una delle prove della quarta stagione di \"MasterChef USA\" \u00e8 stata ambientata sul set di Glee, con Jane Lynch che ha scelto le squadre.\nAltri media.\nFilm.\nNel 2011 \u00e8 stato realizzato il film documentario in 3D \"\", diretto da Kevin Tancharoen. Il film documenta le quattro settimane del \"Glee Live! In Concert!\", una serie di concerti che i membri del cast hanno intrapreso nel Nord America ed in Europa, con backstage ed esibizioni live.\nIl film \u00e8 uscito nelle sale statunitensi il 12 agosto 2011, con due settimane di programmazione. In Italia il film \u00e8 stato proiettato nelle sale del circuito The Space Cinema per quattro giorni, dal 16 al 20 settembre 2011.\nVideogiochi.\nNel 2010 \u00e8 stato pubblicato sulla piattaforma Wii il videogioco Karaoke Revolution Glee, che rende disponibili 29 tra i brani pi\u00f9 importanti della prima parte della prima stagione. Nel 2011 esce il secondo volume della serie, sempre per la stessa console, che contiene 20 tra le canzoni pi\u00f9 importanti della seconda parte della prima stagione; sempre nello stesso anno esce anche il terzo ed ultimo volume, che contiene 34 canzoni della seconda stagione.\nPer smartphone e tablet, sono usciti tre videogiochi musicali basati sulla serie: "}
{"id": "2849177", "revid": "131358", "url": "https://it.wikipedia.org/wiki?curid=2849177", "title": "Repertorio Zero", "text": ""}
{"id": "2849179", "revid": "272884", "url": "https://it.wikipedia.org/wiki?curid=2849179", "title": "Medaglia &quot;In memoria del 13 marzo 1938&quot;", "text": "La medaglia in memoria del 13 marzo 1938 o medaglia commemorativa dell'Anschluss (\"Medaille zur Erinnerung an den 13. M\u00e4rz 1938\") fu una medaglia commemorativa della Germania nazista.\nDescrizione.\nIstituita il 1\u00ba maggio 1938, la medaglia commemorava l'annessione dell'Austria al Reich tedesco. Tale mossa era nel progetto di Hitler un primo passo per raggiungere successivamente la Cecoslovacchia. Le truppe tedesche attraversarono i confini austriaci il 12 marzo 1938 senza incontrare alcuna resistenza.\nLa medaglia venne concessa a quegli austriaci che contribuirono o parteciparono all'annessione della propria madrepatria al Reich o ai membri del NSDAP austriaco. Essa venne concessa anche ai generali di stato ed ai membri della Wehrmacht e delle SS tedesche che parteciparono all'annessione dell'Austria.\nEssa venne concessa sino al 13 dicembre 1940 con un totale di 318.689 concessioni.\nInsegne.\nLa medaglia venne disegnata dal professor Richard Klein.\nIl recto della medaglia rappresenta simbolicamente l'annessione dell'Austria alla Germania: un uomo che porta la bandiera nazista viene raggiunto da un secondo uomo che ha le catene spezzate ai polsi, simbolo dell'Austria simbolicamente liberata dalla Germania. Al verso si legge l'iscrizione \"13. M\u00e4rz 1938\" (13 marzo 1938), data dell'Anschluss; la data \u00e8 circondata dalla scritta \"Ein Volk, Ein Reich, Ein F\u00fchrer\" (\"Un Popolo, un Reich, un F\u00fchrer\").\nIl nastro \u00e8 rosso con una fascia bianco-nero-bianco per parte."}
{"id": "2849180", "revid": "1543377", "url": "https://it.wikipedia.org/wiki?curid=2849180", "title": "Thomas Hammarberg", "text": "Biografia.\nNato in Svezia nel 1942, ha lavorato per molti anni nel campo della tutela dei diritti umani in Europa e nel resto del mondo. \u00c8 stato segretario generale di Amnesty International (1980-1986), poi, fino al 1992 di Save the Children Svezia. Dal 1994 al 2002 \u00e8 stato ambasciatore della Svezia per gli affari umanitari, quindi (2002-2005) segretario generale del Centro internazionale \"Olof Palme\" di Stoccolma.\nDal 1\u00ba aprile 2006 al 31 marzo 2012 ha ricoperto l'incarico di commissario per i diritti umani del Consiglio d'Europa; \u00e8 stato presentato per questo incarico dal governo svedese. \u00c8 subentrato al precedente (e primo) commissario, \u00c1lvaro Gil-Robles."}
{"id": "2849181", "revid": "287204", "url": "https://it.wikipedia.org/wiki?curid=2849181", "title": "Gillis Grafstrom", "text": ""}
{"id": "2849183", "revid": "287204", "url": "https://it.wikipedia.org/wiki?curid=2849183", "title": "Sancha di Le\u00f3n e Castiglia", "text": "Origine.\nFiglia del re di Le\u00f3n e Castiglia Alfonso VII l'Imperatore e di Berenguela di Barcellona, figlia primogenita del conte di Barcellona, Gerona, Osona e Carcassonne, Raimondo Berengario III e la sua seconda moglie, la contessa di Provenza e G\u00e9vaudan, Dolce I (1090-1129). \nBiografia.\nIl cronista, Rodrigo Jim\u00e9nez de Rada, nel suo \"De Rebus Hispani\u00e6\" la elenca tra i figli di Alfonso VII l'Imperatore e Berenguela di Barcellona chiamandola erroneamente Beata.\nSecondo le Cronache di Navarra, il 20 luglio 1153, a Carri\u00f3n de los Condes (Palencia), Sancha spos\u00f2 il re di Pamplona, Sancho VI il Saggio, figlio del re di Pamplona, Garcia IV Ramirez \"il Restauratore\" e Margherita de l'Aigle, figlia di Gibert de l'Aigle.&lt;br&gt;Questo matrimonio fu celebrato per rinsaldare i legami tra i regni di Le\u00f3n e Castiglia e quello di Pamplona. Ma dopo la morte di Alfonso VII, la guerra tra i due regni riprese, con alterne vicende.\nSancha mor\u00ec nel 1177 o forse nel 1179 e fu inumata nella cattedrale di Santa Maria, a Pamplona, dove circa quindici anni dopo fu raggiunta dal marito che non si era pi\u00f9 risposato.\nFigli.\nSancha a Sancho diede cinque o sei figli:\nBibliografia.\nRafael Altamira, La Spagna (1031-1248), in \"Storia del mondo medievale\", vol. V, 1999, pp.\u00a0865\u2013896"}
{"id": "2849185", "revid": "155634", "url": "https://it.wikipedia.org/wiki?curid=2849185", "title": "Torneo di Wimbledon 1992 - Doppio maschile", "text": "John Fitzgerald e Anders J\u00e4rryd erano i detentori del titolo, ma hanno perso nel 2\u00ba turno contro John McEnroe e Michael Stich.\nMcEnroe e Stich hanno battuto in finale 5\u20137, 7\u20136 (7\u20135), 3\u20136, 7\u20136 (7\u20135), 19\u201317 Jim Grabb e Richey Reneberg."}
{"id": "2849189", "revid": "287204", "url": "https://it.wikipedia.org/wiki?curid=2849189", "title": "Elif Ulas", "text": ""}
{"id": "2849192", "revid": "193517", "url": "https://it.wikipedia.org/wiki?curid=2849192", "title": "Itala", "text": ""}
{"id": "2849193", "revid": "155634", "url": "https://it.wikipedia.org/wiki?curid=2849193", "title": "Torneo di Wimbledon 1990 - Doppio maschile", "text": "John Fitzgerald e Anders J\u00e4rryd erano i detentori del titolo, ma hanno perso nel 1\u00ba turno contro Jonathan Canter and Bruce Derlin.\nRick Leach e Jim Pugh hanno battuto in finale 7\u20136 (7\u20135), 7\u20136 (7\u20134), 7\u20136 (7\u20135) Pieter Aldrich e Danie Visser."}
{"id": "2849196", "revid": "339392", "url": "https://it.wikipedia.org/wiki?curid=2849196", "title": "Everybody's Fine", "text": ""}
{"id": "2849200", "revid": "155634", "url": "https://it.wikipedia.org/wiki?curid=2849200", "title": "Torneo di Wimbledon 1989 - Doppio maschile", "text": "Ken Flach e Robert Seguso erano i detentori del titolo, ma hanno perso in semifinale contro John Fitzgerald e Anders J\u00e4rryd.\nFitzgerald e J\u00e4rryd hanno battuto in finale 3\u20136, 7\u20136 (7\u20134), 6\u20134, 7\u20136 (7\u20134) Rick Leach e Jim Pugh."}
{"id": "2849202", "revid": "120680374", "url": "https://it.wikipedia.org/wiki?curid=2849202", "title": "Dune di Campomarino", "text": "Le Dune di Campomarino sono un complesso di dune della provincia di Taranto situate lungo la costa del comune di Maruggio, accanto alla sua frazione di Campomarino.\nLe dune, estese per 41 ettari ed alte fino a 12 metri s.l.m. si sono originate circa 7500 - 3300 anni fa e .\nGrazie alla loro esposizione perfettamente a sud hanno sviluppato una rigogliosa macchia mediterranea, come arbusti di ginepro coccolone e ginepro fenicio e, nelle parti pi\u00f9 degradate, gariga a timo e elicriso. Nelle rupi a picco sul mare si trovano anche il limonio virgato e il finocchio marino.\nIn questo tratto di costa, nei giorni limpidi, dai punti pi\u00f9 alti delle dune \u00e8 visibile il massiccio della Sila, quello del Pollino, Porto Cesareo fino ad arrivare a Gallipoli.\nNegli ultimi decenni del Novecento le dune hanno perso parte del loro originario fascino, a causa della costruzione della strada Litoranea Salentina che ha provocato lo spianamento di alcune dune alte fino a 20 metri un tempo. L'ambiente delle dune \u00e8 stato anche compromesso a causa dell'abusivismo edilizio incalzante nello stesso periodo. Nonostante ci\u00f2, l'ambiente resta sempre uno dei meno antropizzati del litorale ionico salentino.\nDa pochi anni sono un sito di interesse comunitario. Vi \u00e8 stato creato il \"Parco delle dune di Campomarino\", proposto dal giugno 1995, la cui area protetta si estende lungo tutta la costa del comune di Maruggio e comprende l'habitat prioritario delle \"dune grigie\".\nNel giugno 2010 un incendio ha distrutto parte della macchia mediterranea presente nella riserva."}
{"id": "2849208", "revid": "101175", "url": "https://it.wikipedia.org/wiki?curid=2849208", "title": "Coppa del Mondo Superstock 1000", "text": ""}
{"id": "2849209", "revid": "1711941", "url": "https://it.wikipedia.org/wiki?curid=2849209", "title": "Italo-svedesi", "text": "Un italo-svedese \u00e8 un cittadino svedese di origine italiana, oppure un cittadino italiano nato e residente in Svezia. Secondo dati ufficiali dell'AIRE relativi al 2007, i cittadini italiani residenti in Svezia risultavano 7.672 e una parte di essi possiede la doppia cittadinanza. Per quel che concerne gli oriundi, il loro numero dovrebbe essere intorno alle 15.000 unit\u00e0.\nStoria.\nEbbero inizio nel Settecento le prime migrazioni italiane in Svezia. Tali flussi erano molto limitati e circoscritti e riguardavano principalmente stuccatori. A questi poi fecero seguito altre piccole migrazioni nel corso dell'Ottocento e nei primi del Novecento che riguardarono artigiani, soffiatori di vetro, piastrellisti, architetti, pittori e restauratori di chiese.\nI flussi migratori italiani pi\u00f9 importanti verso la Svezia iniziarono a partire dalla fine degli anni quaranta. Il 19 aprile 1947 a Roma venne stipulato un accordo tra il governo italiano e quello svedese per il reclutamento di manodopera italiana nel paese scandinavo. Questo accordo prevedeva un flusso annuale di 500 lavoratori italiani, e ci\u00f2 nonostante le autorit\u00e0 svedesi non furono molto aperte al loro ingresso, privilegiando altre nazionalit\u00e0 di lavoratori stranieri come i baltici, i danesi, i finlandesi e i polacchi.\nA differenza quindi, di quanto accadde in quel periodo, ad esempio, in paesi come la Germania Ovest e la Svizzera, l'immigrazione italiana in Svezia non fu particolarmente massiccia. Settori di maggiore impiego della manodopera italiana furono comunque l'industria metalmeccanica, e quella della produzione di ceramiche. Ci furono anche lavoratori autonomi, che crearono esercizi commerciali, soprattutto nel settore della ristorazione.\nPer quanto concerne l'entit\u00e0 numerica dei flussi migratori, gli italiani che immigrarono in Svezia furono in media 500 l'anno tra gli anni quaranta e gli anni sessanta, e successivamente queste piccole migrazioni di massa cessarono.\nNel 1973 gli italiani residenti nel paese risultarono 6.809, che nel corso degli anni si ridussero a 4.786 del 1980, 3.988 nel 1990 e 4.152 nel 2000.\nAi giorni nostri non esistono pi\u00f9 flussi migratori italiani di massa, ma si tratta perlopi\u00f9 di piccoli spostamenti individuali che riguardano principalmente imprenditori.\nGli immigrati italiani in Svezia provenivano un po' da diverse regioni, anche se leggermente pi\u00f9 numerosi sono quelli provenienti dalla Lombardia.\nLe aree di maggior insediamento degli italiani nel paese furono le citt\u00e0 industrializzate di Stoccolma, V\u00e4ster\u00e5s, Malm\u00f6, G\u00f6teborg, Link\u00f6ping, Gustavsberg, G\u00e4vle e Hallstahammar.\nLa comunit\u00e0 italiana e di origine italiana in Svezia.\nL'integrazione della comunit\u00e0 italiana nel paese scandinavo, nel corso degli anni, non \u00e8 stata particolarmente facile e questo era dovuto principalmente alle diversit\u00e0 linguistiche, climatiche, culinarie e culturali, esistenti rispetto agli abitanti locali. Comunque nel complesso l'integrazione degli italiani con la societ\u00e0 svedese pu\u00f2 definirsi riuscita, soprattutto da parte delle seconde e terze generazioni che sono nate nel paese, e che parlano perfettamente la lingua svedese. Su quest'ultimo aspetto va detto che di questi \u00e8 esiguo il numero di quelli che parlano la lingua italiana o che sono bilingui (quest'ultimo pi\u00f9 comune ai figli di coppie miste italo-svedesi).\nGeneralmente l'atteggiamento degli svedesi verso gli immigrati italiani \u00e8 stato abbastanza tollerante, anche perch\u00e9 pare che la comunit\u00e0 italiana non si sia resa protagonista di fatti particolarmente gravi di cronaca.\nIn Svezia comunque, esistono diverse associazioni italiane, tra le quali vanno ricordate la \"SAI (Societ\u00e0 assistenziale italiana)\" fondata nel 1909, una delle prime associazioni di immigrati sorte nel paese, e la \"FAIS (Federazione Associazioni italiane in Svezia)\", la quale pubblica un periodico in lingua italiana dal titolo \"Il Lavoratore\". Dal 2011 \"Il Lavoratore\" si avvale anche di un sito internet: italienaren.com che riporta notizie relative alla comunit\u00e0 italiana in Svezia oltre ai pdf delle uscite su carta de \"Il Lavoratore\"."}
{"id": "2849210", "revid": "155634", "url": "https://it.wikipedia.org/wiki?curid=2849210", "title": "Torneo di Wimbledon 1981 - Doppio maschile", "text": "Peter McNamara e Paul McNamee erano i detentori del titolo, ma hanno perso in semifinale contro Robert Lutz e Stan Smith.\nPeter Fleming e John McEnroe hanno battuto in finale 6\u20134, 6\u20134, 6\u20134 Lutz e Smith."}
{"id": "2849214", "revid": "712828", "url": "https://it.wikipedia.org/wiki?curid=2849214", "title": "Creighton Hale", "text": "Biografia.\nProtagonista di \"Indian Summer\", uno spettacolo di Broadway, venne notato da un rappresentante della Path\u00e9 che gli propose di lavorare per il cinema. \nAll'epoca, molti studi lavoravano sulla costa orientale e il debutto cinematografico di Hale nel 1914 fu, dopo qualche piccolo ruolo, ne \"I misteri di New York\", uno dei serial che aveva come star la popolarissima Pearl White: Hale affiancava l'attrice in tre degli episodi. L'accoppiata ebbe successo e i due interpretarono insieme ancora altri serial. Nel 1916, interpret\u00f2 il principe Florimondo in \"Snow White\", accanto alla famosa attrice teatrale Marguerite Clark che rivestiva i panni di Biancaneve.\nHale ebbe ruoli importanti in film come \"Agonia sui ghiacci\" e \"Le due orfanelle\" di Griffith e \"Il castello degli spettri\" di Paul Leni.\nNel 1923, fu protagonista in uno dei primi film pornografici \"stag\", \"On the Beach\" (o \"Getting His Goat\" e \"The Goat Man\").\nMa la carriera di Hale sub\u00ec un arresto quando il cinema da muto divent\u00f2 sonoro: l'attore non riusc\u00ec a superare con successo l'avvento della nuova tecnologia e la sua carriera si blocc\u00f2. Fece alcune apparizioni in \"Simpatiche canaglie\" di Hal Roach e ricopr\u00ec dei piccoli ruoli in film importanti come \"Il mistero del falco\" e \"Casablanca\". Poi, anche se continu\u00f2 a lavorare fino al 1959, le sue parti si ridussero a piccole comparsate o ruoli di secondaria importanza.\nVita privata.\nHale si spos\u00f2 nel 1931 a Los Angeles con Kathleen Bering, la figlia di un petroliere texano. Mor\u00ec nel 1965, a 83 anni, a South Pasadena, in California, e venne cremato nel Duncans Mills Cemetery, a Duncans Mills, California."}
{"id": "2849215", "revid": "363629", "url": "https://it.wikipedia.org/wiki?curid=2849215", "title": "Medaglia del fronte orientale", "text": "La medaglia del fronte orientale, (\"Winterschlacht Im Osten\"), pi\u00f9 conosciuta come Ostmedaille fu una decorazione della Germania nazista istituita il 26 maggio 1942 per premiare quanti avessero prestato servizio sul fronte orientale dal 15 novembre 1941 al 15 aprile 1942, riconoscendo nel contempo il valore e la resistenza delle truppe dell'Asse a resistere al freddo mordente della Russia del '41/'42. Ironicamente essa veniva anche definita \"Gefrierfleischorden\" (medaglia della carne gelata) proprio in riferimento al clima russo di quell'inverno.\nCriteri di concessione.\nLa concessione della medaglia veniva ristretta con criteri precisi:\nInsegne.\nLa medaglia era composta sul diritto da un tondo completato sulla cima da un elmetto tedesco sotto il quale si trovava una bomba a mano, e raffigurante in centro un'aquila nazista tenente tra le zampe una svastica. Sul retro la medaglia riportava le parole \"WINTERSCHLACHT IM OSTEN 1941/42\" (\"Combattimento invernale sul fronte orientale 1941/42\"), sotto le quali si trovava un ramo d'alloro incrociato ad una spada. La medaglia poteva essere costruita in Buntmetall o in lega di zinco.\nIl nastro era rosso con al centro una fascia nera attorniata da una piccola striscia bianca per parte."}
{"id": "2849216", "revid": "1802110", "url": "https://it.wikipedia.org/wiki?curid=2849216", "title": "Antonino Catalano", "text": "Carriera.\nProfessionista tra il 1958 e il 1961, corse per la Allegro, la Bianchi e l'Atala. Le principali vittorie da professionista furono una tappa alla Vuelta a La Rioja nel 1958, una tappa al Giro d'Italia 1959 e una tappa al Gran Premio Ciclomotoristico dello stesso anno. Fu terzo al Giro della Svizzera del 1958.\nhttps://notiziariosicilia.wordpress.com/2019/03/31/quando-nino-catalano-al-tour-de-france-festeggio-la-sua-santuzza/"}
{"id": "2849218", "revid": "1573940", "url": "https://it.wikipedia.org/wiki?curid=2849218", "title": "Hashtpar", "text": "Hashtpar o T\u0101lesh (farsi \u0647\u0634\u062a\u067e\u0631) \u00e8 il capoluogo dello shahrest\u0101n di Talesh, circoscrizione Centrale, nella provincia di Gilan. Aveva, nel 2006, una popolazione di 41.486 abitanti. Si trova vicino alla costa del mar Caspio."}
{"id": "2849219", "revid": "1543377", "url": "https://it.wikipedia.org/wiki?curid=2849219", "title": "Averill Abraham Liebow", "text": " Fondatore della patologia polmonare negli Stati Uniti, realizz\u00f2 la prima classificazione anatomo-patologica delle pneumopatie. Da lui e Charles Carrington prende il nome la sindrome di Carrington-Liebow, una forma minore della granulomatosi di Wegener.\nClassificazione delle pneumopatie secondo Liebow.\nDivise tali patologie in cinque differenti categorie:\nA queste successivamente vennero aggiunte altre due forme\nLa LIP \u00e8 attualmente considerata come un disordine linfoproliferativo e la GIP come una pneumoconiosi da esposizione a metalli pesanti come il tungsteno e il cobalto. La BIP \u00e8 stata ridefinita BOOP, cio\u00e8 bronchiolite obliterante con polmonite organizzata, e per tal motivo esclusa poich\u00e9 \u00e8 una patologia delle vie aeree. La DIP, che coesiste sovente con la UIP, coinvolge anche l'Alveolo polmonare. L'AIP corrisponde alla forma conosciuta col termine di sindrome di Hamman-Rich. La NIP raggruppa tutte quelle forme non altrimenti classificabili. Il termine di \"fibrosi polmonare idiopatica\" \u00e8 spesso usato indifferentemente come sinonimo di UIP, poich\u00e9 \u00e8 la pi\u00f9 frequente."}
{"id": "2849221", "revid": "4106", "url": "https://it.wikipedia.org/wiki?curid=2849221", "title": "Nino Catalano", "text": ""}
{"id": "2849226", "revid": "287204", "url": "https://it.wikipedia.org/wiki?curid=2849226", "title": "Natal'ja Linicuk", "text": ""}
{"id": "2849227", "revid": "104458", "url": "https://it.wikipedia.org/wiki?curid=2849227", "title": "Natalja Linicuk", "text": ""}
{"id": "2849242", "revid": "599013", "url": "https://it.wikipedia.org/wiki?curid=2849242", "title": "Carlos Rosell\u00f3", "text": "Carriera.\nCon l' ha disputato due edizioni dei Giochi olimpici (Londra 1948 e Helsinki 1952) e i Campionati del mondo del 1954."}
{"id": "2849243", "revid": "287204", "url": "https://it.wikipedia.org/wiki?curid=2849243", "title": "Carlos Rosello", "text": ""}
{"id": "2849244", "revid": "300067", "url": "https://it.wikipedia.org/wiki?curid=2849244", "title": "Carlos Rosell\u00f3 Betbeze", "text": ""}
{"id": "2849245", "revid": "287204", "url": "https://it.wikipedia.org/wiki?curid=2849245", "title": "Carlos Rosello Betbeze", "text": ""}
{"id": "2849250", "revid": "1622097", "url": "https://it.wikipedia.org/wiki?curid=2849250", "title": "Fibbia della Croce di Ferro", "text": "La Fibbia della Croce di Ferro (in tedesco: \"Spange zum Eisernen Kreuz\") fu un'onorificenza addizionale concessa al personale tedesco della Wehrmacht che era stato insignito della Croce di Ferro durante la Prima guerra mondiale. Essa si pu\u00f2 notare sulle uniformi di molti degli alti ufficiali della Seconda guerra mondiale dal momento che molti di loro prestarono servizio in esercito gi\u00e0 durante il primo scontro mondiale. \nInsegne.\nLa fibbia era costituita da una placca di metallo raffigurante un'aquila nazista con le ali spiegate tenente tra le zampe un tondo attorniato di rami d'alloro e riportante all'interno una svastica. Sotto stava un trapezoide con la data \"1939\", anno dell'istituzione dell'onorificenza."}
{"id": "2849251", "revid": "1793900", "url": "https://it.wikipedia.org/wiki?curid=2849251", "title": "Anaktuvuk", "text": "L'Anaktuvuk \u00e8 un fiume di 209\u00a0km dell'Alaska settentrionale. Il primo studio cartografico e geologico dell'alveo del fiume \u00e8 stato effettuato durante l'estate del 1901 dal geologo F.C. Schrader e dal topografo W.J. Peters. I due discesero il fiume Anaktuvuk in canoa fino al congiungimento col fiume Colville.\nIncendio del 2007 e studi sul riscaldamento globale.\nNel 2007, lungo il fiume Anaktuvuk si \u00e8 sviluppato un ampio incendio, studiato per le sue particolari caratteristiche: erano probabilmente secoli che non si verificavano incendi in quella zona. L'incendio in totale ha bruciato 900 chilometri quadrati di uno spesso strato di muschi accumulatosi nei cinquanta anni precedenti. In totale si stima che siano state liberate 7 milioni di tonnellate di CO2. Il riscaldamento globale render\u00e0 sempre pi\u00f9 numerosi incendi estivi in zone prima meno interessate da questi fenomeni almeno su larga scala (Canada, Siberia, Alaska). Il pericolo maggiore deriva dal fatto che il permafrost \u00e8 ricco di materia organica, spesso accumulata nei decenni, la combustione della stessa in futuro potrebbe giocare un ruolo significativo nella produzione di anidride carbonica e conseguentemente nel riscaldamento globale.\nGeografia.\nIl fiume trae la sua origine dalle Endicott Mountains e sfocia nel fiume Colville di cui \u00e8 tributario."}
{"id": "2849254", "revid": "30642709", "url": "https://it.wikipedia.org/wiki?curid=2849254", "title": "Popolo Viola", "text": ""}
{"id": "2849265", "revid": "1516087", "url": "https://it.wikipedia.org/wiki?curid=2849265", "title": "Zap Zap", "text": "Zap Zap (in seguito Zap Zap TV) \u00e8 stato un programma televisivo per ragazzi, trasmesso su TMC durante gli anni novanta, sotto la gestione Cecchi Gori.\nSi trattava di un contenitore in cui erano trasmessi cartoni animati (prevalentemente anime degli anni ottanta) ma vi erano anche dei giochi coi bambini del pubblico in studio. Il programma andava in onda dal 1996 dalle ore 18:00 alle ore 19:30, condotto da Ettore Bassi e Alessandra Luna, Marta Iacopini e Guido Cavalleri, Lucio Gardin, Fabrizio Apolloni e Walter Rolfo. Solo per la prima stagione (gennaio - giugno 1996) vi fu anche un'edizione della mattina (intitolata Buongiorno Zap Zap), condotto da Pao Pei Andreoli e Alessandra Luna. Successivamente i testi erano di Marco Di Tillo, per la prima volta al lavoro per TMC (dopo moltissimi anni di permanenza in Rai), soprattutto nella fascia ragazzi. La produzione esterna era della Pixel di Guido Giusti e Paola Massiah.\nNelle prime edizioni, la mascotte del programma era un telecomando arancione che compariva nella videosigla (cantata dai Cartoon Kids), mentre nelle ultime un grande pupazzo sempre arancione di nome Zap.\nTitoli trasmessi su \"Zap Zap\".\nCome gi\u00e0 riportato qui sopra, all'interno del programma erano trasmessi prevalentemente anime degli anni ottanta (spesso con nuove sigle cantate dal gruppo dei Cartoon Kids, le cui tali furono gi\u00e0 trasmesse all'interno del \"The Lion Trophy Show\"), ma su \"Zap Zap\" furono anche trasmessi diversi cartoni in prima visione assoluta, come ad esempio \"Kangoo\", \"La storia infinita\" e la serie basata sul film di Don Bluth \"Anche i cani vanno in paradiso\". Unici anime trasmessi nello stesso metodo furono \"Ranma \u00bd\" e \"B't X - Cavalieri alati\".\nEcco una lista dei vari anime/cartoni e telefilm trasmessi, tra parentesi il titolo della sigla del programma:"}
{"id": "2849276", "revid": "122246", "url": "https://it.wikipedia.org/wiki?curid=2849276", "title": "Agata Mr\u00f3z-Olszewska", "text": ""}
{"id": "2849291", "revid": "287204", "url": "https://it.wikipedia.org/wiki?curid=2849291", "title": "US Open 1995", "text": "Lo US Open 1995 \u00e8 stata la 114\u00aa edizione dello US Open e quarta prova stagionale dello Slam per il 1995.Si \u00e8 disputato dal 25 agosto al 10 settembre 1995 al USTA Billie Jean King National Tennis Center in Flushing Meadows di New York negli Stati Uniti. Il singolare maschile \u00e8 stato vinto dallo statunitense Pete Sampras, che si \u00e8 imposto sul connazionale Andre Agassi in 4 set col punteggio di 6\u20134, 6\u20133, 4\u20136, 7\u20135. Il singolare femminile \u00e8 stato vinto dalla tedesca Steffi Graf, che ha battuto in finale in 3 set la statunitense Monica Seles. Nel doppio maschile si sono imposti Todd Woodbridge e Mark Woodforde. Nel doppio femminile hanno trionfato Gigi Fern\u00e1ndez e Nata\u0161a Zvereva. Nel doppio misto la vittoria \u00e8 andata alla statunitense Meredith McGrath, in coppia con Matt Lucena.\nSeniors.\nSingolare maschile.\n Pete Sampras ha battuto in finale Andre Agassi 6\u20134, 6\u20133, 4\u20136, 7\u20135\nSingolare femminile.\n Steffi Graf hanno battuto in finale Monica Seles 7\u20136(6), 0\u20136, 6\u20133\nDoppio maschile.\n Todd Woodbridge / Mark Woodforde hanno battuto in finale Alex O'Brien / Sandon Stolle 6\u20133, 6\u20133\nDoppio femminile.\n Gigi Fern\u00e1ndez / Nata\u0161a Zvereva hanno battuto in finale Brenda Schultz McCarthy / Rennae Stubbs 7\u20135, 6\u20133\nDoppio misto.\n Meredith McGrath / Matt Lucena hanno battuto in finale Gigi Fern\u00e1ndez / Cyril Suk 6\u20134, 6\u20134\nJuniors.\nSingolare ragazzi.\n Nicolas Kiefer hanno battuto in finale Ulrich Jasper Seetzen 6-3, 6-4\nSingolare ragazze.\n Tara Snyder hanno battuto in finale Annabell Ellwood 6\u20134, 4-6, 6-2"}
{"id": "2849294", "revid": "109760002", "url": "https://it.wikipedia.org/wiki?curid=2849294", "title": "Bremerv\u00f6rde", "text": "Bremerv\u00f6rde \u00e8 una citt\u00e0 di 18.939 abitanti della Bassa Sassonia, in Germania.\nAppartiene al circondario di Rotenburg (W\u00fcmme)."}
{"id": "2849297", "revid": "785863", "url": "https://it.wikipedia.org/wiki?curid=2849297", "title": "Lorenzo Pinna", "text": "Noto giornalista scientifico, ha partecipato alla realizzazione di numerosi programmi televisivi tra cui \"Quark\" e \"Superquark\", autore e coautore (insieme a Piero Angela) anche di libri di divulgazione scientifica, vincendo come divulgatore il \"Premio Europeo Cortina Ulisse\".\nOpere.\nCon Piero Angela:"}
{"id": "2849300", "revid": "287204", "url": "https://it.wikipedia.org/wiki?curid=2849300", "title": "Jerome Boateng", "text": ""}
{"id": "2849303", "revid": "287204", "url": "https://it.wikipedia.org/wiki?curid=2849303", "title": "Raul Garcia", "text": ""}
{"id": "2849304", "revid": "6923", "url": "https://it.wikipedia.org/wiki?curid=2849304", "title": "Vicious Cycle Software", "text": " \nVicious Cycle Software \u00e8 una societ\u00e0 statunitense che sviluppa, pubblica e distribuisce videogiochi, fondata nel 2000 da Wayne Harvey. Ha sede a Morrisville in Carolina del Nord."}
{"id": "2849306", "revid": "110157", "url": "https://it.wikipedia.org/wiki?curid=2849306", "title": "Modello di Hindmarsh-Rose", "text": "Il modello di Hindmarsh-Rose \u00e8 un modello del neurone volto principalmente a studiarne il comportamento dal punto di vista del potenziale di membrana. Esso \u00e8 rappresentato, in forma matematica, dal seguente sistema di tre equazioni differenziali ordinarie non lineari alle variabili adimensionali \"x(t)\", \"y(t)\" e \"z(t)\":\ndove:\nIl potenziale di membrana, che di solito assume un andamento \"spiking-bursting\" \u00e8 rappresentato dalla variabile \"x(t)\", mentre le altre due, \"y(t)\" e \"z(t)\", considerano il trasporto degli ioni attraverso i canali ionici. In particolare si tiene conto della velocit\u00e0 di trasporto degli ioni Na+ e K+, pi\u00f9 rapida, tramite la \"y(t)\" (detta \"spiking variable\"), mentre per gli altri ioni, il cui trasporto \u00e8 pi\u00f9 lento, si considera la variabile \"z(t)\" (detta \"bursting variable\").\nIl modello ha inoltre sei parametri: \"a\", \"b\", \"r\", \"s\", \"xR\" e \"I\". Di norma si fissano alcuni di essi utilizzandone gli altri come parametri di controllo, solitamente la \"I\", che rappresenta la corrente che entra nel neurone. Altri parametri di controllo utilizzati in letteratura sono \"a\", \"b\" (per i canali ionici rapidi) ed \"r\" (per i canali lenti). Solitamente si pongono \"s\" = 4 e \"xR\" = -8,5. Quando si vogliono fissare gli altri valori, si considerano \"a\" = 3 e \"b\" = 5, mentre \"r\" \u00e8 nell'ordine di 10-3 ed \"I\" varia fra -10 e 10.\nLa terza equazione di stato:\nconsente una grande variet\u00e0 di comportamenti dinamici del potenziale di membrana descritto dalla variabile x, e include il comportamento imprevedibile, cui ci si riferisce come dinamica caotica. Ci\u00f2 rende il modello di Hindmarsh-Rose relativamente semplice e fornisce una buona descrizione qualitativa dei molti modelli differenti che sono osservati empiricamente."}
{"id": "2849307", "revid": "287204", "url": "https://it.wikipedia.org/wiki?curid=2849307", "title": "US Open 1994", "text": "Lo US Open 1994 \u00e8 stata la 113\u00aa edizione dello US Open e quarta prova stagionale dello Slam per il 1994.Si \u00e8 disputato dal 29 agosto all'11 settembre 1994 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dallo statunitense Andre Agassi, che si \u00e8 imposto sul tedesco Michael Stich in 3 set col punteggio di 6\u20131, 7\u20136(5), 7\u20135. Il singolare femminile \u00e8 stato vinto dalla spagnola Arantxa S\u00e1nchez Vicario, che ha battuto in finale in 3 set la tedesca Steffi Graf.\nNel doppio maschile si sono imposti Paul Haarhuis e Jacco Eltingh.\nNel doppio femminile hanno trionfato Jana Novotn\u00e1 e Arantxa S\u00e1nchez Vicario. \nNel doppio misto la vittoria \u00e8 andata alla sudafricana Elna Reinach, in coppia con Patrick Galbraith.\nSeniors.\nSingolare maschile.\n Andre Agassi ha battuto in finale Michael Stich 6\u20131, 7\u20136(5), 7\u20135\nSingolare femminile.\n Arantxa S\u00e1nchez Vicario ha battuto in finale Steffi Graf 1\u20136, 7\u20136(3), 6\u20134\nDoppio maschile.\n Jacco Eltingh / Paul Haarhuis hanno battuto in finale Todd Woodbridge / Mark Woodforde 6\u20133, 7\u20136\nDoppio femminile.\n Jana Novotn\u00e1 / Arantxa S\u00e1nchez Vicario hanno battuto in finale Katerina Maleeva / Robin White 6\u20133, 6\u20133\nDoppio misto.\n Elna Reinach / Patrick Galbraith hanno battuto in finale Jana Novotn\u00e1 / Todd Woodbridge 6\u20132, 6\u20134\nJuniors.\nSingolare ragazzi.\n Sjeng Schalken ha battuto in finale Mehdi Tahiri 6\u20132, 7\u20136\nSingolare ragazze.\n Meilen Tu ha battuto in finale Martina Hingis 6\u20132, 6\u20134"}
{"id": "2849308", "revid": "297059", "url": "https://it.wikipedia.org/wiki?curid=2849308", "title": "Hubert de Burgh", "text": "Gli onori datigli da re Giovanni.\nHubert de Burgh nacque attorno al 1170 da Walter de Burgh feudatario del Norfolk di Burgh Castle ed era il fratello pi\u00f9 giovane di William de Burgh che accompagn\u00f2 Giovanni d'Inghilterra nella spedizione che fece in Irlanda nel 1195 e che pi\u00f9 tardi fu nominato Signore di Connaught.\nHubert aveva altri due fratelli, Geoffrey (1180circa-8 dicembre 1228) che divenne Vescovo di Ely nel 1225 e Thomas che divenne castellano di Norwich.\nDei primi anni della sua vita non si sa molto se non che entr\u00f2 alla corte di Giovanni con un incarico minore nel 1197 divenendo suo ciambellano l'anno seguente e continuando a mantenere lo stesso ruolo quando egli sal\u00ec al trono nel 1199.\nQuando era ancora giovane Hubert fece voto di liberare la Basilica del Santo Sepolcro e part\u00ec dunque per Gerusalemme prendendo parte alla Terza crociata che fin\u00ec nel 1192.\nSette anni dopo Giovanni sal\u00ec al trono succedendo al fratello Riccardo I d'Inghilterra e per Hubert iniziarono i successi, nel 1199 ricevette il feudo di Corfe e nel 1201 fu la volta di tre importanti castelli delle Marche gallesi: il Castello di Grosmont (a Grosmont), quello di quello di Skenfrith e il White Castle a Llantilio Crossenny.\nNel 1200 venne nominato Sceriffo per il Dorset e il Somerset a cui si aggiunse nel 1202 quello per il Berkshire e da ultimo per l'Herefordshire nel 1215, venne infine nominato castellano per il Castello di Launceston e quello di Wallingford.\nFra le altre cariche che detenne vi fu quella di conestabile per il Castello di Dover e sempre nel 1215 venne nominato Lord guardiano dei cinque porti, tuttavia la Prima guerra dei baroni, che scoppi\u00f2, quell'anno ritard\u00f2 probabilmente di qualche tempo l'ufficializzazione di queste ultime due nomine.\nLa guerra contro i francesi e contro i baroni.\nCirca un decennio prima, il 31 luglio 1202 Giovanni cattur\u00f2 ed imprigion\u00f2 il giovane nipote Arturo I di Bretagna, figlio di suo fratello Goffredo II di Bretagna, e lo imprigion\u00f2 presso Falaise dove venne affidato alla custodia di Hubert. L'anno dopo il giovane venne trasferito a Rouen dove mor\u00ec probabilmente in quello stesso anno, nel corso dei secoli ci si \u00e8 chiesto quale ruolo ebbe Hubert in questa vicenda e William Shakespeare nella sua opera Re Giovanni accetta la tradizione che vuole che Hubert si sia rifiutato di accecarlo dietro ordine diretto del re. Se e quale sia stato il suo contributo alla morte di Arturo \u00e8 comunque a tutt'oggi sconosciuto.\nIn ogni caso Giovanni nel 1203 non doveva essere scontento di lui se lo mise a capo del castello di Falaise, di quelli di Chinon e della Turenna, quest'ultima era una struttura chiave nella difesa della Loira e dopo che Falaise cadde in mano ai francesi Hubert resistette a Chinon mentre il resto dei possedimenti inglesi cadeva in mano nemica.\nChinon rimase sotto assedio per circa un anno e solo nel giugno del 1205 cadde, in quell'occasione Hubert rimase gravemente ferito mentre cercava di fuggire per evitare l'arresto. L'anno che egli pass\u00f2 cercando di mantenere la posizione e i due che pass\u00f2 in prigione presso i francesi gli fecero perdere molti degli incarichi e dei possedimenti che aveva iniziato ad accumulare, come abbiamo visto, questi furono comunque rimpiazzati da altri una volta che fu tornato libero.\nNegli anni seguenti Hubert rimase un servo fedele di Giovanni anche quando scoppi\u00f2, nel 1215, la Prima guerra dei baroni. La \"Magna Carta\" lo menziona fra coloro che consigliarono al re di firmarla ed egli fu uno dei due uomini che s'impegnarono a vederla messa in pratica. \u00c8 del giugno di quell'anno la sua nomina a Gran giustiziere e nei due anni seguenti oltre allo sceriffato dell'Herefordshire ebbe anche quelli del Surrey e del Kent oltre alla nomina di governatore per il castello di Canterbury.\nHubert gioc\u00f2 un ruolo importante nella difesa dell'Inghilterra contro l'invasione francese.\nFilippo II di Francia era intenzionato alla conquista di Dover. Le truppe guidate dal figlio, il principe francese Luigi (il futuro Luigi VIII) dopo aver conquistato il castello di Canterbury e quello di Rochester, trov\u00f2 al castello di Dover il 25 luglio 1216, Hubert con i suoi soldati.\nIl primo assedio cominci\u00f2 il 19 luglio e dur\u00f2 tre mesi si ottenne una tregua il 14 ottobre. Nel 1217, Eustachio il Monaco trasportava con la sua flotta le truppe francesi in Inghilterra a supporto del Principe Luigi, ma ebbe uno scontr\u00f2 con il conte Hubert e la sua flotta. La battaglia navale di Dover combattuta all'inizio del 1217 e la conseguente Battaglia di Sandwich portarono alla definitiva sconfitta di Filippo.\nQuesti successi non rimasero senza premio, nel 1216 Hubert divenne sceriffo per il Norfolk e il Suffolk e nel 1223 lo divenne per il Kent.\nIl difficile rapporto con Enrico III.\nNel 1216 Giovanni mor\u00ec lasciando il trono al figlio di nove anni Enrico III d'Inghilterra e la reggenza venne affidata a Guglielmo il Maresciallo che la mantenne fino alla morte avvenuta nel 1219, a quel punto pass\u00f2 nelle mani di Hubert che fin\u00ec per farsi parecchi nemici.\nEnrico raggiunse la maggiore et\u00e0 nel 1227 e nomin\u00f2 Hubert Signore del castello di Montgomery e cre\u00f2 per lui, per la quarta volta, il contado di Kent, egli era ancora una potenza a corte tanto che nel 1228 venne nominato Giustiziere a vita.\nNel 1232 i piani dei suoi nemici ebbero la meglio, Hubert venne privato di tutti gli incarichi ed imprigionato, l'anno seguente scapp\u00f2 dal castello di Devizes e si un\u00ec alla ribellione di Riccardo il Maresciallo, III conte di Pembroke, figlio del defunto Guglielmo. Una certa riconciliazione fra Enrico e Hubert avvenne nel 1234 per intercessione di Edmondo di Canterbury, Arcivescovo di Canterbury e nello stesso anno Hubert rassegn\u00f2 le dimissioni da giustiziere, bench\u00e9 non esercitasse nessun potere, di fatto, dal settembre 1232. L'intervento di un altro vescovo, William de Raley (morto agosto o settembre 1250) gli restitu\u00ec brevemente il titolo di conte che gli venne requisito nuovamente nel 1239. Tuttavia Hubert mantenne sempre una certa posizione grazie ai diversi castelli che rimasero sotto la sua custodia.\nNel 1236 sua figlia Margaret si spos\u00f2 con Riccardo di Clare, VI conte di Gloucester il quale, essendo all'epoca quattordicenne, era ancora sotto la custodia del re e il matrimonio era avvenuto senza il suo consenso. Hubert si offr\u00ec di pagare Enrico perch\u00e9 riconoscesse le nozze, ma fu inutile poich\u00e9 sua figlia mor\u00ec l'anno seguente.\nHubert mor\u00ec nel 1243 nel Surrey.\nLa carta e lo schermo.\nCome s'\u00e8 visto Hubert appare come personaggio nel Re Giovanni di William Shakespeare.\nSullo schermo \u00e8 apparso per la prima volta nel corto del 1899 \"King John\" dove \u00e8 interpretato da Franklyn McLeay. In seguito \u00e8 stato interpretato da Jonathan Adams (14 febbraio 1931-13 giugno 2005) nella serie della BBC \"The Devil's Crown\" del 1978 e da John Thaw in una riedizione, ancora della BBC, dell'opera shakeasperiana intitolata \"The Life and Death of King John\" del 1984."}
{"id": "2849313", "revid": "110157", "url": "https://it.wikipedia.org/wiki?curid=2849313", "title": "Campionato mondiale di pallavolo femminile 2014", "text": "Il campionato mondiale di pallavolo femminile 2014 si \u00e8 svolto dal 23 settembre al 12 ottobre 2014 a Bari, Milano, Modena, Roma, Trieste e Verona, in Italia: al torneo hanno partecipato ventiquattro squadre nazionali e la vittoria finale \u00e8 andata per la prima volta agli Stati Uniti.\nScelta della sede.\nSono state due le candidature per l'organizzazione del campionato mondiale 2014:\nNel dicembre 2009, durante il sorteggio dei gironi per il campionato mondiale 2010, la FIVB ha assegnato in via non ufficiale l'organizzazione della manifestazione alla candidatura dell'Italia: nel marzo 2010 l'assembla generale della FIVB, riunitasi a Punta Cana, ha reso ufficiale l'assegnazione.\nQualificazioni.\nAl torneo hanno partecipato: la nazionale del paese organizzatore, due nazionali africane, tutte qualificate tramite i gironi di qualificazione, sei nazionali nordamericane, tutte qualificate tramite i gironi di qualificazione, due nazionali sudamericane, una qualificata tramite il campionato continentale 2013 e una qualificata tramite i gironi di qualificazione, quattro nazionali asiatiche e oceaniane, tutte qualificate tramite i gironi di qualificazione, e nove nazionali europee, due qualificate tramite il campionato continentale 2013 e sette qualificate tramite i gironi di qualificazione.\nRegolamento.\nFormula.\nLe squadre hanno disputato una prima fase a gironi, con formula del girone all'italiana; al termine della prima fase le prime quattro classificate di ogni girone hanno acceduto alla seconda fase a gironi, con formula del girone all'italiana, conservando i risultati della prima fase ottenuti con le squadre qualificate alla seconda fase. Al termine della seconda fase le prime tre classificate di ogni girone hanno acceduto alla terza fase a gironi, con formula del girone all'italiana; al termine della terza fase le prime due classificate di ogni girone hanno acceduto alla fase finale strutturata in semifinali, finale per il terzo posto e finale.\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nPrima fase.\nI gironi sono stati sorteggiati il 10 marzo 2014 a Parma.\nPodio.\nCampione.\nStati Uniti(Primo titolo)\nSecondo posto.\nCina\nTerzo posto.\nBrasile"}
{"id": "2849315", "revid": "767487", "url": "https://it.wikipedia.org/wiki?curid=2849315", "title": "Lo strano dramma del dottor Molyneux", "text": "Lo strano dramma del dottor Molyneux (\"Dr\u00f4le de drame ou L'\u00e9trange aventure du Docteur Molyneux\") \u00e8 un film del 1937 diretto da Marcel Carn\u00e9, tratto dal romanzo \"His First Offence\" di J. Storer Clouston, adattato per il cinema da Jacques Pr\u00e9vert.\nDistribuzione.\nLa prima del film \u00e8 avvenuta il 20 ottobre 1937 al cinema Colis\u00e9e di Parigi.\nAccoglienza.\nAll'uscita, il film non fu un successo, malgrado il cast eccezionale, ma fu poi riscoperto a partire dal dopoguerra.\nCritica.\nIl \"Dizionario Mereghetti\" e il \"Dizionario Morandini\" utilizzano espressioni simili per definire il film: \u00abun perfetto gioco di paradossi condotto con gusto dell'assurdo e uno spirito anarcoide di fondo\u00bb che mescola efficacemente \u00abl'assurdo e la satira, il nonsense e lo scherzo\u00bb per l'uno, \u00abun cocktail perfetto di comicit\u00e0, senso dell'assurdo, paradosso\u00bb con \u00abun sottotesto anarchico e libertario, tipicamente prevertiano\u00bb per l'altro."}
{"id": "2849318", "revid": "1573940", "url": "https://it.wikipedia.org/wiki?curid=2849318", "title": "Wilfredo Pel\u00e1ez", "text": ""}
{"id": "2849320", "revid": "300067", "url": "https://it.wikipedia.org/wiki?curid=2849320", "title": "Wilfredo Pel\u00e1ez Esmite", "text": ""}
{"id": "2849321", "revid": "287204", "url": "https://it.wikipedia.org/wiki?curid=2849321", "title": "Wilfredo Pelaez", "text": ""}
{"id": "2849327", "revid": "287204", "url": "https://it.wikipedia.org/wiki?curid=2849327", "title": "Wilfredo Pelaez Esmite", "text": ""}
{"id": "2849328", "revid": "767487", "url": "https://it.wikipedia.org/wiki?curid=2849328", "title": "Movimento politico", "text": "Un movimento politico \u00e8 un gruppo di individui che si pone come obiettivo quello di cambiare il sistema politico o promuovere determinati valori sociali all'interno del governo di un Paese. Il pensiero dei movimenti politici contrasta solitamente quello del sistema politico dominante, e appoggia le teorie dell'opportunit\u00e0 politica, secondo cui i movimenti di natura politica nascono da semplici circostanze, e la teoria della mobilitazione delle risorse, in base alla quale il successo di un movimento politico \u00e8 determinato dalla sua capacit\u00e0 di utilizzare le risorse a sua disposizione. Nonostante vi siano delle differenze fra i partiti e i movimenti politici, entrambi vogliono esercitare un particolare impatto sul governo, e alcuni partiti sono stati in origine dei movimenti politici. Se i partiti politici si focalizzano sulla risoluzione di diverse problematiche che vi sono all'interno di un Paese, i movimenti si pongono solitamente un singolo obiettivo."}
{"id": "2849330", "revid": "300067", "url": "https://it.wikipedia.org/wiki?curid=2849330", "title": "Tabar\u00e9 Borges", "text": ""}
{"id": "2849331", "revid": "300067", "url": "https://it.wikipedia.org/wiki?curid=2849331", "title": "Tabar\u00e9 Borges Gallareta", "text": ""}
{"id": "2849332", "revid": "287204", "url": "https://it.wikipedia.org/wiki?curid=2849332", "title": "Tabare Borges", "text": ""}
{"id": "2849333", "revid": "300067", "url": "https://it.wikipedia.org/wiki?curid=2849333", "title": "Tabare Borges Gallareta", "text": ""}
{"id": "2849337", "revid": "767487", "url": "https://it.wikipedia.org/wiki?curid=2849337", "title": "The Seven Pearls", "text": "The Seven Pearls \u00e8 un serial del 1917 diretto da Louis J. Gasnier e Donald MacKenzie. Gli interpreti principali erano Creighton Hale e Mollie King. Il soggetto era una storia scritta per lo schermo da Charles W. Goddard: il serial fu prodotto dalla Astra Film in quindici episodi di un rullo ciascuno per una durata complessiva di circa 153 minuti.\nTrama.\nIlma, una ragazza americana cresciuta in Turchia, arriva a New York per recuperare sette perle rubate al sultano. Se non riuscir\u00e0 a recuperarle, sar\u00e0 costretta a entrare nell'harem. In caso contrario, Mustapha Bey, suo padre adottivo, verr\u00e0 decapitato. Ilma, che viene aiutata nella sua impresa da Harry Drake, si trova a dover affrontare i malvagi Perry Mason e Stayne.\nProduzione.\nIl film fu prodotto dall'Astra Film.\nDistribuzione.\nDistribuito dalla Path\u00e9 Exchange, il serial usc\u00ec nelle sale cinematografiche statunitensi il 16 settembre 1917. Il film viene considerato perduto, tranne alcuni frammenti conservati negli archivi della Library of Congress (Public Archives of Canada/Dawson City collection)."}
{"id": "2849341", "revid": "21880", "url": "https://it.wikipedia.org/wiki?curid=2849341", "title": "Tritone (anfibi)", "text": ""}
{"id": "2849343", "revid": "183666", "url": "https://it.wikipedia.org/wiki?curid=2849343", "title": "Purgatorio - Canto primo", "text": "Il canto primo del \"Purgatorio\" di Dante Alighieri si svolge ai piedi della montagna del Purgatorio, sulla spiaggia; siamo nella notte tra il 9 e il 10 aprile 1300 (Pasqua), o secondo altri commentatori tra il 26 e il 27 marzo 1300.\nTemi e contenuti.\n\u00c8 il 10 aprile e Dante \u00e8 riempito di gioia da un'alba luminosa sulla spiaggia del Purgatorio: Dante e Virgilio sono usciti dall'Inferno. Dante, lasciatosi alle spalle il regno della perdizione, muove i suoi primi passi in quello della speranza. Il suo ingegno \u00e8 come una navicella che si appresta a seguire una rotta pi\u00f9 tranquilla, quella del \"secondo regno\" dove l'anima si purifica e diventa degna di contemplare Dio.\nLe Muse, e Calliope in particolare, sono invocate a sostenere il canto del poeta con la stessa perizia mostrata quando, sfidate a una gara di canto dalle Pieridi, furono vittoriose e punirono le sfidanti. \u00c8 evidente il richiamo a un esempio di superbia punita, del quale peccato Dante riconosce di essersi macchiato (un ulteriore esempio si trover\u00e0 nel proemio del Paradiso).\nL'aspetto dell'aria \u00e8 sereno, d'un colore di zaffiro orientale (viene citato appunto lo zaffiro perch\u00e9 secondo i lapidari lo zaffiro era la pietra che donava la libert\u00e0). Essendo mattino, il bel pianeta Venere, simbolo d'amore e di concordia tra gli uomini, splendeva nella plaga d'oriente, annunciatrice del Sole. Quattro stelle, simbolo delle virt\u00f9 cardinali (prudenza, giustizia, fortezza e temperanza), splendono nel cielo del Purgatorio e il poeta lamenta che esse non siano viste dagli uomini, se non \"dalla prima gente\", Adamo ed Eva, che furono cacciati dal Paradiso terrestre.\nAppare un uomo di aspetto venerando la cui sola vista suscita timore. Le stelle-virt\u00f9 ne illuminano il viso. Egli chiede severamente ai due poeti chi siano; li crede due dannati, poich\u00e9 essi sono giunti per una via inconsueta. Virgilio induce Dante ad assumere un atteggiamento di umile sottomissione. Dante \u00e8 un vivo, Virgilio ha avuto l'incarico di aiutarlo a sfuggire al male. Mezzo necessario \u00e8 sembrato fargli percorrere il mondo dei dannati. Di se stesso, Virgilio dice di non essere sotto la giurisdizione di Minosse; sua sede \u00e8 il Limbo. In quel luogo \u00e8 anche Marzia, la moglie di Catone, lo spirito apparso ai due poeti. \u00c8 in nome di Marzia che Virgilio chiede la benevolenza di Catone, ma l'inflessibilit\u00e0 morale di questi indica come sia vana una simile richiesta l\u00e0 dove unico volere da seguire \u00e8 quello di Dio: egli nel Purgatorio \u00e8 figura della libert\u00e0 dal peccato, mentre in Terra egli \u00e8 figura del rispetto della legge.\nSe dunque, il viaggio di Dante \u00e8 stato voluto da Dio, Catone obbedir\u00e0 a questo volere, non si lascer\u00e0 lusingare da un richiamo terreno, dalla memoria pur dolce di donna cui fu affettuosamente legato. Catone ordina a Virgilio di sottoporre Dante a un rito: lo cinger\u00e0 con un giunco, gli toglier\u00e0 dal viso le tracce del passaggio nell'inferno.\nI giunchi crescono sulla riva dell'isola del Purgatorio. Simbolo dell'umilt\u00e0 che si piega al volere divino, essi sono senza nodi e assecondano con il loro moto quello delle onde che l'incurvano. Catone sparisce; i due poeti discendono lungo la spiaggia.\nL'alba, con la sua luce, vince ormai le tenebre. Sul terreno cresce dell'erba, bagnata dalla rugiada notturna. Virgilio appoggia le palme aperte sull'erba bagnata, poi le passa sulle guance di Dante. Le tracce dell'inferno vengono cancellate. I due poeti procedono. Virgilio compie il rito obbedendo all'ordine avuto da Catone, e cinge Dante con un giunco.\nImmediatamente, nel luogo lasciato vuoto dal giunco, un altro rinasce ad indicare come l'umilt\u00e0 crei umilt\u00e0 e sia inesauribile.\nAnalisi.\nFin dai primi versi \u00e8 evidente l'accento posto da Dante sulla novit\u00e0 e diversit\u00e0 del Purgatorio rispetto all'Inferno. Il cielo, il mare contrapposti all'aria buia e opprimente; l'evolversi della luce - dal buio stellato all'alba - che indica il passare del tempo (mentre l'assenza di tempo, ovvero l'eternit\u00e0 dell'inferno, \u00e8 pi\u00f9 volte sottolineata, a partire dall'incipit del canto terzo); il ruolo di Dante che da osservatore partecipe ed anche critico diventa egli stesso penitente in cammino (come le anime che incontrer\u00e0) e quindi deve disporsi con umilt\u00e0 alla purificazione; la certezza che questa purificazione sar\u00e0 la conquista della vera libert\u00e0, ovvero la libert\u00e0 dal peccato: questi i temi sviluppati nel canto.\nCome \u00e8 avvenuto gi\u00e0 nell'\"Inferno\" anche questa volta il I canto, insieme al II, non corrisponde immediatamente all'inizio del nuovo viaggio, ma rappresenta il preludio all'intera cantica del \"Purgatorio\" e perci\u00f2 ne anticipa molte caratteristiche, sia nei contenuti che nel tono poetico. A segnare continuit\u00e0 con l'\"Inferno\" ritornano la proposizione dell'argomento, l'invocazione alle Muse, l'indicazione dell'ora, l'improvviso apparire di Catone, che ricorda l'altrettanto improvvisa comparsa di Virgilio, le allegorie legate alla natura, alle stelle, a Catone stesso, che corrispondono a quelle della selva, delle fiere, del veltro. Ma, accanto a questi elementi ricorrenti, ne compaiono alcuni del tutto nuovi: la dolcezza delle immagini e del linguaggio, i temi dell'amore e della libert\u00e0, che corrispondono alla ritrovata pace del cuore. Accanto, per\u00f2, a questi elementi, che caratterizzano la nuova situazione poetica della cantica, si distingue nel I canto un tema particolare: quello della resurrezione, che si traduce in forme diverse nelle tre macrosequenze del racconto: la descrizione del paesaggio, la rappresentazione di Catone, il rito finale di purificazione.\nSul piano del racconto, l'ascesa dalla chiusa voragine infernale alla superficie della terra comporta il recupero della visione del mondo naturale, che si attua, per\u00f2, non in modo violento, in un passaggio improvviso dal buio totale allo sfolgorio di una luce meridiana, ma in un trapasso smorzato, in quanto la luminosit\u00e0 indefinita e diffusa dell'alba crea un'atmosfera dolce di accoglienza e di attesa. Il paesaggio nel quale il pellegrino si trova \u00e8 un paesaggio vero, anche se il poeta non indugia a descriverlo realisticamente. I riferimenti al cielo, al mare, alla spiaggia riconducono ad un'isola reale, ma il significato profondo di ogni immagine \u00e8 legato al suo valore simbolico, cio\u00e8 alla rinascita dello spirito, che recupera l'innocenza: il cielo, le quattro stelle, il preannuncio del Sole rappresentano uno spazio nel quale sulla legge naturale si accende la luce rigeneratrice della Grazia. Anche la dimensione temporale conferma lo stesso tema: quello che sta annunciandosi all'orizzonte \u00e8 il giorno di Pasqua, la Risurrezione di Cristo, e ci\u00f2 induce alla dolcezza e alla speranza, ma l'approdo alla spiaggia che cinge la montagna del Purgatorio non \u00e8 il raggiungimento di una meta, bens\u00ec l'inizio di un cammino penitenziale. L'uomo non \u00e8 pi\u00f9 come Adamo, deve faticosamente recuperare il giardino perduto. La ritrovata pace del cuore si vena di malinconia sorretta dalla speranza. D'altra parte, tutti i valori simbolici sono assorbiti dall'atmosfera poetica del racconto, che si svolge in un silenzio raccolto, corrispondente alla trepida attesa del protagonista.\nAccanto alle consuete figure di Dante e Virgilio compare un personaggio caratterizzato da dignit\u00e0 e austerit\u00e0: \u00e8 Marco Porcio Catone Uticense, che ha qui la funzione di \"guardiano\", tant'\u00e8 vero che interviene con tono risentito quando vede i due pellegrini e chiede se \"le leggi d'abisso\" sono state infrante. La risposta di Virgilio tratteggia brevemente la condizione di Dante, e mette in evidenza il legame tra Questo e Catone: entrambi in cerca di libert\u00e0 (\"Libert\u00e0 va cercando, ch'\u00e8 s\u00ec cara / come sa chi per lei vita rifiuta\", 71-72). Catone si diede la morte, eppure si trova in Purgatorio (ricordiamo che Dante raffigura i suicidi nell'Inferno, fra i violenti contro se stessi). Si apre perci\u00f2 un problema di interpretazione di non poco spessore.\nAnche la figura di Catone Uticense, il severo custode del Purgatorio, \u00e8, nel suo sostanziale ruolo di aiutante, collegata al tema della resurrezione. Anche in lui, come nel paesaggio, realt\u00e0 e simbolo si fondono: egli \u00e8 un personaggio storico, ma in quanto martire della libert\u00e0, rappresenta simbolicamente la rinuncia dell'anima al peccato in vista del recupero della libert\u00e0 totale. Egli non \u00e8 un eroe politico e nemmeno un santo: possiede sapienza e virt\u00f9 naturali, ma non la Grazia. Richiama perci\u00f2 la figura di Adamo e preannuncia l'uomo come sar\u00e0 sulla cima del Purgatorio. Egli \u00e8 magnanimo pi\u00f9 di Farinata, in quanto inserito nel disegno di Dio. Col suo sacrificio rimanda a quello di Cristo e, quindi, alla possibilit\u00e0 della resurrezione. Perci\u00f2 ricorda, insieme alla figura del saggio antico, quella del patriarca biblico. In lui non ci pu\u00f2 essere rimpianto per la vita terrena anche quando essa assume il volto dolce e puro della moglie Marzia. La sua libert\u00e0 consiste nel volere il bene e comprende anche l'affrancamento da ogni passione e da ogni affetto esclusivamente mondano. La sua funzione di custode lo pone ancora nella condizione dell'esilio: sar\u00e0 salvo solo nell'ultimo giorno. Ma attraverso di lui, che costituisce un \"exemplum\", coloro che approdano alle sue grotte scoprono nel Purgatorio il regno della libert\u00e0. In questo senso Catone integra e supera il ruolo di Virgilio, in quanto in lui la virt\u00f9 stoica pagana si integra (simbolicamente) con la verit\u00e0 della rivelazione cristiana.\nLa letteratura latina gi\u00e0 dal I secolo a.C. presenta Catone come esempio di virt\u00f9; il suicidio suscita per\u00f2 fra i pensatori cristiani un giudizio negativo (ad esempio in Sant'Agostino).\nErich Auerbach scrive: \u00abCatone \u00e8 una \"figura\", o piuttosto era tale il Catone terreno, che a Utica rinunci\u00f2 alla vita per la libert\u00e0, e il Catone che qui appare nel Purgatorio \u00e8 la figura svelata o adempiuta, la verit\u00e0 di quell'avvenimento figurale. Infatti la libert\u00e0 politica e terrena per cui \u00e8 morto era soltanto \"umbra futurorum\": una prefigurazione di quella libert\u00e0 cristiana che ora egli \u00e8 chiamato a custodire e in vista della quale anche qui egli resiste ad ogni tentazione terrena; di quella libert\u00e0 cristiana da ogni cattivo impulso che porta all'autentico dominio su se stesso, appunto quella libert\u00e0 per raggiungere la quale Dante \u00e8 cinto del giunco dell'umilt\u00e0, finch\u00e9 la conquister\u00e0 realmente sulla sommit\u00e0 della montagna e sar\u00e0 coronato signore di se stesso da Virgilio.\u00bb\nNella conclusione del canto, lasciato Catone, Dante e Virgilio procedono soli in silenzio lungo la spiaggia: tornano cos\u00ec i temi del paesaggio e del cammino con i quali il canto si era aperto. Ma adesso il rapporto con la natura acquista un valore ancor pi\u00f9 squisitamente religioso, attraverso il compimento del rito che Catone aveva prescritto. Dante si purifica il volto con la rugiada e si cinge la vita con un \"giunco schietto\". Fino dall'arrivo alla spiaggia il canto \u00e8 pieno di atti simbolici, che si rifanno a riti e cerimonie liturgiche: il volgersi a destra, il contemplare le stelle, l'indicare l'ora...; ci\u00f2 significa che Dante, attraverso rituali che alludono alla confessione, si reintegra nella natura primitiva e riconquista il senso della comunit\u00e0 (di qui nasceranno i numerosi scontri con gli amici della giovinezza). Essenziale, per questo, all'avvio della resurrezione spirituale, \u00e8 il rito di purificazione e di umilt\u00e0. La sacralit\u00e0 della cerimonia conferisce a Dante una magnanimit\u00e0 che lo rende superiore al modello di eroe rappresentato da Farinata degli Uberti, aprendogli un ben diverso destino. Di questa umilt\u00e0, cio\u00e8 del risorgere di una coscienza pura, \u00e8 segno il costante, ininterrotto silenzio del poeta-protagonista, il quale, proprio per la sua religiosa concentrazione, \u00e8 al centro del canto: di lui, della salvezza sua e di ogni altro uomo, di cui egli \u00e8 figura, parlano Virgilio e Catone, richiamando su di lui l'attenzione del lettore."}
{"id": "2849344", "revid": "1573940", "url": "https://it.wikipedia.org/wiki?curid=2849344", "title": "Chiesa di Sant'Eugenio (Cerveteri)", "text": "La chiesa di sant'Eugenio Vescovo sorge in piazza Eugenio Tisserant, nel borgo I Terzi, a Cerveteri. \u00c8 di recente costruzione, con facciata a capanna e interno a tre navate. Presenta un campanile a tre campane, due a distesa e una fissa, sopra l'orologio."}
{"id": "2849349", "revid": "1856513", "url": "https://it.wikipedia.org/wiki?curid=2849349", "title": "Royal Air Maroc Express", "text": "Royal Air Maroc Express \u00e8 una compagnia aerea marocchina, filiale di Royal Air Maroc creata per effettuare voli interni."}
{"id": "2849351", "revid": "454223", "url": "https://it.wikipedia.org/wiki?curid=2849351", "title": "Eugenio Tisserant", "text": ""}
{"id": "2849364", "revid": "67105", "url": "https://it.wikipedia.org/wiki?curid=2849364", "title": "Beta Scorpii", "text": ""}
{"id": "2849365", "revid": "67105", "url": "https://it.wikipedia.org/wiki?curid=2849365", "title": "Nu Scorpii", "text": ""}
{"id": "2849366", "revid": "51659", "url": "https://it.wikipedia.org/wiki?curid=2849366", "title": "Hip 109720", "text": ""}
{"id": "2849369", "revid": "1543377", "url": "https://it.wikipedia.org/wiki?curid=2849369", "title": "Tirreno-Adriatico 2010", "text": "La Tirreno-Adriatico 2010, quarantacinquesima edizione della corsa, si \u00e8 svolta in sette tappe dal 10 al 16 marzo 2010 e ha affrontato un percorso totale di 1229\u00a0km con partenza da Livorno e arrivo a San Benedetto del Tronto. Il corridore italiano Stefano Garzelli, della squadra Acqua &amp; Sapone, si \u00e8 imposto in 30.51'26\".\nSquadre e corridori partecipanti.\nAl via si sono presentate ventidue squadre ciclistiche, delle quali sedici rientrano nei \"Pro Teams\", Footon-Servetto e il Team RadioShack ne sono state escluse. Le altre sei squadre rientrano nella fascia \"UCI Professional Continental Team\".\nEvoluzione delle classifiche.\nIn questa edizione 2010, quattro differenti maglie vengono assegnate. Per la classifica generale, calcolata sommando il tempo alla fine di ogni frazione di ogni singolo ciclista ed assegnando dei bonus per i primi tre che tagliano i traguardi intermedi e quello finale (rispettivamente 3, 2 e un secondo e 10, 6 e 4 secondi), il leader riceve una maglia azzurra.\nOltre a questa, vi \u00e8 una classifica individuale a punti, che assegna una maglia ciclamino. In tale classifica, i primi quattro ciclisti a transitare sui traguardi intermedi e i primi dieci su quello finale, acquisiscono dei punti: nel primo caso, i traguardi intermedi, ottengono rispettivamente 5, 3, 2 e 1 punto mentre nel secondo caso, rispettivamente 12, 10, 8, 6, 5, 4, 3, 2 e 1 punto. In caso di pari merito si tiene conto del numero delle vittorie di tappa, dei traguardi intermedi e della classifica generale.\nVi \u00e8 anche una classifica della montagna che assegna una maglia verde. In questa graduatoria, i punti vengono assegnati ai primi quattro ciclisti che transitano sulla cima di alcune ascese designate come Gran Premi della Montagna. Diversamente dalla maggior parte delle gare ciclistiche, non vi \u00e8 una categorizzazione delle salite ed ognuna assegna gli stessi punti: rispettivamente 5, 3, 2 e 1 punto.\nLa quarta maglia, la maglia bianca, contraddistingue la classifica dei giovani. Viene calcolata secondo lo stesso principio della generale, ma considera solo ciclisti nati dopo il 1\u00ba gennaio 1985.\nVisto che le regole UCI limitano il numero di maglie assegnate a quattro, le precedenti sono le uniche magli assegnate ai ciclisti ed indossate durante le tappe. Oltre alle precedenti viene calcolata anche una classifica a squadre, calcolata sommando i tempi dei migliori tre corridori di ogni squadra al termine di ogni singola tappa."}
{"id": "2849371", "revid": "767487", "url": "https://it.wikipedia.org/wiki?curid=2849371", "title": "Allan Murnane", "text": "Nella sua carriera, prese parte negli anni dieci a numerosi serial cinematografici, lavorando per i fratelli Leopold e Theodore Wharton che avevano fondato ad Ithaca una propria casa di produzione, la Wharton Studios."}
{"id": "2849377", "revid": "71433", "url": "https://it.wikipedia.org/wiki?curid=2849377", "title": "Humpday", "text": ""}
{"id": "2849382", "revid": "767487", "url": "https://it.wikipedia.org/wiki?curid=2849382", "title": "The Stain", "text": "The Stain \u00e8 un film muto del 1914 diretto da Frank Powell con Edward Jos\u00e9, Thurlow Bergen, Virginia Pearson. Theda Bara \u00e8 qui, al suo debutto, apparendo con il nome Theodosia Goodman.\nProduzione.\nProdotto dalla Path\u00e9 Fr\u00e8res, il film venne girato a Long Island.\nDistribuzione.\nIl film venne distribuito dalla Eclectic Film Company che lo fece uscire nelle sale statunitensi il 17 luglio 1914. Per molti anni, il film fu considerato perduto. Nel 1990, una copia del film \u00e8 stata scoperta in Australia. Copia della pellicola \u00e8 ora conservata negli archivi del George Eastman Museum."}
{"id": "2849389", "revid": "15756", "url": "https://it.wikipedia.org/wiki?curid=2849389", "title": "Pi Scorpii", "text": "Pi Scorpii ( \u03c0 Sco / \u03c0 Scorpii) \u00e8 un sistema stellare, composto da tre componenti, della costellazione dello Scorpione. Nonostante appaia abbastanza luminosa, \u00e8 solo la decima stella in ordine di luminosit\u00e0 all'interno della costellazione. Ci\u00f2 \u00e8 dovuto alla ricchezza di stelle con magnitudine apparente inferiore a 3 che lo Scorpione pu\u00f2 vantare. Pi Scorpii ha anche un nome proprio (\"Vrischika\"), che tuttavia viene raramente usato.\nOsservazione.\nPi Scorpii \u00e8 una delle tre stelle luminose, comprese fra la magnitudine 2 e quella 3, che formano un arco che si stende da nord a sud nella parte nord ovest della costellazione dello Scorpione. Partendo da nord si possono osservare Graffias, Dschubba e infine Pi Scorpii, essendo quest'ultima la pi\u00f9 debole delle tre. Pur brillando alla magnitudine di 2,89 \u00e8 superata nella costellazione, che vanta il maggior numero di stelle sotto magnitudine 3, oltre che da Graffias e Dschubba, da altre sei stelle, fra cui Antares (\u03b1 Scorpii), Shaula (\u03bb Scorpii) e Sargas (\u03b8 Scorpii).\nEssendo posta 26\u00b0 sotto l'equatore celeste, Pi Scorpii \u00e8 una stella dell'emisfero australe. Le sue possibilit\u00e0 di osservazione nell'emisfero boreale sono tuttavia abbastanza ampie. Essa \u00e8 infatti osservabile fino al 64\u00ba parallelo N, cio\u00e8 fino a quasi al circolo polare artico. Restano escluse solo buona parte della Groenlandia, le regioni pi\u00f9 settentrionali del Canada e della Russia, oltre che l'Islanda e parte della Svezia e della Norvegia. D'altra parte questa stessa declinazione comporta che essa sia circumpolare solo pi\u00f9 a sud del 64\u00ba parallelo S, cio\u00e8 solo nelle regioni del continente antartico.\nI mesi migliori per la sua osservazione sono quelli che corrispondono all'estate boreale, da maggio ad agosto.\nAmbiente galattico.\nPi Scorpii fa parte, come molte stelle brillanti della costellazione dello Scorpione, dell'associazione stellare Scorpius-Centaurus, l'associazione OB pi\u00f9 vicina alla Terra. Questa associazione \u00e8 molto estesa, essendo formata da forse 1.200 stelle con masse pari o superiori alle 15 M\u2609. Esse si sono formate in un tempo compreso fra i 5 e i 17-22 milioni di anni. Le stelle pi\u00f9 massicce dell'associazione sono probabilmente gi\u00e0 esplose in supernovae, che hanno dato origine ad ulteriori fenomeni di formazione stellare.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". Pi Scorpii fa parte del primo di questi sottogruppi, noto anche come Associazione di Antares, sebbene non sia chiaro se Antares faccia parte del sottogruppo o meno. L'associazione Scorpione superiore, che comprende le stelle poste in corrispondenza della testa dello Scorpione, \u00e8 il sottogruppo pi\u00f9 giovane dei tre, avente una et\u00e0 di circa 5 milioni di anni. La distanza media del sottogruppo dalla Terra \u00e8 circa 400-500 anni luce. Pi Scorpii, in particolare, dista da noi circa 459 \u00b1 54 anni luce.\nCaratteristiche.\nSistema.\nUn telescopio di medie dimensioni \u00e8 in grado di separare due delle tre componenti di Pi Scorpii. Esse hanno una luminosit\u00e0 molto diversa fra loro: la principale appare come una brillante stella azzurra di magnitudine 2,89, mentre la secondaria \u00e8 una debole stella arancione di magnitudine apparente 12,2. Le due componenti distano fra loro 50 secondi d'arco. La principale \u00e8 stata chiamata \"Pi Scorpii A\", la secondaria \"Pi Scorpii B\".\nPi Scorpii A.\nPi Scorpii A \u00e8 a sua volta una binaria spettroscopica formata da una componente pi\u00f9 massiccia di classe spettrale B1V e un'altra componente meno massiccia di classe spettrale B2V. Bench\u00e9 la duplicit\u00e0 di Pi Scorpii A sia conosciuta fin dal 1899, lo studio di questo sistema si \u00e8 rivelato particolarmente difficile a causa dell'estrema vicinanza delle due componenti e della somiglianza del loro spettro.\nIn effetti, fin dal 1902 \u00e8 stato stabilito che il periodo dell'orbita delle due componenti l'una intorno all'altra \u00e8 di appena 1,57 giorni, segno che le componenti sono rimarcabilmente poco distanziate. Si calcola che esse siano distanziate di appena 15 R\u2299. Poich\u00e9 i raggi delle due stelle sono stimati essere rispettivamente 4 e 5 R\u2299, la distanza fra le due superfici stellari \u00e8 di soli 6 R\u2299, cio\u00e8 circa 4,2 milioni di km. Le due componenti, orbitando le une intorno alle altre, si eclissano a vicenda, sicch\u00e9 Pi Scorpii varia la propria luminosit\u00e0 dalla magnitudine +2.87 alla +2.92. Per questa ragione Pi Scorpii A viene definita come una variabile di tipo Beta Lyrae. Queste variabili sono stelle doppie di grande massa, molto vicine fra di loro. Solitamente la loro vicinanza \u00e8 tale che la forma delle due stelle \u00e8 drasticamente distorta dalla reciproca forza di gravit\u00e0: hanno una forma ellittica e c'\u00e8 una grande quantit\u00e0 di materia che fluisce da una componente all'altra.\nNon esiste alcuna stima delle temperature superficiali delle due stelle, ma dalla loro classe spettrale e dalla loro luminosit\u00e0 apparente si pu\u00f2 presumere che la superficie della primaria abbia una temperatura di 25.000 K e quella della secondaria 21.000 K, il che conferisce ad entrambe un colore azzurro-blu. Se questi valori sono corretti, da essi e dai raggi presunti si pu\u00f2 inferire che la primaria abbia una luminosit\u00e0 10.000 volte maggiore di quella del Sole, mentre la secondaria sia 3.000 volte pi\u00f9 luminosa della nostra stella. Le masse delle due componenti di Pi Scorpii A sono stimate essere rispettivamente 11 e 9 M\u2299 .\nCome spesso accade in caso di astri cos\u00ec vicini, la rotazione delle due componenti \u00e8 sincronica in modo che esse si diano sempre la stessa faccia: in particolare la principale ruoterebbe all'equatore alla velocit\u00e0 di 161\u00a0km/s, mentre la componente meno massiccia ruoterebbe a 129\u00a0km/s. Se cos\u00ec fosse, le due stelle completerebbero una rotazione in 1,8 giorni. Questo valore \u00e8 in discreto accordo con il periodo orbitale calcolato di 1,57 giorni.\nL'orbita, inclinata di 42\u00b0 rispetto alla nostra visuale, \u00e8 probabilmente circolare, cio\u00e8 priva di eccentricit\u00e0.\nPoich\u00e9 la massa limite oltre la quale le stelle, al termine della loro esistenza, esplodono in supernovae \u00e8 8-10 M\u2299, la componente pi\u00f9 massiccia di Pi Scorpii A, superando tale limite, dovrebbe avere questo destino, mentre quella meno massiccia ha un destino incerto, potendo esplodere anch'essa in una supernova oppure diventare una . Tuttavia le fasi finali dell'esistenza delle due componenti di Pi Scorpii A saranno con tutta probabilit\u00e0 pesantemente influenzate dalla loro notevole vicinanza. Poich\u00e9 pi\u00f9 una stella \u00e8 massiccia, meno \u00e8 il tempo che essa trascorrer\u00e0 all'interno della sequenza principale, la principale di Pi Scorpii A ne uscir\u00e0 per prima e si avvier\u00e0 a diventare una supergigante. Tuttavia in questo processo di evoluzione, essa aumenter\u00e0 il proprio raggio, superando il lobo di Roche, cio\u00e8 il limite oltre il quale i suoi strati esterni finiscono per cadere sull'altra stella. Ci\u00f2 produrr\u00e0 un trasferimento considerevole di materia da una stella all'altra, al punto che in tempi, su scala astronomica, abbastanza brevi (mezzo milione di anni), quella che \u00e8 attualmente la secondaria potrebbe diventare la stella pi\u00f9 massiccia della coppia. A questo punto, quella che \u00e8 attualmente la principale potrebbe non avere pi\u00f9 la massa sufficiente per esplodere in una supernova e potrebbe, invece, diventare una massiccia nana bianca. La quale, tuttavia, quando quella che \u00e8 attualmente la secondaria uscir\u00e0 dalla sequenza principale, potrebbe ricevere materia da essa per lo stesso processo per il quale ne ha ceduto a sua volta. Essa quindi potrebbe esplodere in una potente supernova di tipo Ia, tanto potente da distruggere la sua vicina compagna.\nPi Scorpii B.\nPi Scorpii B \u00e8 una stella di sequenza principale di classe spettrale K, con una massa inferiore a quella del Sole. Si trova a 8.000 UA da Pi Scorpii A (cio\u00e8 circa 1.200 miliardi di km) e compie intorno ad essa un'orbita ogni 160.000 anni.\nNebulosa.\nA Pi Scorpii \u00e8 associata un'estesa nebulosa a emissione e a riflessione, visibile sul suo lato meridionale e nota come Sh2-1. Riflettendo la luce proveniente da Pi Scorpii, essa assume un colore azzurro, come quello della stella eccitatrice. Osservazioni condotte sulla frequenza dell'ultravioletto, hanno permesso di individuare due regioni H I e due regioni H II. Le prime due consistono di due nubi di gas freddo (circa 80 K) e poco ionizzato. Le regioni H II invece sono quelle pi\u00f9 vicine a Pi Scorpii A. Una di queste regioni \u00e8 identificata con la sfera di Str\u00f6mgren, che circonda la stella e che ha un raggio calcolato in 1,8 pc. Si tratta di gas molto ionizzato e molto caldo (sebbene il valore calcolato di 19.000 K sembri troppo alto in quanto tali regioni presentano di solito temperature intorno ai 10.000 K). Questa regione sembra inoltre avere una densit\u00e0 molto disomogenea. L'altra regione H II appare invece maggiormente diffusa."}
{"id": "2849391", "revid": "30644220", "url": "https://it.wikipedia.org/wiki?curid=2849391", "title": "Case d'alta moda", "text": ""}
{"id": "2849392", "revid": "287204", "url": "https://it.wikipedia.org/wiki?curid=2849392", "title": "Cinque ipotesi sulla fine del mondo", "text": "Cinque ipotesi sulla fine del mondo \u00e8 un libro scritto da Lorenzo Pinna, con prefazione di Piero Angela. Scritto in stile divulgativo, il saggio analizza il modo in cui potrebbe estinguersi il genere umano e prende in esame cinque diverse ipotesi:\n1 il verificarsi di una pandemia\n2 l'incidente nucleare\n3 la collisione della Terra con un asteroide o con un altro oggetto spaziale\n4 una catastrofe ecologica di dimensioni planetarie e il collasso gravitazionale del Sole.. \nIl saggio \u00e8 stato tradotto in tedesco."}
{"id": "2849393", "revid": "30644232", "url": "https://it.wikipedia.org/wiki?curid=2849393", "title": "Casa d'alta moda", "text": ""}
{"id": "2849395", "revid": "729019", "url": "https://it.wikipedia.org/wiki?curid=2849395", "title": "Luigi Bolis (patriota)", "text": "Bergamasco di nascita visse a lungo a Figline Valdarno. Fu uno dei Mille di Garibaldi.\nVolontario risorgimentale.\nSeconda guerra di indipendenza italiana.\nDiciottenne, si arruolo' volontario nella 2\u00aa Compagnia del 3\u00ba Reggimento dei Cacciatori delle Alpi partecipando agli scontri di Seriate e alla Battaglia di Treponti; terminata la guerra ritorn\u00f2 a casa.\nSpedizione dei Mille.\nRaggiunto nella primavera del 1860 dalla notizia che Garibaldi raccoglieva volontari, fu tra i primi a raggiungere il raggruppamento in Liguria venendo assegnato all'ottava compagnia comandata da Angelo Bassini. Partecip\u00f2 a tutta la campagna siciliana, venendo promosso a sergente furiere a Palermo e quindi, per meriti acquisiti durante i combattimenti di Capua venne promosso a luogotenente il 23 ottobre 1860 con nomina personale di Garibaldi. Durante la battaglia del Volturno venne ferito alla mano destra da un colpo di baionetta. Alla fine della guerra e conseguentemente alla scioglimento dei corpo dei volontari, diede le dimissioni il 16 dicembre dal corpo ritornando a Bergamo, divenendo impiegato nell'Amministrazione delle Poste.\nSpedizione dell'Aspromonte.\nSaputo che Garibaldi si stava apprestando alla spedizione dell'Aspromonte, per liberare Roma, lasci\u00f2 l'impiego per parteciparvi. A seguito del suo insuccesso dovette rientrare a Bergamo ove si trov\u00f2 destituito per punizione del suo impiego pubblico; da qual tempo inizi\u00f2 un'attivit\u00e0 di commercio.\nReduce garibaldino.\nTrasferitosi a vivere con la sua numerosa famiglia (18 figli) a Figline Valdarno, facendo commercio di chincaglieria, si ritrov\u00f2 ad essere uno dei pi\u00f9 longevi tra i reduci garibaldini, venne nominato il 12 maggio 1910 cavaliere della Corona d'Italia, e ufficiale nel dicembre 1914. Partecip\u00f2 a manifestazioni e festeggiamenti di anniversari risorgimentali come quello del 1885 celebrante il venticinquennio della liberazione di Palermo, citt\u00e0 in cui ritorn\u00f2 l'11 maggio 1930 per i festeggiamenti del 70\u00ba della sua presa partecipandovi, assieme ad altri sei reduci garibaldini, al XVIII Congresso della Societ\u00e0 del Risorgimento.\nDivenne un simpatizzante del movimento fascista fin dalla sue prime origini, e il 28 dicembre 1924 il governo gli assegn\u00f2 la Commenda dell'Ordine della Corona d'Italia assieme a provvidenze che gli garantirono una tranquilla vecchiaia."}
{"id": "2849404", "revid": "1833487", "url": "https://it.wikipedia.org/wiki?curid=2849404", "title": "Arzona", "text": "Arzona \u00e8 la pi\u00f9 piccola frazione di Filandari (VV). Conta circa 550 abitanti, e dista 11\u00a0km dal capoluogo di provincia (Vibo Valentia).\nGeografia fisica.\nConfina con Pizzinni-Jonadi, Scaliti-Mileto, Filandari-Mesiano. Sorge in collina a circa 450 metri s.l.m., si trova in un territorio immerso nel verde, gli alberi pi\u00f9 diffusi sono: olivi, querce, aranci, limoni, mandarini, meli, fichi, viti.\nSociet\u00e0.\nLa seconda domenica di agosto si festeggia Maria SS. della Misericordia.\nEconomia.\nLe attivit\u00e0 economiche provengono per la maggior parte dall'edilizia, dall'artigianato e dall'agricoltura. L'albero pi\u00f9 importante e il pi\u00f9 diffuso \u00e8 l'ulivo, esistono diversi frantoi su tutto il territorio.\nSi coltiva granoturco, frumento, avena, patate e pomodori."}
{"id": "2849405", "revid": "785863", "url": "https://it.wikipedia.org/wiki?curid=2849405", "title": "Alfredo Adami", "text": "Biografia.\nAttivo nel teatro di rivista fin dal 1940, alla fine del decennio Adami inizia a girare i teatri con una compagnia da lui fondata. Rimane particolarmente attivo fino alla fine degli anni sessanta, distinguendosi come uno degli interpreti principali dell'ormai morente avanspettacolo ed esibendosi anche nei night club. Nel 1960 inizia inoltre una carriera ultraventennale composta da oltre cinquanta titoli tra film e fiction televisive, nei quali ricopre per\u00f2 solo ruoli di contorno o da generico. La maggior parte dei film da lui interpretati sono commedie, in particolare con protagonisti Franco e Ciccio (tra gli anni sessanta e settanta) e di genere commedia sexy all'italiana (tra gli anni settanta e ottanta). All'inizio degli anni ottanta interpreta il bidello Alfonso nei primi due film della trilogia di Pierino, dove viene accreditato come Vulsinio Adami. Questo \u00e8 uno degli ultimi ruoli dell'attore, che nel 1982 termina la propria carriera.\nDoppiatori italiani.\nIn alcune delle sue apparizioni cinematografiche, Adami \u00e8 stato doppiato. In particolare da: "}
{"id": "2849409", "revid": "339392", "url": "https://it.wikipedia.org/wiki?curid=2849409", "title": "Combinazione proteica", "text": ""}
{"id": "2849438", "revid": "125818476", "url": "https://it.wikipedia.org/wiki?curid=2849438", "title": "Biancaneve nella foresta nera", "text": "Biancaneve nella foresta nera (\"Snow White: A Tale of Terror\") \u00e8 un film trasmesso per la prima volta via cavo nel 1997, liberamente tratto dalla fiaba \"Biancaneve\" dei fratelli Grimm.\nTrama.\nLa giovane Lilliana Hoffman, affettuosamente chiamata Lilly dal padre, il ricco Lord Friedrich Hoffman, \u00e8 una fanciulla dalla grande bellezza, intrappolata nel mondo dorato ed opulento nel quale \u00e8 nata. Lilliana non ha pi\u00f9 la madre, morta durante il parto, ed era ancora una bambina quando Lord Hoffman aveva deciso di riprendere moglie. La nuova sposa, la bella Lady Claudia, era cos\u00ec entrata a far parte della famiglia, senza riuscire per\u00f2 a creare un pacifico rapporto con Lilly, la sua figliastra, che l'aveva sempre respinta nonostante i suoi tentativi di costruire un rapporto pacifico. Con il tempo le piccole rivalit\u00e0 tra le due si trasformano in un odio profondo quando Lady Claudia perde il figlio che per anni aveva desiderato. In aggiunta allo shock provato per la nascita del neonato morto, la donna vede alimentato il suo rancore dal misterioso specchio che ha nella sua stanza che, come da un altro mondo, la consola aizzandola contro la sua figliastra Lilly.\nConvinta che Lilly sia la responsabile del suo dolore e per vendicarsi del rigetto nei suoi confronti, Lady Claudia scatena su di lei tutta la sua furia, obbligandola a fuggire nel bosco per salvarsi la vita e a non far pi\u00f9 ritorno a casa. Lilliana trova rifugio in una chiesa diroccata, nel folto della foresta oscura, insieme ad uno strano gruppo di minatori, che inizialmente non l'accettano e, anzi, pensano di usarla come ostaggio per un riscatto. Lady Claudia, intanto, grazie al misterioso specchio, scopre che Lilly non \u00e8 morta come il fratello, incaricato di ucciderla, le aveva fatto credere e comincia una lunga lotta per eliminarla, ricorrendo alle arti magiche che lo specchio le ha indicato.\nDopo vari tentativi, nei quali rimangono coinvolti i nuovi amici di Lilly, la sua diabolica matrigna, Claudia, trasformata in una vecchia strega, fa piombare in catalessi l'odiata figliastra rivale, Lilly, con una mela avvelenata e si prepara a ridare vita al suo bambino con il sacrificio del padre, Lord Hoffman. Lilli, creduta morta, viene preparata per essere sepolta. Quando il dottor Peter getta il primo pezzo di terra sulla bara di Lilly, Will, il minatore che si \u00e8 innamorato di lei, si accorge che Lilly ha aperto gli occhi e preso dalla rabbia si getta sulla bara e la apre. Prende in braccio Lilly e incomincia a dirle \"respira, respira...\", come per magia Lilly riesce a rigettare il pezzetto di mela che le era rimasto in gola. Viva e determinata, fa ritorno al castello con Will per salvare il padre dalle crudeli grinfie della matrigna, e affrontarla una volta per tutte. Dopo uno scontro nel quale Claudia sembra prevalere, Lilliana riesce a distruggere lo specchio e, con lui, Claudia, la sua diabolica matrigna. Salvato suo padre, per lei e Will inizia una nuova vita.\nProduzione.\nil film \u00e8 stato girato tra i paesaggi della Boemia e di Praga per suggerire quelle atmosfere da romanticismo tedesco tipiche della raccolta di fiabe \"Kinder- und Hausm\u00e4rchen\" dei fratelli Grimm, riprendendo inoltre i temi dell'immaginario gotico dell'Ottocento. Si stima che il budget speso ammonti fra i 26 e i 30 milioni di dollari.\nDistribuzione.\nPresentato per la prima volta dalla rete televisiva Showtime, il film \u00e8 stato successivamente distribuito sia in VHS che in DVD. Nel 2020 l'opera \u00e8 stata pubblicata per la prima volta nel formato Blu Ray.\nAccoglienza.\nSull'aggregatore Rotten Tomatoes il film riceve il 5/50% delle recensioni professionali positive con un voto medio di 6 su 10 basato su 11 critiche, mentre \u00e8 stato completamente stroncato dalla critica italiana. L'opera ha ricevuto 3 nomination ai Premi Emmy; migliori costumi, miglior trucco e attrice in un film o miniserie per Sigourney Weaver,"}
{"id": "2849445", "revid": "287204", "url": "https://it.wikipedia.org/wiki?curid=2849445", "title": "Gino Barbieri", "text": "Biografia.\nSi forma all'Accademia di belle arti di Firenze dove \u00e8 stato allievo di De Carolis, con cui collabora all'esecuzione degli affreschi del Palazzo del Podest\u00e0 di Bologna.Accanto all'attivit\u00e0 di pittura, si dedica anche all'illustrazione e soprattutto all'incisione (xilografia e acquaforte).\nAgli esordi il suo primo stile pittorico \u00e8 vicino al naturalismo ottocentesco e alla pittura di \"macchia\". Pi\u00f9 tardi arriva a fondere il naturalismo con il simbolismo e la sua tecnica si avvicina al divisionismo.\nNel primo decennio del XX secolo collabora alla nuova rivista L'Eroica; se ne allontana in occasione della \"Secessione degli xilografi\".\nNel 1914 espone alla Biennale di Venezia nella sala dedicata alla xilografia e a Lipsia all'Esposizione del libro e dell'Arte Grafica.\nIllustra anche le edizioni di opere di Pascoli e di D'Annunzio, che aveva conosciuto a Venezia dove era soldato durante la prima guerra mondiale, e del quale esegue un ritratto a xilografia.Nei mesi antecedenti all'entrata in guerra dell'Italia nel maggio del 1915, il clima patriottico e nazionalista che si poteva respirare negli ambienti della borghesia fiorentina di quel periodo coinvolse anche Gino Barbieri che, quindi, si pone su posizioni interventiste per poi partire volontario.\nNel settembre del 1915 \u00e8 inviato a Malamocco, successivamente giunge al Lido di Venezia per poi essere assegnato al 77\u00ba Reggimento fanteria \"Lupi di Toscana\" della Brigata Toscana e raggiunge il fronte dell'Isonzo. Qui l'artista realizza importanti xilografie cambiando stile rispetto a quello che aveva fatto fino a quel momento.\nTenente, cadde alle Melette di Gallio, sul Monte Zomo, durante un assalto alla trincea nemica nel 1917.\nStile.\nFin dai suoi esordi mostra di essere uno xilografo di talento tanto che nel 1911 debutta su \u201cL'eroica\u201d, rivista di Ettore Cozzani e Franco Oliva, per la quale realizza varie copertine e tavole.\nL'influenza di De Carolis, artista dal gusto preraffaellita e personalissimo, emerge notevolmente nelle opere di Barbieri di questi anni. L'incisore cesenate infatti imposta il suo viaggio xilografico su due vie parallele: da un lato continua a produrre legni per l'editoria, monocromi di piccole dimensioni molto elaborati, in un alternarsi di opere dal gusto epico-mitologico con altre permeate di pungente sarcasmo; dall'altro sviluppa la ricerca sulla xilografia policroma, quasi esclusivamente rivolta al ritratto sino a diventarne insuperato maestro.\nDurante il periodo bellico si potrebbe supporre un naturale proseguimento del viaggio artistico intrapreso fino a quel momento, invece nelle opere incise dall'arruolamento in poi affronta un percorso nuovo lasciandosi alle spalle il mondo onirico e ironico delle ultime xilografie, l'eleganza e la raffinatezza dei ritratti e la xilografia policroma. Il suo lavoro xilografico sulla vita di guerra si presenta a noi come un dettagliato reportage.\nIn \"mare nostro,\" per esempio emerge la coralit\u00e0 dell\u2019azione collettiva espressa con maestosa compostezza. Quei marinai vengono da lontano e hanno girato molto. La placida maest\u00e0 delle forme suggerisce la \"g\"uerra come l\u2019avevano vista i Fiamminghi, secoli addietro. Oltre il primo piano il mare pullula di navi e, contro le nuvole che chiudono la scena, si levano i fumi delle ciminiere e quello delle cannonate. I nostri eseguono le operazioni di carico dell\u2019obice senza alcuna frenesia e senza tradire spavento: sono uomini che pare stiano facendo la cosa pi\u00f9 normale del mondo, quasi fossero intenti alla pesca. \u00c8 ipotizzabile che quella che a prima vista era una maestosit\u00e0, meglio si definisca come passivit\u00e0, un cupo soggiacere dell\u2019uomo al fine. Quei volti stanno dentro il loro presente senza alcuna domanda, neanche quella di senso rispetto al loro destino. A ci\u00f2 aderisce l\u2019artista con straordinaria sensibilit\u00e0, partecipando ad una condizione che nega qualsivoglia fremito dell\u2019io.\nNelle opere realizzate dall'Autore nel protrarsi della guerra (per esempio \"Avanti per la patria!, Il Piantone, Soldato stanco, Il Rancio, Messa In Trincea, Lo spidocchiamento, L\u2019Accampamento, In Trincea per l\u2019Offesa, Tregua, Il Superstite..)\" il segno diventa ancora pi\u00f9 frenetico, si avverte sempre pi\u00f9 l\u2019urgenza nel segno inciso, molto spesso i solchi sono strappati, fatti con una sgorbia sdentata, quasi non potesse permettersi di perdere tempo ad affilarla. Eppure tutte le immagini rimarranno sino alla fine ricchissime di particolari, con quell\u2019indugiare sul dettaglio che accentua la crudezza e la veridicit\u00e0 della scena raffigurata e che nell\u2019ultimo periodo al fronte, in trincea, assumeranno caratteristiche di straziante drammaticit\u00e0. Barbieri in guerra lavora su tavole di grandi dimensioni solo con l\u2019uso delle sgorbie. Esaminando i legni originali, ampi e sovente molto sottili, sembra di avere tra le mani una sorta di lavagna, leggera e maneggevole, da appoggiare sulle ginocchia per eseguire l\u2019intaglio non appena se ne presenti l\u2019occasione. La maggior parte poi di questi legni \u00e8 incisa su entrambi i piatti. Tutte le xilografie di guerra hanno un segno freschissimo, morbido e agitato, come se fossero pennellate piuttosto che solchi su una tavola di legno. Il disegno \u00e8 mosso, serpentinato, in continua ricerca del dettaglio espressivo: una mano che s\u2019aggrappa alla gamba su cui si appoggia, la piega di una bocca deforma l\u2019intera postura del corpo, scarpe abnormi e sformate concentrano tutta la tensione di un movimento. Se non \u00e8 plausibile pensare che l\u2019arrivo in Laguna sia stato per lui un trauma tale da giustificarne una cos\u00ec profonda e repentina mutazione, allora \u00e8 lecito supporre che in Barbieri si era gi\u00e0 consumata una profonda crisi: che fosse artistica, di ideali o di entrambe ci \u00e8 dato solo immaginarlo. Crisi che dopo due anni di vita militare ha portato il preraffaellita sognante, il simbolista giocoso ad acquisire una dimensione tragica del rapporto tra l\u2019uomo e la vita, delle condizioni di questa nelle trincee e negli assalti, negli abbandoni alla stanchezza, alla noia della costrizione, al dolore per gli amici e i compagni caduti."}
{"id": "2849450", "revid": "125619395", "url": "https://it.wikipedia.org/wiki?curid=2849450", "title": "Jayson Granger", "text": "La madre \u00e8 di origine italiana."}
{"id": "2849452", "revid": "599013", "url": "https://it.wikipedia.org/wiki?curid=2849452", "title": "Adolfo Lubnicki", "text": ""}
{"id": "2849454", "revid": "767487", "url": "https://it.wikipedia.org/wiki?curid=2849454", "title": "The Million Dollar Mystery", "text": "The Million Dollar Mystery \u00e8 un serial del 1914 diretto da Howell Hansel. Girato a New Rochelle (stato di New York), la serie di 23 episodi \u00e8 interpretata da Florence La Badie, James Cruze e Marguerite Snow. Venne distribuito in sala il 22 giugno 1914.\n\u00c8 il primo film della breve carriera di attore di Alexander Hall, futuro montatore, ma ben pi\u00f9 conosciuto negli anni trenta/quaranta come regista.\nNel 1927, ne venne fatto un remake in 6 rulli (circa 60 minuti), un \"Million Dollar Mystery\" diretto da Charles J. Hunt.\nTrama.\nJohn Hargraves, in giovent\u00f9, aveva fatto parte di un'organizzazione segreta russa, i Black Hundred. Dopo averli lasciati, era partito per gli Stati Uniti dove aveva fatto fortuna. Per proteggere Florence, la sua bambina, l'aveva messa in un collegio dove la ragazza era rimasta fino al raggiungimento del suo diciassettesimo anno di et\u00e0. Scoprendo che alcuni agenti della Black Hundred sono sulle sue tracce, Hargraves ritira da diverse banche la somma di un milione di dollari, preparandosi a fuggire. I russi, capitananti dalla contessa Olga, riescono a mettere le mani sopra Florence che rapiscono e poi tengono prigioniera. La ragazza sar\u00e0 salvata dall'intervento di un giornalista, il reporter Jim Norton, che mette fuori gioco la banda e riporta Florence da suo padre.\nProduzione.\nIl film fu prodotto da Edwin Thanhouser per la Thanhouser Film Corporation. Venne girato a New Rochelle, nello stato di New York, sede della casa di produzione.\nDistribuzione.\nDistribuito dalla Randolph Film Corp. e dalla Syndicate Film Corporation, il serial usc\u00ec nelle sale cinematografiche USA il 22 giugno 1914. Fu uno dei grandi successi del genere seriale degli anni del muto, consacrando l'abilit\u00e0 del manager Charles J. Hite che, con un investimento di 125.000 dollari fece incassare alla compagnia oltre un milione e mezzo. Hite, che aveva messo in cantiere anche il seguito, \"Zudora\", non riusc\u00ec a godere del successo perch\u00e9 rest\u00f2 ucciso in un incidente automobilistico il 22 agosto 1914.\nIl serial originario, nel 1918, venne rimontato in una versione in 6 rulli dalla Randolph Film Corporation. Fu distribuito dall'Arrow Film Corporation nel giugno 1918. La pellicola \u00e8 presumibilmente andata perduta."}
{"id": "2849457", "revid": "1856513", "url": "https://it.wikipedia.org/wiki?curid=2849457", "title": "Jet4you", "text": "Jet4you \u00e8 stata una compagnia aerea a basso costo marocchina con base all'aeroporto internazionale Mohammed V di Casablanca; nata nel 2006, ha terminato le attivit\u00e0 nel 2012."}
{"id": "2849458", "revid": "119751998", "url": "https://it.wikipedia.org/wiki?curid=2849458", "title": "Happiness Is a Warm Gun", "text": "Happiness Is a Warm Gun \u00e8 un brano musicale dei Beatles presente sull'album \"The Beatles\" (noto anche come \"White Album\" o Album Bianco).\nIl brano.\nStruttura.\nIl titolo deriva da un articolo di \"The American Rifleman\" , una rivista pubblicata dalla National Rifle Association. La storia era intitolata \"Happiness Is A Warm Gun\". In essa, l'autore ricorda il momento speciale in cui suo figlio di 7 anni ha sparato per la prima volta. A John Lennon \u00e8 sembrato \"fantastico, folle ... una pistola calda significa che hai appena sparato qualcosa\". Lennon disse: \"Ho pensato che fosse cos\u00ec folle che ne ho fatto una canzone\".\nIl brano nacque dal brusco assemblaggio di tre brevi temi molto diversi tra loro, provvisoriamente intitolati da Lennon \"Dirty Ol' Man\" (\"Vecchio sporcaccione\"), \"Junction\" (\"Giuntura\") e \"The Gunman / Satire of 50's R+R\" (\"Uomo con la pistola / Parodia del rock'n'roll anni cinquanta\"). Nessuno dei tre descrittivi titoli venne mai pi\u00f9 utilizzato da Lennon, ma l'espressione \"dirty old man\" caratterizz\u00f2 il testo del brano \"Mean Mr. Mustard\" dell'album \"Abbey Road\" del 1969.\nIl primo frammento nasceva dalla giustapposizione di immagini e \"nonsense\" in puro stile lennoniano. Sebbene fossero puramente surreali: \"\u00abA soap impression of his wife which he ate / And donated to the National Trust\u00bb\" (\"Un'imitazione in sapone di sua moglie che ha mangiato / E donato al National Trust\"), alcune immagini della prima strofa traevano invece ispirazione da fatti reali: la lucertola sulla finestra era stata vista proprio da John Lennon e dal press agent Derek Taylor a New York.\nIl tema \"Junction\" fornisce la necessaria connessione musicale e testuale tra il primo e il terzo frammento, presentando sia immagini verbali confuse che riferimenti alla \"pistola\" del titolo. Con molta probabilit\u00e0 l'appellativo \"Mother Superior\" \u00e8 riferito a Y\u014dko Ono, spesso vista dallo stesso Lennon alla stregua di una mamma-archetipo, come gi\u00e0 dimostrato nei versi di \"The Continuing Story of Bungalow Bill\".\nIl titolo originario del terzo frammento - \"The Gunman / Satire of 50's R+R\" - \u00e8 fortemente evocativo: l'ultima sezione di \"Happiness Is a Warm Gun\" fa riferimento al titolo definitivo del brano, trasformando l'esternazione dell'uomo con la pistola in un autentico brano di rock and roll anni cinquanta. Il coro di Harrison e McCartney rende omaggio alle melodie vocali dei Fifties utilizzando inquietanti suoni onomatopeici \"(\u00abbang bang\u00bb)\" e inviti a sparare un colpo di pistola \"(\u00abshoot shoot\u00bb).\"\nLe multiple sezioni della canzone hanno ispirato i Radiohead per la composizione in tre movimenti \"Paranoid Android\" sull'album \"OK Computer\" del 1997.\nNotizie e curiosit\u00e0.\nLa morte violenta di John Lennon avrebbe messo ancora maggiormente in luce gli aspetti inquietanti ed emblematici di questa sua canzone, una di quelle che preferiva. Il titolo con il quale la port\u00f2 in studio era \"Happiness Is A Warm Gun In Your Hand\" (\"La felicit\u00e0 \u00e8 una pistola calda nella tua mano\"), preso da una rivista statunitense di armi della National Rifle Association mostratagli da George Martin. Dopo aver pensato che era una cosa assolutamente fantastica e folle da dire, perch\u00e9 avere una pistola fumante in mano significa che si \u00e8 appena sparato a qualcuno o a qualcosa, con il suo tipico senso dell'assurdo, decise di scriverci una canzone. John si rif\u00e0 dapprima ad un linguaggio visionario prossimo al \"nonsense\", per poi avviarsi verso metafore e richiami personali, come il riferimento a Y\u014dko Ono con \"mother\", appellativo con cui le si rivolgeva in privato. Numerose sono le possibili letture trasversali, le allusioni erotiche, come ammise lo stesso Lennon, alcune pi\u00f9 esplicite (vedi la pistola e le sue parti), altre legate all'uso dello slang, laddove il verbo \"jump\" pu\u00f2 indicare l'atto sessuale.\nL'autore sment\u00ec comunque che esistesse un riferimento all'uso di eroina, come era emerso in alcune interpretazioni secondo le quali la pistola stava a simboleggiare una siringa. Afferm\u00f2 altres\u00ec che si trattava di \"una sorta di storia del rock'n'roll\", stante la compresenza di diversi stilemi ad esso ricollegabili. Sulla genesi di alcuni dei nonsense, ha dato delucidazioni Derek Taylor, l'allora responsabile dell'ufficio stampa della Apple, che assistette Lennon durante la stesura del testo. L'immagine dell'uomo \"tra la folla dagli specchi multicolori sui suoi scarponi chiodati\" deriverebbe ad esempio da un personaggio della cronaca minore: un tale, non precisamente un \"gentleman\", che si aggirava negli stadi gremiti, indossando scarpe con uno specchio sulla punta allo scopo di sbirciare sotte le gonne delle signore.\n\"Happiness Is a Warm Gun\" costituisce un'eccezione tra le canzoni presenti sul \"White Album\", che normalmente viene giudicato come una raccolta di brani da solista, in ognuno dei quali ogni autore ha utilizzato gli altri membri della band come musicisti di sala di registrazione. Infatti la canzone piaceva moltissimo a tutti e quattro i Beatles che ci lavorarono sopra con impegno per mettere insieme il brano nella sua compattezza.\nA causa dei suoi presunti riferimenti sessuali e all'uso di droga, la canzone venne bandita dalle trasmissioni della BBC.\nLiam Gallagher cita il titolo della canzone in una strofa della singolo \"Chinatown\", contenuta nel primo album solista \"As You Were\"."}
{"id": "2849467", "revid": "767487", "url": "https://it.wikipedia.org/wiki?curid=2849467", "title": "Washington Poyet", "text": ""}
{"id": "2849470", "revid": "300067", "url": "https://it.wikipedia.org/wiki?curid=2849470", "title": "Washington Poyet Carreras", "text": ""}
{"id": "2849471", "revid": "287204", "url": "https://it.wikipedia.org/wiki?curid=2849471", "title": "US Open 1993", "text": "Lo US Open 1993 \u00e8 stata la 112\u00aa edizione dello US Open e quarta prova stagionale dello Slam per il 1993.Si \u00e8 disputato dal 30 agosto al 12 settembre 1993 al USTA Billie Jean King National Tennis Center in Flushing Meadows di New York negli Stati Uniti. Il singolare maschile \u00e8 stato vinto dallo statunitense Pete Sampras, che si \u00e8 imposto sul francese C\u00e9dric Pioline in 3 set col punteggio di 6\u20134, 6\u20134, 6\u20133. Il singolare femminile \u00e8 stato vinto dalla tedesca Steffi Graf, che ha battuto in finale in 2 set la ceca Helena Sukov\u00e1. Nel doppio maschile si sono imposti Ken Flach e Rick Leach. Nel doppio femminile hanno trionfato Arantxa S\u00e1nchez Vicario e Helena Sukov\u00e1. Nel doppio misto la vittoria \u00e8 andata alla ceca Helena Sukov\u00e1, in coppia con Todd Woodbridge.\nSeniors.\nSingolare maschile.\n Pete Sampras ha battuto in finale C\u00e9dric Pioline 6\u20134, 6\u20134, 6\u20133\nSingolare femminile.\n Steffi Graf ha battuto in finale Helena Sukov\u00e1 6\u20133, 6\u20133\nDoppio maschile.\n Ken Flach / Rick Leach hanno battuto in finale Karel Nov\u00e1\u010dek / Martin Damm 6\u20137, 6\u20134, 6\u20132\nDoppio femminile.\n Arantxa S\u00e1nchez Vicario / Helena Sukov\u00e1 hanno battuto in finale Amanda Coetzer / In\u00e9s Gorrochategui 6\u20134, 6\u20132\nDoppio misto.\n Helena Sukov\u00e1 / Todd Woodbridge hanno battuto in finale Martina Navr\u00e1tilov\u00e1 / Mark Woodforde 6\u20133, 7\u20136\nJuniors.\nSingolare ragazzi.\n Marcelo R\u00edos ha battuto in finale Steven Downs 7\u20136, 6\u20133\nSingolare ragazze.\n Maria Francesca Bentivoglio ha battuto in finale Yuka Yoshida 7\u20136, 6\u20134\nDoppio ragazzi.\n Neville Godwin / Gareth Williams hanno battuto in finale Ben Ellwood / James Sekulov 6\u20133, 6\u20133\nDoppio ragazze.\n Nicole London / Julie Steven hanno battuto in finale Hiroko Mochizuki / Yuka Yoshida 6\u20133, 6\u20134"}
{"id": "2849481", "revid": "599013", "url": "https://it.wikipedia.org/wiki?curid=2849481", "title": "Edison Ciavattone", "text": ""}
{"id": "2849483", "revid": "300067", "url": "https://it.wikipedia.org/wiki?curid=2849483", "title": "Edison Ciavattone Samp\u00e9rez", "text": ""}
{"id": "2849484", "revid": "300067", "url": "https://it.wikipedia.org/wiki?curid=2849484", "title": "Edison Ciavattone Samperez", "text": ""}
{"id": "2849487", "revid": "599013", "url": "https://it.wikipedia.org/wiki?curid=2849487", "title": "Danilo Coito", "text": ""}
{"id": "2849488", "revid": "1543377", "url": "https://it.wikipedia.org/wiki?curid=2849488", "title": "Ti amer\u00f2 per sempre", "text": "Ti amer\u00f2 per sempre. La scienza dell'amore \u00e8 un libro del giornalista e divulgatore scientifico Piero Angela, pubblicato nel 2005. Saggio di divulgazione, affronta il tema delle relazioni affettive e amorose umane, che abbracciano i campi della biologia, della neurofisiologia, della biochimica e della psicologia per spiegare le complesse componenti che presiedono ai pi\u00f9 importanti comportamenti evolutivi della specie umana.\nEdizioni.\nErrata corrige.\nNel capitolo 8, \"La ricerca del partner\", nella sezione \"Un intrigante gioco di carte\" - pagine 122 e 123 dell'edizione Oscar bestsellers - il cognome del professore della \"Stony Brook University\" \u00e8 riportato inesatto per varie volte. Il cognome corretto \u00e8 \"Aron\" ."}
{"id": "2849489", "revid": "1305772", "url": "https://it.wikipedia.org/wiki?curid=2849489", "title": "Prayer (Disturbed)", "text": "Prayer \u00e8 il primo singolo estratto da \"Believe\", secondo album del gruppo musicale alternative metal statunitense Disturbed.\nVideo musicale.\nIl videoclip di \"Prayer\" \u00e8 stato diretto dai fratelli Strause nel tardo giugno del 2002 e pubblicato il mese successivo. Il cantante David Draiman, che ha scritto il Trattamento per il video, spieg\u00f2 che esso \u00e8 basato sulla storia di Giobbe dalla Bibbia. Per tutto il video, Draiman cammina lungo una strada verso un'enorme massa di luce fiammeggiante e passa davanti a varie scene di disperazione, come una prostituta, un senzatetto ed un prete che predica la fine del mondo. Mentre continua la camminata, gli altri membri della band hanno degli incidenti: Steve Kmak viene ricoperto da dai detriti caduti da un'impalcatura instabile, Dan Donegan ha un incidente in auto e Mike Wengren viene investito da un'esplosione durante una costruzione. All'apice del video, Steve, Dan e Mike risorgono misteriosamente e insieme a Draiman sopravvivono ad un terremoto. Draiman ha spiegato, \"\u00c8 come Giobbe che viene messo in mezzo a prove e sofferenze e continua ad arrivare indenne e a raggiungere la sua redenzione.\".\nAl momento della pubblicazione, vari media si rifiutarono di mandare in onda il video musicale, citando le sue presunte somiglianze alle immagini degli attentati dell'11 settembre 2001. Originalmente i Disturbed pianificarono una modifica del video per la messa in onda, ma alla fine decisero di non farla. Draiman spieg\u00f2 questa scelta dicendo \"Se noi fossimo favorevoli alla modifica del video... allora sarebbe come se noi fossimo d'accordo sulla decisione che c'\u00e8 qualcosa del video che \u00e8 offensivo o provocatorio abbastanza che sia pericoloso per loro mandarlo in onda. Noi non siamo d'accordo.\". Draiman successivamente critic\u00f2 la decisione di togliere il video dalla messa in onda al posto di altri video, \"Noi non abbiamo un personaggio nel nostro video che ritrae Osama bin Laden e corre e danza in giro, che \u00e8 un fattore direttamente ricollegabile con l'11 settembre.\".\nNel 2004 InterGen, un'organizzazione no profit cattolica, utilizz\u00f2 il videoclip di \"Prayer\" per incoraggiare la gente a dialogare riguardo alla cultura e all'essere cristiani. \u00abGuardate le immagini e pensate a ci\u00f2 che significa per voi\u00bb, disse il leader Brian Mitchell al pubblico composto da 30 adulti prima di mostrargli il video. \u00abC'\u00e8 un'intensit\u00e0 in ci\u00f2 che dicono. Quanto c'\u00e8 un tale livello d'intensit\u00e0, ti domandi \"Che cosa la sta guidando?\"\u00bb. Nel filmato \u00abquest'uomo vuole avere una conversazione a proposito di fede e linguaggio. Noi non lo capiamo e troppo frequentemente, come Chiesa, noi non permettiamo che se ne parli. A noi non piacce il contesti culturale e non siamo a nostro agio con esso\u00bb, disse Mitchell.\nTracce.\nCD 1.\nDurata totale: 12:09\nCD 2.\nDurata totale: 12:22"}
{"id": "2849494", "revid": "1543377", "url": "https://it.wikipedia.org/wiki?curid=2849494", "title": "Antonio Vittorio Vivaldi", "text": " Vive a Torino.\nHa giocato nel mitico \"Blue Team\" dal 1973 al 1980.\nWorld Grand Master (WGM).\nHa vinto un Campionato del Mondo, 4 Campionati Europei, 20 titoli Italiani.\nAutore del testo \"Probabilities&amp;Alternatives in Bridge\".\nAttualmente gioca con Enza Rossano formando una delle coppie miste pi\u00f9 forti del mondo."}
{"id": "2849497", "revid": "287204", "url": "https://it.wikipedia.org/wiki?curid=2849497", "title": "US Open 1992", "text": "Lo US Open 1992 \u00e8 stata la 111\u00aa edizione dello US Open e quarta prova stagionale dello Slam per il 1992.Si \u00e8 disputato dal 31 agosto al 13 settembre 1992 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dallo svedese Stefan Edberg, che si \u00e8 imposto sullo statunitense Pete Sampras in 4 set col punteggio di 3\u20136, 6\u20134, 7\u20136(5), 6\u20132. Il singolare femminile \u00e8 stato vinto dalla jugoslava Monica Seles, che ha battuto in finale in 2 set la spagnola Arantxa S\u00e1nchez Vicario.\nNel doppio maschile si sono imposti Jim Grabb e Richey Reneberg.\nNel doppio femminile hanno trionfato Gigi Fern\u00e1ndez e Nata\u0161a Zvereva. \nNel doppio misto la vittoria \u00e8 andata a Nicole Bradtke, in coppia con Mark Woodforde.\nSeniors.\nSingolare maschile.\n Stefan Edberg ha battuto in finale Pete Sampras 3\u20136, 6\u20134, 7\u20136(5), 6\u20132\nSingolare femminile.\n Monica Seles ha battuto in finale Arantxa S\u00e1nchez Vicario 6\u20133, 6\u20133\nDoppio maschile.\n Jim Grabb / Richey Reneberg hanno battuto in finale Kelly Jones / Rick Leach 3\u20136, 7\u20136, 6\u20133, 6\u20133\nDoppio femminile.\n Gigi Fern\u00e1ndez / Nata\u0161a Zvereva hanno battuto in finale Jana Novotn\u00e1 / Larisa Neiland 7\u20136, 6\u20131\nDoppio misto.\n Nicole Bradtke / Mark Woodforde hanno battuto in finale Helena Sukov\u00e1 / Tom Nijssen 4\u20136, 6\u20133, 6\u20133\nJuniors.\nSingolare ragazzi.\n Brian Dunn ha battuto in finale Noam Behr, 7\u20135, 6\u20132\nSingolare ragazze.\n Lindsay Davenport ha battuto in finale Julie Steven, 6\u20132, 6\u20132"}
{"id": "2849500", "revid": "339392", "url": "https://it.wikipedia.org/wiki?curid=2849500", "title": "Casoria Associazione Calcio 1979", "text": ""}
{"id": "2849502", "revid": "300067", "url": "https://it.wikipedia.org/wiki?curid=2849502", "title": "Manuel Gadea", "text": ""}
{"id": "2849512", "revid": "1714743", "url": "https://it.wikipedia.org/wiki?curid=2849512", "title": "La vedova scaltra (Wolf-Ferrari)", "text": "La vedova scaltra \u00e8 una commedia lirica in tre atti di Ermanno Wolf-Ferrari su libretto di Mario Ghisalberti, rappresentata per la prima volta al Teatro dell'Opera di Roma il 5 marzo 1931, sotto la direzione di Gino Marinuzzi e la regia di Marcello Govoni, tratta dalla commedia omonima di Carlo Goldoni.\nTrama.\nIl libretto fu ricavato da Mario Ghisalberti (1902-1980) attraverso la riduzione ritmica della commedia \"La vedova scaltra di Carlo Goldoni\". Rosaura, una giovane e ricca vedova veneziana, vorrebbe risposarsi. Le fanno la corte quattro pretendendi di quattro diverse nazionalit\u00e0: milord Runebif (inglese, baritono), monsieur Le Bleau (francese, tenore), Don Alvaro (spagnolo, baritono), e il Conte di Bosconero (italiano, tenore). L'inglese le regala un diamante, il francese un ritratto, lo spagnolo l'albero genealogico della sua famiglia, mentre l'italiano le invia una lettera d'amore con accenni di gelosia. Rosaura \u00e8 indecisa: trova l'inglese generoso, il francese galante, lo spagnolo rispettabile, l'italiano appassionato. Decide pertanto di sposare chi dimostrer\u00e0 maggiore costanza; li mette pertanto alla prova presentandosi a ciascuno di loro mascherata nelle vesti di una connazionale. L'unico che le rimarr\u00e0 fedele, respingendo per suo amore gli approcci della sconosciuta, sar\u00e0 il conte di Bosconero, ed \u00e8 con cui che Rosaura convoler\u00e0 a nozze.\nRispetto alla commedia goldoniana, dal libretto di Ghisalberti spariscono numerosi personaggi secondari (per es., Eleonora, giovane sorella di Rosaura, corteggiata dall'anziano Pantalone de' Bisognosi, a sua volta ex cognato di Rosaura); soprattutto a fine scena, il librettista aggiunge versi in forma strofica utilizzati dal musicista per altrettante arie di uscita dalla scena. Nell'opera di Wolf-Ferrari, inoltre, l'azione si svolge sui due livelli: nel palcoscenico principale e in un teatrino (nel primo si svolgono le vicende che coinvolgono la protagonista Rosaura). Il finale dell'opera risente del clima politico italiano degli anni trenta: tutti inneggiano al vincitore della competizione a causa della nazionalit\u00e0 (\u00abel xe compatriota\u00bb)."}
{"id": "2849513", "revid": "110760759", "url": "https://it.wikipedia.org/wiki?curid=2849513", "title": "Waldemar Rial", "text": ""}
{"id": "2849515", "revid": "300067", "url": "https://it.wikipedia.org/wiki?curid=2849515", "title": "Waldemar Rial Ferrari", "text": ""}
{"id": "2849524", "revid": "287204", "url": "https://it.wikipedia.org/wiki?curid=2849524", "title": "US Open 1991", "text": "Lo US Open 1991 \u00e8 stata la 110\u00aa edizione dello US Open e quarta prova stagionale dello Slam per il 1991.Si \u00e8 disputato dal 26 agosto all'8 settembre 1991 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dallo svedese Stefan Edberg, che si \u00e8 imposto sullo statunitense Jim Courier in 3 set col punteggio di 6\u20132, 6\u20134, 6\u20130. Il singolare femminile \u00e8 stato vinto dalla jugoslava Monica Seles, che ha battuto in finale in 2 set la statunitense Martina Navr\u00e1tilov\u00e1.\nNel doppio maschile si sono imposti John Fitzgerald e Anders J\u00e4rryd.\nNel doppio femminile hanno trionfato Pam Shriver e Nata\u0161a Zvereva. \nNel doppio misto la vittoria \u00e8 andata a Manon Bollegraf, in coppia con Tom Nijssen.\nSeniors.\nSingolare maschile.\n Stefan Edberg ha battuto in finale Jim Courier 6\u20132, 6\u20134, 6\u20130\nSingolare femminile.\n Monica Seles ha battuto in finale Martina Navr\u00e1tilov\u00e1 7\u20136(1), 6\u20131 \nDoppio maschile.\n John Fitzgerald / Anders J\u00e4rryd hanno battuto in finale Scott Davis / David Pate 6\u20133, 3\u20136, 6\u20133, 6\u20133\nDoppio femminile.\n Pam Shriver / Nata\u0161a Zvereva hanno battuto in finale Jana Novotn\u00e1 / Larisa Neiland 6\u20134, 4\u20136, 7\u20136\nDoppio misto.\n Manon Bollegraf / Tom Nijssen hanno battuto in finale Arantxa S\u00e1nchez Vicario / Emilio S\u00e1nchez Vicario 6\u20132, 7\u20136\nJuniors.\nSingolare ragazzi.\n Leander Paes ha battuto in finale Karim Alami, 6\u20134, 6\u20134\nSingolare ragazze.\n Karina Hab\u0161udov\u00e1 ha battuto in finale Anne Mall, 6\u20131, 6\u20133"}
{"id": "2849530", "revid": "436907", "url": "https://it.wikipedia.org/wiki?curid=2849530", "title": "Take Me to the Hospital", "text": "Take Me to the Hospital \u00e8 un singolo del gruppo musicale britannico The Prodigy, pubblicato il 31 agosto 2009 come quarto estratto dal quinto album in studio \"Invaders Must Die\"."}
{"id": "2849535", "revid": "767487", "url": "https://it.wikipedia.org/wiki?curid=2849535", "title": "The Warning (film 1914 Wharton)", "text": "The Warning \u00e8 un cortometraggio muto del 1914 diretto da Leopold Wharton che lo produsse insieme a Theodore Wharton. Distribuito dall'Eclectic Film Company, il film - girato a Ithaca, nello stato di New York e interpretato da Creighton Hale e da Frances White - usc\u00ec in sala il 31 ottobre 1914.\nProduzione.\nLeopold Wharton e Theodore Wharton produssero il film con la loro casa di produzione, la Wharton, nei cui studi di Ithaca venne girato il cortometraggio.\nDistribuzione.\nDistribuito dall'Eclectic Film Company, il film usc\u00ec in sala il 31 ottobre 1914. Il mese prima, in settembre, era uscito un altro corto dallo stesso titolo diretto da Donald Crisp e interpretato da Dorothy Gish.\nDel cortometraggio, della lunghezza di tre rulli, venne fatta una riedizione che fu distribuita sul mercato americano il 19 novembre 1916."}
{"id": "2849554", "revid": "1543377", "url": "https://it.wikipedia.org/wiki?curid=2849554", "title": "Com\u00e9die lyrique", "text": "La com\u00e9die lyrique (commedia lirica), detta anche com\u00e9die [mise] en musique, \u00e8 un genere di opera francese introdotto a cavallo tra il XVII e il XVIII secolo, a fianco della pi\u00f9 elevata \"trag\u00e9die en musique\" e della tipologia di festa musical-danzante, poi conosciuta come \"op\u00e9ra-ballet\". Pur mancando di contorni cos\u00ec definiti come le sue consorelle maggiori, essa si contraddistingue per la trasposizione nel teatro musicale dei caratteri, del tono e degli argomenti della contemporanea commedia in prosa.\nStoria e caratteristiche.\nLa denominazione di \"\"premi\u00e8re com\u00e9die fran\u00e7oise en musique\" fu utilizzato gi\u00e0 nel 1659 per uno dei primo esempi di messa in musica in Francia di una \"pi\u00e8ce\" teatrale, la \"Pastorale d'Issy\"\", su testo di Pierre Perrin e musica del fondatore dell'opera francese, Robert Cambert.\nA parte tale precoce precedente, nel XVIII secolo la denominazione di \"com\u00e9die lyrique\" fu applicata soprattutto ad opere comiche rappresentate dall\u2019\"Acad\u00e9mie Royale de Musique\", mentre quella di \"com\u00e9die en musique\" interess\u00f2 particolarmente l\u2019\"op\u00e9ra-comique\", dove venne utilizzata a scopo di distinzione nei confronti delle pi\u00f9 corrive \"com\u00e9dies m\u00eal\u00e9es d\u2019ariettes\".\nIl \"genere\" si caratterizz\u00f2 per la trama unitaria che abbracciava l'intera opera e che la distingueva cos\u00ec dall\u2019\"op\u00e9ra-ballet\", nella quale si faceva inoltre un maggior sfoggio di pezzi danzati. In quest'ultima infatti ogni atto (\"entr\u00e9e\") aveva normalmente un proprio particolare intreccio del tutto slegato dagli altri, o comunque soltanto molto blandamente collegato da un tenue filo d'insieme. Gli argomenti delle trame erano in genere contemporanei od esotici, anche se non mancarono quelli di carattere eroicomico. \nAlla denominazione di \"comedi\u00e9 lyrique\" ne furono spesso preferite (o affiancate) altre, come \u201c\"ballet\"\u201d, \u201c\"ballet bouffon\"\u201d, e soprattutto, con l'inevitabile conseguenza di una notevole confusione terminologica, \u201c\"com\u00e9die-ballet\"\u201d.\nNel XIX secolo il termine fu quasi sistematicamente sostituito da quello, generico, di \"op\u00e9ra\"\", ma non mancarono esempi di successivo utilizzo dello stesso, come nella \"Tha\u00efs\" di Jules Massenet o anche in opere novecentesche."}
{"id": "2849556", "revid": "287204", "url": "https://it.wikipedia.org/wiki?curid=2849556", "title": "US Open 1990", "text": "Lo US Open 1990 \u00e8 stata la 109\u00aa edizione dello US Open e quarta prova stagionale dello Slam per il 1990.Si \u00e8 disputato dal 27 agosto al 9 settembre 1990 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dallo statunitense Pete Sampras, che si \u00e8 imposto sul connazionale Andre Agassi in 3 set col punteggio di 6\u20134, 6\u20133, 6\u20132. Il singolare femminile \u00e8 stato vinto dall'argentina Gabriela Sabatini, che ha battuto in finale in 2 set la tedesca Steffi Graf.\nNel doppio maschile si sono imposti Pieter Aldrich e Danie Visser.\nNel doppio femminile hanno trionfato Gigi Fern\u00e1ndez e Martina Navr\u00e1tilov\u00e1. \nNel doppio misto la vittoria \u00e8 andata a Elizabeth Sayers Smylie, in coppia con Todd Woodbridge.\nSeniors.\nSingolare maschile.\n Pete Sampras ha battuto in finale Andre Agassi 6\u20134, 6\u20133, 6\u20132\nSingolare femminile.\n Gabriela Sabatini ha battuto in finale Steffi Graf 6\u20132, 7\u20136(4)\nDoppio maschile.\n Pieter Aldrich / Danie Visser hanno battuto in finale Paul Annacone / David Wheaton 6\u20132, 7\u20136, 6\u20132\nDoppio femminile.\n Gigi Fern\u00e1ndez / Martina Navr\u00e1tilov\u00e1 hanno battuto in finale Jana Novotn\u00e1 / Helena Sukov\u00e1 6\u20132, 6\u20134\nDoppio misto.\n Elizabeth Sayers Smylie / Todd Woodbridge hanno battuto in finale Nata\u0161a Zvereva / Jim Pugh 6\u20134, 6\u20132\nJuniors.\nSingolare ragazzi.\n Andrea Gaudenzi ha battuto in finale Mikael Tillstroem 6-2, 4-6, 7-6\nSingolare ragazze.\n Magdalena Maleeva ha battuto in finale No\u00eblle van Lottum 7-5, 6-2"}
{"id": "2849559", "revid": "1418004", "url": "https://it.wikipedia.org/wiki?curid=2849559", "title": "Conrad Ferdinand Meyer", "text": " Esponente del realismo ha composto soprattutto poesie, novelle e romanzi storici. Assieme a Gottfried Keller e Jeremias Gotthelf \u00e8 uno dei pi\u00f9 rinomati scrittori svizzeri di lingua tedesca dell'Ottocento.\nBiografia.\nConrad Ferdinand Meyer, nato in una famiglia patrizia di Zurigo, perse a quindici anni suo padre, che fu membro del consiglio cantonale. Ebbe un rapporto molto difficile con la madre che soffriva di disturbi psichici e si tolse la vita nel 1856.\nTrascorse alcuni anni della sua giovent\u00f9 a Losanna dove impar\u00f2 cos\u00ec bene il francese da poter tradurre opere letterarie. Consider\u00f2 di diventare uno scrittore francese o di intraprendere una carriera accademica quale romanista. Ancora prima d'aver compiuto vent'anni fu ricoverato per gravi depressioni in una clinica psichiatrica.\nDopo la morte della madre visse una vita agiata grazie all'eredit\u00e0. Intraprese con sua sorella Betsy, a cui era molto affezionato, un viaggio in Italia che fu ricco di stimoli anche per la sua opera letteraria. Nel 1864 venne pubblicata anonima la sua prima raccolta di poesie. Nel 1869 si trasfer\u00ec con sua sorella a K\u00fcsnacht, sul lago di Zurigo.\nA causa della guerra franco-prussiana del 1870-1871 Meyer si trov\u00f2 in un profondo conflitto, perch\u00e9 viveva in ambedue le culture. Dopo la vittoria prussiana decise di dedicarsi alla letteratura tedesca. Nel 1872, all'et\u00e0 di 46 anni, riscosse il suo primo successo pubblicando il ciclo di poesie \"Huttens letzte Tage\", dedicato agli ultimi giorni di vita del teologo umanista Ulrich von Hutten.\nUscirono in seguito, a cadenza quasi annuale, romanzi e novelle storiche. Quando l'opera \"Der Heilige\" (\"Il Santo\") fu stampata in anteprima sulla rinomata rivista \"Deutsche Rundschau\" dal celebre editore Julius Rhodenberg, s'afferm\u00f2 definitivamente la fama di C.F. Meyer come narratore eccellente. Nel 1880 fu insignito del titolo di dottore honoris causa. \nNel 1875 spos\u00f2 Luisa Ziegler, figlia del sindaco della citt\u00e0 di Zurigo, rafforzando cos\u00ec il proprio prestigio nell'alta societ\u00e0. Nel 1879 nacque la figlia Camilla che nel 1936 si sarebbe tolta la vita, come gi\u00e0 aveva fatto sua nonna. La vita privata non fu priva di problemi, dato che la moglie di Meyer non andava d'accordo con la sorella dello scrittore, la quale si occupava della casa e lavorava per lui come segretaria.\nNel 1887 fu nuovamente colpito da forti depressioni e riusc\u00ec a terminare la sua ultima opera \"Angela Borgia\" solo con gran fatica. Nel 1892 fu ricoverato di nuovo in una clinica psichiatrica e perse sempre di pi\u00f9 il contatto con la realt\u00e0. Nel 1893 fu dimesso senza che fosse stato registrato un significativo miglioramento. Affettuosamente assistito dalla moglie, trascorse gli ultimi anni nella sua casa a Kilchberg, dove mor\u00ec il 28 novembre 1898 all'et\u00e0 di 75 anni. La sua tomba, con un monumento funerario a forma d'obelisco per opera di Louis Wethli, si trova a Kilchberg.\nPremio Conrad-Ferdinand-Meyer.\nDal 1938 la citt\u00e0 di Zurigo conferisce annualmente in memoria dello scrittore il Premio Conrad Ferdinand Meyer ad artisti, scrittori o studiosi la cui attivit\u00e0 ravvisa stretti legami con il cantone di Zurigo.\nStile.\nLe opere di C.F. Meyer sono caratterizzate da un umore nascosto. A volte compaiono quali personaggi secondari di una cornice narrativa persone famose come per esempio il re Gustavo IV Adolfo di Svezia (nel \"Paggio di Gustavo Adolfo\"), o Luigi XVI (nelle \"Sofferenze di un ragazzo\") oppure Dante Alighieri (nelle \"Nozze del monaco\"). Lo scrittore presuppone che il lettore sia a conoscenza di questi personaggi storici, pur inserendo a volte, a loro riguardo, elementi inaspettati. Cornice narrativa e azione principale sono sempre strettamente intrecciate.\nOpere tradotte in italiano.\nnarrativa\nlirica"}
{"id": "2849568", "revid": "247222", "url": "https://it.wikipedia.org/wiki?curid=2849568", "title": "ECO (casa discografica)", "text": ""}
{"id": "2849574", "revid": "767487", "url": "https://it.wikipedia.org/wiki?curid=2849574", "title": "The Taint (film 1914)", "text": "The Taint \u00e8 un film del 1914 prodotto dalla Path\u00e9 Fr\u00e8res e distribuito nelle sale nel novembre del 1914. Alcune fonti riportano il nome di Frank Powell come regista. Di genere drammatico, il film - prodotto dalla Path\u00e9 Fr\u00e8res - aveva come interpreti Helen Francis, Edward Jos\u00e9, Ruby Hoffman (attrice teatrale, qui al suo primo film), Creighton Hale.\nTrama.\nVera Knight, diventata assistente di madame Bartlett, una celebre biologa, intreccia una relazione con Paul Chilton, il suo segretario. L'uomo, giocatore accanito, per\u00f2 \u00e8 una persona poco onesta: sottrae del denaro alla Bartlett e, quando Vera resta incinta, rimanda il matrimonio con lei. La biologa, che ha scoperto i suoi maneggi, minaccia di farlo arrestare per il furto se non regolarizzer\u00e0 la sua posizione con Vera, che intanto ha avuto un bambino. Lui, quella sera, si introduce in biblioteca, dove tenta di distruggere i libri contabili per cancellare le prove delle sue malversazioni. Sorpreso dalla Bartlett, le spara, fuggendo poi via. Per l'omicidio \u00e8 arrestata Vera che, sentito lo sparo, viene trovata sulla scena del delitto. Condannata, la donna passa vent'anni in carcere. Quando esce, ritorna in incognito alla fattoria dove aveva lasciato suo figlio Walter, cresciuto convinto che i suoi genitori siano i due agricoltori che lo hanno allevato. Diventato un uomo d'affari di successo, Walter sta per sposare la figlia del senatore Bristow. Vera, allora, decide di non rivelargli la propria identit\u00e0. Messasi a lavorare per i servizi segreti, deve indagare su tale barone Metzger, che sta cercando di rubare dei piani governativi proprio al senatore. Scopre che Metzger non \u00e8 altri che Chilton il quale coinvolge nelle sue trame Walter, ora genero del senatore, sfruttando la sua debolezza (che pare ereditaria) per il gioco d'azzardo. Il giovane, che ignora che quello \u00e8 suo padre, collabora con lui ma, quando Bristow cade fuori da un'auto in corsa dopo un tentativo di drogarlo, Walter rompe con la spia. Chiton, in fuga, resta ucciso in un incidente ferroviario. Scagionato Walter dalle accuse, Vera si fa riconoscere dal figlio al quale pu\u00f2 finalmente riunirsi.\nProduzione.\nLa lavorazione del film, prodotto dalla Path\u00e9 Fr\u00e8res, dur\u00f2 dal luglio all'agosto 1914.\nIl \"Motography\" del 29 agosto 1914 riportava che il regista Frank Powell aveva appena finito di girare la scena dell'incidente ferroviario, dove una locomotiva veniva distrutta davanti alla cinepresa. Posizionata vicino ai binari, su una piattaforma a pochi metri dal punto del deragliamento, la macchina da presa, con accanto regista e \"cameraman\", venne quasi colpita dai detriti della locomotiva che, senza alcun controllo possibile, volarono da tutte le parti.\nDistribuzione.\nDistribuito dalla Eclectic Film Company, il film usc\u00ec nelle sale statunitensi nel novembre 1914. Ne venne fatta una riedizione, distribuita il 17 dicembre 1916.\nNon si conoscono copie ancora esistenti della pellicola che viene considerata presumibilmente perduta."}
{"id": "2849589", "revid": "110157", "url": "https://it.wikipedia.org/wiki?curid=2849589", "title": "Columbia University Graduate School of Journalism", "text": "La Columbia University Graduate School of Journalism \u00e8 una scuola professionale della Columbia University. Offre tre corsi di laurea: Master of Science in giornalismo (a tempo pieno o part-time), Master of Arts in giornalismo e un Ph.D. nel settore delle comunicazioni. La scuola, fondata da Joseph Pulitzer, si trova nel campus di Morningside Heights della Columbia University."}
{"id": "2849593", "revid": "287204", "url": "https://it.wikipedia.org/wiki?curid=2849593", "title": "US Open 1989", "text": "Lo US Open 1989 \u00e8 stata la 108\u00aa edizione dello US Open e quarta prova stagionale dello Slam per il 1989.Si \u00e8 disputato dal 28 agosto al 10 settembre 1989 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dal tedesco Boris Becker, che si \u00e8 imposto sul ceco Ivan Lendl in 4 set col punteggio di 7\u20136(2), 1\u20136, 6\u20133, 7\u20136(4). Il singolare femminile \u00e8 stato vinto dalla tedesca Steffi Graf, che ha battuto in finale in 3 set la statunitense Martina Navr\u00e1tilov\u00e1.\nNel doppio maschile si sono imposti John McEnroe e Mark Woodforde.\nNel doppio femminile hanno trionfato Hana Mandl\u00edkov\u00e1 e Martina Navr\u00e1tilov\u00e1. \nNel doppio misto la vittoria \u00e8 andata a Robin White, in coppia con Shelby Cannon.\nSeniors.\nSingolare maschile.\n Boris Becker ha battuto in finale Ivan Lendl, 7\u20136(2), 1\u20136, 6\u20133, 7\u20136(4)\nSingolare femminile.\n Steffi Graf ha battuto in finale Martina Navr\u00e1tilov\u00e1, 3\u20136, 7\u20135, 6\u20131 \nDoppio maschile.\n John McEnroe / Mark Woodforde hanno battuto in finale Ken Flach / Robert Seguso, 6\u20134, 4\u20136, 6\u20133, 6\u20133\nDoppio femminile.\n Hana Mandl\u00edkov\u00e1 / Martina Navr\u00e1tilov\u00e1 hanno battuto in finale Mary Joe Fern\u00e1ndez / Pam Shriver, 5\u20137, 6\u20134, 6\u20134\nDoppio misto.\n Robin White / Shelby Cannon hanno battuto in finale Meredith McGrath / Rick Leach, 3\u20136, 6\u20132, 7\u20135\nJuniors.\nSingolare ragazzi.\n Jonathan Stark ha battuto in finale Nicklas Kulti, 6\u20134, 6\u20131\nSingolare ragazze.\n Jennifer Capriati ha battuto in finale Rachel McQuillan, 6\u20132, 6\u20133"}
{"id": "2849598", "revid": "1761642", "url": "https://it.wikipedia.org/wiki?curid=2849598", "title": "Ignazio Guidi", "text": "Biografia.\nDopo la laurea conseguita nella Regia Universit\u00e0 di Roma, in cui fu allievo con il quasi coetaneo Celestino Schiaparelli del grande storico Michele Amari, fu dal 1873 al 1876 custode del Gabinetto Numismatico del Vaticano, prima di conseguire nel 1876 l'incarico di insegnamento di \u201cEbraico\u201d e \u201cLingue semitiche comparate\u201d (antica denominazione di \u201cSemitistica\u201d) nell'Ateneo in cui aveva studiato.\nNell'Universit\u00e0 romana continu\u00f2 ininterrottamente a insegnare gi\u00e0 il 1\u00ba novembre 1876, come professore incaricato di \u201cLingue dell'Abissinia\u201d, fino al 1919 (anno del suo collocamento a riposo).Divenne professore straordinario il 18 settembre 1878 e ordinario il 5 novembre 1885 (svolgendo dal 4 maggio di quell'anno l'incarico d'insegnamento di \"Grammatica e lingua amarica\".\nNel 1908 svolse per un semestre un insegnamento - in arabo - sulla letteratura, storia e geografia araba nell'Universit\u00e0 khediviale del Cairo: primo italiano a ricevere tale onorifico incarico, seguito poi da corsi svolti da David Santillana, Carlo Alfonso Nallino e Gerardo Meloni.\nFond\u00f2 con altri colleghi la Scuola di Lingue Orientali dell'Universit\u00e0 di Roma, dotata di una Biblioteca che oggi porta il suo nome e di una rivista orientalistica, la \"Rivista degli Studi Orientali\" (RSO), che fin dall'inizio diresse.\nFu dal 1878 Socio nazionale dell'Accademia nazionale dei Lincei e senatore del Regno dal 1914.\nScritti.\nTra i suoi numerosissimi lavori, avviati fin dal 1871, e che Giorgio Levi Della Vida defin\u00ec, senza mezzi termini: \"imponente per mole, stupefacente per la variet\u00e0 degli argomenti trattati, tipicamente monografica, severamente e rigorosamente tecnica, non agevole quindi a essere intesa ed apprezzata, se non da specialisti\", spicca quello su \"La sede primitiva dei popoli semitici\", che suscit\u00f2 ampio dibattito in tutto il mondo scientifico semitistico e arabistico.\nDi essi si possono ricordare \"Le traduzioni dei Vangeli in arabo e in etiopico\", una \"Storia della letteratura etiopica\", l'edizione e la traduzione del \"Corpus Scriptorum Christianorum Orientalium\", il volume in lingua francese \"L'Arabie ant\u00e9islamique\" e gli articoli \"Della sede primitiva dei popoli semitici\" e \"La descrizione di Roma nei geografi arabi\", ampiamente dibattuti e ripresi in numerosi lavori successivi.\nAltri suoi impegni di particolare rilevanza internazionale furono la traduzione del \"Fetha Nagast\" (\"Legislazione dei Re\", 1879-99), un lavoro sui Sette dormienti di Efeso (1884-85), l'edizione parziale, in 800 pagine - dall'anno del Egira 65 all'anno 99 - pubblicato nel 1887, del capolavoro annalistico di \u1e6cabar\u012b, edito sotto la guida di M. J. de Goeje, la cura degli Indici del \"Kit\u0101b al-Agh\u0101n\u012b\" di Ab\u016b l-Faraj al-I\u1e63fah\u0101n\u012b (1900), la traduzione del vol. 1 (\"Giurisprudenza religiosa (\u02bfib\u0101d\u0101t)\" de \"Il \u00abMukhta\u1e63ar\u00bb\" o \"Sommario del diritto malekita di \u1e2aal\u012bl ibn Is\u1e25\u0101q\" (1919), opera giuridica di diritto islamico malikita, un \"Summarium Grammaticae Arabicae meridionalis\", una \"\u00abBreve\u00bb storia della letteratura etiopica\" e un \"Vocabolario Amarico-Italiano\", tuttora considerato assai valido.\nNon va neppure dimenticata la sua opera di codicologo, grazie alla sua pubblicazione dei cataloghi di manoscritti arabi, copti, persiani, siriaci e turchi della Biblioteca nazionale centrale di Roma, della Biblioteca Angelica e della Biblioteca Alessandrina (\"Cataloghi dei codici orientali di alcune biblioteche d'Italia\").\nNumerosi i suoi allievi, dal figlio Michelangelo Guidi - insigne arabista nell'Universit\u00e0 di Roma - allo storico del primo Islam Leone Caetani e al semitista e arabista Giorgio Levi Della Vida, tutti appartenenti alla cosiddetta \"Scuola romana\", di cui Ignazio Guidi pu\u00f2 essere considerato, a buon diritto, il \"padre fondatore\". Tra gli altri suoi discepoli si possono altres\u00ec ricordare il berberista Francesco Beguinot, e gli etiopisti Francesco Gallina (1861-1942), Carlo Conti Rossini ed Enrico Cerulli."}
{"id": "2849612", "revid": "73843", "url": "https://it.wikipedia.org/wiki?curid=2849612", "title": "Com\u00e9die-ballet", "text": "Con il termine com\u00e9die-ballet furono inizialmente definite in Francia, nella seconda meta del \u2018600, le commedie teatrali che venivano rappresentate con intermezzi musicali e coreografici, pi\u00f9 o meno integrati con il resto della trama.\nStoria e caratteristiche.\nIl primo esempio del genere pu\u00f2 essere considerato \"Les f\u00e2cheux\", lavoro di Moli\u00e8re rappresentato, in onore del re di Francia, al castello di Vaux-le-Vicomte, residenza di Nicolas Fouquet, nel 1661, con musiche di Jean-Baptiste Lully, oltre che del grande coreografo e suo collaboratore, Pierre Beauchamp. La \"com\u00e9die-ballet\" avrebbe poi visto numerosi ulteriori esempi, nati sempre dalla collaborazione tra i tre, i quali sarebbero culminati nel capolavoro del genere, \"Le Bourgeois Gentilhomme\", nel 1670, e nello spettacolare allestimento, l'anno successivo, della \"tragicom\u00e9die et ballet\", \"Psych\u00e9\", la quale andava ben al di l\u00e0 dei precedenti per la sua grandiosit\u00e0.. Dopo la rottura con Lully, Moli\u00e8re si rivolse a Marc-Antoine Charpentier e la collaborazione tra i due, ancora con il concorso coreografico di Beauchamp, si concluse nella \u201c\"Com\u00e9die Mel\u00e9e de Musique, &amp; de Danse\"\u201d, \u201cLe malade immaginaire\u201d, nel corso delle cui rappresentazioni al Palais-Royal nel 1673, Moli\u00e8re ebbe un malore in scena a cui segu\u00ec poco dopo la morte.\nNel XVIII secolo il genere in quanto tale venne quasi completamente superato, ma lasci\u00f2 una notevole eredit\u00e0 nell'usanza a lungo rimasta viva nel teatro francese, del largo utilizzo di musiche di scena (anche cantate).\nUn esempio tardo di vera e propria \"com\u00e9die-ballet\" (anche se con tematiche interne pi\u00f9 simili a quelle della \"trag\u00e9die lyrique\") \u00e8 dato da \"La princesse de Navarre\", di Voltaire, che fu rappresentata, appunto come \"com\u00e9die-ballet\", a Versailles il 23 febbraio 1745: la rappresentazione era articolata in un prologo e tre atti, con l'aggiunta di una \"ouverture\" e di tre \"divertissements\" musicali, uno per atto, composti da Jean Philippe Rameau, con pezzi vocali anche notevolmente difficoltosi, tra cui un impegnativo duetto tra hautes-contre.\n\"Com\u00e9die-ballet\" e \"com\u00e9die lyrique\".\nAnche se gli studiosi tendono a restringere l'uso del termine al significato descritto nella precedente sezione, nel XVIII secolo alcuni autori lo utilizzarono anche per caratterizzare lavori di tipo diverso: in particolare opere comiche, di solito in tre o quattro atti, senza dialoghi parlati, le quali, in quanto fornite di una trama unitaria e di interpreti principali unici durante tutto lo svolgimento, nonch\u00e9 spesso di maggiori tratti umoristici e satirici, si differenziavano anche dall\"'op\u00e9ra-ballet\", e possono essere sostanzialmente ricondotte al genere della \"com\u00e9die lyrique\".\n\"Com\u00e9dies-ballets\", in questa accezione, furono definite, ad esempio, \"Le Carnaval et la Folie\" di Andr\u00e9 Cardinal Destouches (1703) e \"La v\u00e9nitienne\" di Antoine Dauvergne (1768), tarda riscrittura dell'omonimo \"ballet\" di Michel de la Barre andato in scena nel 1705.\nUn esempio opposto dell'uso del termine di \"com\u00e9die-lyrique\" per una sorta di reviviscenza moderna della \"com\u00e9die-ballet\", \u00e8 dato da \"Le pi\u00e8ge de M\u00e9duse\" di Erik Satie, del 1913: si tratta in effetti di un pezzo teatrale in un atto con sette brevi danze composte originariamente per pianoforte."}
{"id": "2849614", "revid": "767487", "url": "https://it.wikipedia.org/wiki?curid=2849614", "title": "Sotrin", "text": "SOTRIN (SOttosistema di TRasmissioni INtegrate) \u00e8 una rete militare dell'esercito italiano per la trasmissione delle informazioni.\n\u00c8 un sottosistema del CATRIN (sistema Campale di Trasmissioni ed Informazioni) che integra una rete telefonica (pi\u00f9 una rete dati X.25) parallela a quella civile, utilizzata in tempo di pace soprattutto per le comunicazioni tra caserme. Non \u00e8 preposto a ruoli tattici di avvistamento e sorveglianza, ai quali provvedono gli altri sottosistemi del CATRIN: SORAO (SORveglianza ed Acquisizione Obiettivi) e SOATCC (SOttosistema Avvistamento Tattico e Comando e Controllo).\nCaratteristiche.\n\u00c8 idoneo anche per la gestione di situazioni di protezione civile e, a differenza della rete telefonica civile, \u00e8 strutturato per avere alta capacit\u00e0 di sopravvivenza e di adeguamento rapido alle situazioni tattiche. Si avvale infatti di pi\u00f9 tipi di connessioni (in rame, fibra ottica e radio), e vi si possono aggiungere o spostare nodi senza modificazioni tecniche all'intero sistema, grazie ad un apposito sistema di instradamento automatico delle chiamate. La sicurezza del traffico di informazioni \u00e8 ottenuta tramite cifratura integrale.\nDistribuzione dei nodi.\nI nodi del Sotrin non corrispondono alle installazioni militari, ma possono essere presenti in alcune infrastrutture molto affollate di utenti (in alcuni casi vi sono pi\u00f9 nodi in un'unica infrastruttura) o semplicemente avere una localizzazione geografica tale da servire pi\u00f9 infrastrutture. Talora sono presenti su siti della rete, altre volte possono essere installati su strutture mobili (anche navi ad esempio). Gli utenti infine sono collegati ai rispettivi nodi con link di tutti i tipi possibili: linee in cavo, radio, ponte radio, fibra ottica.\nGli utenti militari italiani, sul territorio nazionale e all'estero, sono identificati da un numero a 7 cifre, e non sono direttamente raggiungibili dalle reti telefoniche civili. Tramite connessioni radio hanno accesso al SOTRIN anche utenze mobili.\nI nodi e le utenze SOTRIN possono essere messi in rete con quelli di altri sistemi analoghi dei paesi alleati (NATO e non) che utilizzino lo standard EUROCOM; in questo caso la numerazione raggiunge le 13 cifre, le prime sei identificano la nazione ed il sistema di rete, le ultime sette identificano il singolo utente all'interno del sistema."}
{"id": "2849617", "revid": "767487", "url": "https://it.wikipedia.org/wiki?curid=2849617", "title": "The Three of Us", "text": "The Three of Us \u00e8 un film del 1914 diretto da John W. Noble, tratto dalla commedia di Rachel Crothers e girato a Wilkes-Barre in Pennsylvania.\nUscito nelle sale il 14 dicembre 1914, il film \u00e8 interpretato da Edwin Carewe, Mabel Taliaferro e Creighton Hale. Fu il terzo film per Taliaferro, una nota attrice teatrale che aveva iniziato la sua carriera cinematografica due anni prima, interpretando Cenerentola in \"Cinderella\".\nTrama.\nRhy MacChesney possiede, in Colorado, insieme ai fratelli Clem e Sonny una miniera d'oro chiamata \"The Three of Us\". La miniera, per\u00f2, non ha mai fruttato. Nelle stesse condizioni si trova quella di Steve Towney, un giovanotto innamorato di Rhy. Steve, per\u00f2, riesce un giorno a trovare una vena d'oro: per accampare i diritti sul filone, deve registrarsi entro mezzod\u00ec del giorno seguente. Invece di recarsi subito all'ufficio del registro, Steve si attarda per accontentare Rhy che gli chiede di partecipare al ballo di Halloween. I loro discorsi sono spiati da Clem che, volendo andarsene da l\u00ec, vende l'informazione a Louis Beresford, un minatore rivale di Steve.\nIl giorno dopo, Steve non trova pi\u00f9 i minerali e la documentazione che gli servono per andare al registro. Accusa Rhy di averlo derubato ma la ragazza riesce a convincerlo della sua innocenza. Per arrivare prima di Beresford in citt\u00e0 e salvare cos\u00ec la miniera, Steve si avventura in un pericoloso percorso sulle montagne che abbrevia di molto il tragitto, riuscendo in questo modo a sventare le trame del suo rivale.\nProduzione.\nIl film fu prodotto dalla Rolfe Photoplays (con il nome B.A. Rolfe Photo Plays Inc.). Venne girato in Pennsylvania, a Wilkes-Barre.\nDistribuzione.\nDistribuito dall'Alco Film Corporation, il film usc\u00ec nelle sale cinematografiche statunitensi il 14 dicembre 1914."}
{"id": "2849635", "revid": "287204", "url": "https://it.wikipedia.org/wiki?curid=2849635", "title": "5494 Johanmohr", "text": "5494 Johanmohr \u00e8 un asteroide della fascia principale. Scoperto nel 1933, presenta un'orbita caratterizzata da un semiasse maggiore pari a 2,8509089\u00a0UA e da un'eccentricit\u00e0 di 0,0819588, inclinata di 1,14860\u00b0 rispetto all'eclittica.\nL'asteroide \u00e8 dedicato all'astronomo olandese-tedesco Johan Maurits Mohr."}
{"id": "2849645", "revid": "287204", "url": "https://it.wikipedia.org/wiki?curid=2849645", "title": "US Open 1988", "text": "Lo US Open 1988 \u00e8 stata la 107\u00aa edizione dello US Open e quarta prova stagionale dello Slam per il 1988.Si \u00e8 disputato dal 29 agosto all'11 settembre 1988 al USTA Billie Jean King National Tennis Center in Flushing Meadows di New York negli Stati Uniti. \nIl singolare maschile \u00e8 stato vinto dallo svedese Mats Wilander, che si \u00e8 imposto sul ceco Ivan Lendl in 5 set col punteggio di 6\u20134, 4\u20136, 6\u20133, 5\u20137, 6\u20134. Il singolare femminile \u00e8 stato vinto dalla tedesca Steffi Graf, che ha battuto in finale in 3 set l'argentina Gabriela Sabatini. Nel doppio maschile si sono imposti Sergio Casal e Emilio S\u00e1nchez Vicario.\nNel doppio femminile hanno trionfato Gigi Fern\u00e1ndez e Robin White. Nel doppio misto la vittoria \u00e8 andata a Jana Novotn\u00e1, in coppia con Jim Pugh.\nSeniors.\nSingolare maschile.\n Mats Wilander ha battuto in finale Ivan Lendl 6\u20134, 4\u20136, 6\u20133, 5\u20137, 6\u20134\nSingolare femminile.\n Steffi Graf ha battuto in finale Gabriela Sabatini 6\u20133, 3\u20136, 6\u20131\nDoppio maschile.\n Sergio Casal / Emilio S\u00e1nchez Vicario hanno battuto in finale Rick Leach / Jim Pugh per walkover\nDoppio femminile.\n Gigi Fern\u00e1ndez / Robin White hanno battuto in finale Patty Fendick / Jill Hetherington 6\u20134, 6\u20131\nDoppio misto.\n Jana Novotn\u00e1 / Jim Pugh hanno battuto in finale Elizabeth Sayers Smylie / Patrick McEnroe 7\u20135, 6\u20133\nJuniors.\nSingolare ragazzi.\n Nicol\u00e1s Pereira ha battuto in finale Nicklas Kulti 6-1, 6-2\nSingolare ragazze.\n Carrie Cunningham ha battuto in finale Rachel McQuillan 7-5, 6-3"}
{"id": "2849660", "revid": "30646331", "url": "https://it.wikipedia.org/wiki?curid=2849660", "title": "Aeronautica militare della Repubblica Democratica Tedesca", "text": ""}
{"id": "2849661", "revid": "287204", "url": "https://it.wikipedia.org/wiki?curid=2849661", "title": "25509 Rodwong", "text": "25509 Rodwong \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,4213003\u00a0UA e da un'eccentricit\u00e0 di 0,1163595, inclinata di 2,09807\u00b0 rispetto all'eclittica."}
{"id": "2849662", "revid": "1543377", "url": "https://it.wikipedia.org/wiki?curid=2849662", "title": "J\u00f3zef Gos\u0142awski", "text": "Designer delle monete (tra l'altro 5 z\u0142 con l'immagine del pescatore), monumenti (tra l'altro monumento a Fryderyk Chopin in \u017belazowa Wola) e medaglie (tra l'altro \"L'anno 1939\"). Ha vinto numerosi concorsi d'arte; \u00e8 stato aggiudicato, tra l'altro, Croce d'Argento al Merito."}
{"id": "2849673", "revid": "287204", "url": "https://it.wikipedia.org/wiki?curid=2849673", "title": "25510 Donvincent", "text": "25510 Donvincent \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3557827\u00a0UA e da un'eccentricit\u00e0 di 0,1374068, inclinata di 7,84671\u00b0 rispetto all'eclittica."}
{"id": "2849677", "revid": "287204", "url": "https://it.wikipedia.org/wiki?curid=2849677", "title": "25511 Annlipinsky", "text": "25511 Annlipinsky \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3058703\u00a0UA e da un'eccentricit\u00e0 di 0,0754482, inclinata di 4,51591\u00b0 rispetto all'eclittica."}
{"id": "2849680", "revid": "287204", "url": "https://it.wikipedia.org/wiki?curid=2849680", "title": "25512 Anncomins", "text": "25512 Anncomins \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3322629\u00a0UA e da un'eccentricit\u00e0 di 0,1388417, inclinata di 4,93521\u00b0 rispetto all'eclittica."}
{"id": "2849683", "revid": "287204", "url": "https://it.wikipedia.org/wiki?curid=2849683", "title": "25513 Weseley", "text": "25513 Weseley \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2406198\u00a0UA e da un'eccentricit\u00e0 di 0,0467726, inclinata di 5,09624\u00b0 rispetto all'eclittica."}
{"id": "2849687", "revid": "219355", "url": "https://it.wikipedia.org/wiki?curid=2849687", "title": "Piani di campionamento", "text": ""}
{"id": "2849690", "revid": "287204", "url": "https://it.wikipedia.org/wiki?curid=2849690", "title": "25514 Lisawu", "text": "25514 Lisawu \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,5218816\u00a0UA e da un'eccentricit\u00e0 di 0,0600594, inclinata di 5,23345\u00b0 rispetto all'eclittica."}
{"id": "2849695", "revid": "287204", "url": "https://it.wikipedia.org/wiki?curid=2849695", "title": "25515 Briancarey", "text": "25515 Briancarey \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3163189\u00a0UA e da un'eccentricit\u00e0 di 0,0656888, inclinata di 4,13792\u00b0 rispetto all'eclittica.\nL'asteroide \u00e8 intitolato a Brian Carey, insegnante alla Livingston High School di Livingston (New Jersey)."}
{"id": "2849698", "revid": "287204", "url": "https://it.wikipedia.org/wiki?curid=2849698", "title": "25516 Davidknight", "text": "25516 Davidknight \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3101540\u00a0UA e da un'eccentricit\u00e0 di 0,1833952, inclinata di 3,55950\u00b0 rispetto all'eclittica.\nL'asteroide \u00e8 intitolato a David Knight, insegnante alla University High School di Irvine (California)."}
{"id": "2849701", "revid": "287204", "url": "https://it.wikipedia.org/wiki?curid=2849701", "title": "25517 Davidlau", "text": "25517 Davidlau \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2773963\u00a0UA e da un'eccentricit\u00e0 di 0,1302927, inclinata di 2,63013\u00b0 rispetto all'eclittica."}
{"id": "2849703", "revid": "436907", "url": "https://it.wikipedia.org/wiki?curid=2849703", "title": "Lui non sta con te", "text": "Lui non sta con te \u00e8 un brano musicale della cantante italiana Laura Pausini.\nIl brano viene tradotto in lingua spagnola con il titolo \"El no esta por ti\".\n\"Lui non sta con te\".\nIl brano.\n\"Lui non sta con te\" \u00e8 il 4\u00ba ed ultimo singolo estratto ad ottobre dall'album \"Laura\" del 1994.\nLa musica \u00e8 composta da Angelo Valsiglio e Roberto Buti; il testo \u00e8 scritto da Cheope e Marco Marati.\nIl brano viene trasmesso in radio; non viene realizzato il videoclip.\n\"El no esta por ti\".\nIl brano.\nNel 1994 la canzone \"Lui non sta con te\" viene tradotta in lingua spagnola da Badia con il titolo \"El no esta por ti\".\nViene inserita nel primo album in lingua spagnola \"Laura Pausini\" ed estratta come 5\u00b0 singolo nel 1995 solo in Spagna.\nIl brano viene trasmesso in radio quindi solo in Spagna; non viene realizzato il videoclip.\nPubblicazioni.\n\"Lui non sta con te\" viene inserita anche nell'album \"Laura Pausini\" del 1995."}
{"id": "2849704", "revid": "287204", "url": "https://it.wikipedia.org/wiki?curid=2849704", "title": "25518 Paulcitrin", "text": "25518 Paulcitrin \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,7508548\u00a0UA e da un'eccentricit\u00e0 di 0,0318111, inclinata di 6,32029\u00b0 rispetto all'eclittica."}
{"id": "2849706", "revid": "1714743", "url": "https://it.wikipedia.org/wiki?curid=2849706", "title": "Leonora Cristina Ulfeldt", "text": "Biografia.\nEra figlia del re Cristiano IV di Danimarca e della seconda moglie Kirsten Munk.\nIl matrimonio dei suoi genitori avvenne morganaticamente pertanto sia lei che i nove fratelli non potevano vantare il titolo di principi ma poterono portare quello di \"conti di Schleswig-Holstein\".\nI genitori divorziarono nel 1630 in quanto il re accus\u00f2 la moglie di tradirlo con altri uomini.\nA soli nove anni venne promessa in sposa a Corfitz Ulfeldt, figlio del cancelliere Jacob Ulfeldt. Le nozze avvennero poi nel 1636.\nNel 1641 i coniugi ottennero dall'imperatore Ferdinando III d'Asburgo il titolo di conti.\nQuando sal\u00ec al trono il suo fratellastro, il legame tra suo marito e l'imperatore venne malvisto a corte e Corfitz venne accusato di tramare contro la corona.\nNel 1651 moglie e marito dovettero fuggire ad Amsterdam e Stoccolma in quanto ricercati. In Svezia Corfitz si trov\u00f2 a tramare sia contro la Danimarca sia contro la Svezia intessendo intrighi con l'uno e con l'altro. Il doppiogioco venne scoperto e Corfitz imprigionato nel 1659.\nRiuscirono a scappare a Copenaghen, dove vennero di nuovo arrestati e confinati a Bornholm dal 1660 al 1661.\nQuando suo marito venne di nuovo accusato di tradimento, fu condannato a morte e i loro figli esiliati. Corfitz, ancora una volta, riusc\u00ec a fuggire e a raggiungere i figli all'estero.\nLeonora invece pass\u00f2 22 anni rinchiusa in prigione nella \"torre blu\" del Castello di Copenaghen.\nDiscendenza.\nLeonora Cristina e Corfitz ebbero dieci figli:"}
