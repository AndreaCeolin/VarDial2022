{"id": "2857715", "revid": "80598", "url": "https://it.wikipedia.org/wiki?curid=2857715", "title": "Tutti morimmo a stento", "text": "Tutti morimmo a stento \u00e8 il secondo album d'inediti registrato da Fabrizio De Andr\u00e9 per la Bluebell Records, pubblicato nel 1968.\nIl disco.\n\u00c8 uno dei primi esempi di concept album in Italia. L'idea di questo disco venne a De Andr\u00e9 dopo aver ascoltato \"Days of Future Passed\" dei Moody Blues, realizzato insieme alla London Festival Orchestra. L'opera nacque dopo due anni di collaborazione con Gianfranco Reverberi e Gian Piero Reverberi nell'orchestrazione, e nella stesura dei testi con Riccardo Mannerini (\"Il cantico dei Drogati\") e Giuseppe Bentivoglio (\"La ballata degli impiccati\"). \nGian Piero Reverberi risulta ufficialmente co-autore di tutte le musiche, ma il suo contributo sembra essere andato oltre. A Riccardo Bertoncelli dichiarava infatti: \"In dischi impegnativi come \"Tutti morimmo a stento\", Fabrizio non era in grado di reggere da solo tutta l'architettura. L\u00ec c'\u00e8 un mio intervento profondo.\" \nIl tema portante di questo \"concept\" \u00e8 la \"morte psicologica, mentale\" dell'individuo che viene illustrata attraverso la presentazione di vari personaggi: tossicodipendenti, ragazzine traviate, impiccati (in questo caso anche la morte fisica dunque), personaggi di dubbia moralit\u00e0... Un mondo saturo di \"morte\" e rancore che trova un suo riscatto nella piet\u00e0, intesa quasi come compassione e misericordia, di quegli \"uomini senza fallo\" a cui \u00e8 rivolto il Recitativo. In questo senso riprende la tematica della piet\u00e0 rivolta universalmente agli sconfitti, indifferentemente dalle colpe e dalle virt\u00f9, gi\u00e0 espressa in altre canzoni come \"La citt\u00e0 vecchia\", \"Bocca di rosa\" e \"Via del Campo\".\nLa prima stampa di questo disco riporta in copertina la scritta \"Volume 2\", che scomparir\u00e0 nelle ristampe successive. Le prime due stampe in vinile hanno il sottotitolo \"Cantata in Si minore per solo, coro e orchestra\". Esistono altri dischi di De Andr\u00e9 con questo titolo, ma si tratta di album antologici del periodo Karim. Il 23 ottobre 2009 \u00e8 uscita un'edizione a tiratura limitata in vinile colorato giallo (Sony RCA LP 886976090012).\nL'album ottenne un'accoglienza positiva, tanto da diventare l'LP pi\u00f9 venduto in Italia nel 1968, seguito dal primo album registrato in studio di De Andr\u00e9 nel 1967 \"Vol. 1\u00ba\", raggiungendo una vendita di quasi 50.000 copie.\nMolti anni dopo De Andr\u00e9 defin\u00ec invece il disco come \"polveroso\" e \"barocco\".\nDall'album fu tratto il singolo \"Leggenda di Natale/Inverno\", con una copertina molto simile a quella dell'album.\nTracce.\nLP del 1968.\nTutti i testi sono di Fabrizio De Andr\u00e9, eccetto dove indicato; tutte le musiche sono state composte Fabrizio De Andr\u00e9 e Gian Piero Reverberi.\nLe canzoni.\nDe Andr\u00e9 spiega cos\u00ec gli argomenti delle singole canzoni: \n\"Cantico dei drogati\".\nIl testo della canzone \u00e8 ispirata alla poesia \"Eroina\" del poeta Riccardo Mannerini, amico di De Andr\u00e9.\nMusicalmente, l'introduzione \u00e8 opera di Gian Piero Reverberi. La canzone \u00e8 direttamente seguita dal \"Primo intermezzo\" e ad esso legata.\n\"Leggenda di Natale\".\n\"Leggenda di Natale\" \u00e8 ispirata alla canzone \"Le P\u00e8re No\u00ebl et la petite fille\" di Georges Brassens, quarta traccia dell'album \"Les Fun\u00e9railles d'antan\" (1960). Il brano verte sulla circonvenzione usata da un uomo maturo, furbo e senza scrupoli, su un'ingenua ragazza che si lascia facilmente ingannare nel suo sentimento pi\u00f9 innocente, la fiducia. \u00c8 seguita dal breve \"Secondo intermezzo\" legato al tema della canzone, in cui con metafore poetiche De Andr\u00e9 cerca di spiegare invece il punto di vista dell'uomo, facendolo parlare in prima persona del suo timore di morire e del suo tentativo di \"aggrapparsi alla vita\", seppur approfittando della ragazzina.\n\"Ballata degli impiccati\".\nIl titolo riprende quello della \"La ballata degli impiccati\" di Fran\u00e7ois Villon, ma, spoglio della tematica religiosa, gli impiccati qua non invocano piet\u00e0 e la salvezza ma portano rancore verso chi li condanna, e descrivono la loro morte in maniera realistica. Il brano \u00e8 un attacco contro la pena di morte in generale, che De Andr\u00e9 considera sbagliata anche nei confronti di assassini e criminali condannati dalla legge.\n\"Inverno\".\nNel brano De Andr\u00e9 descrive i periodi bui della vita, dopo i quali a volte, si viene consolati da una calda estate. \u00c8 un inno al ciclo delle stagioni che sono un po' come la vita, in cui si passa dal sole di un caldo sorriso al freddo pungente della malinconia.\n\"Girotondo\".\nLa canzone \u00e8 una filastrocca cantata al ritmo di \"Marcondiro\" interpretata dal cantautore insieme ad un coro di bambini: De Andr\u00e9, accompagnandosi con la chitarra, canta delle domande ed i bambini cantano le risposte. Nella canzone sono presenti due dei temi trattati nell'album: la \"morte fisica\" e la \"morte psicologica\" riferita alla perdita dell'innocenza da parte dei bambini. \nLa storia raccontata \u00e8 in un certo senso kafkiana, in quanto rispecchia l'aforisma dello scrittore ceco \u00abIl male conosce il bene, ma il bene non conosce il male\u00bb, secondo cui il male succede senza che ne nessuno ne abbia consapevolezza o volont\u00e0: il soldato potrebbe non fare la guerra ma la guerra scoppia, Dio potrebbe intervenire ma non lo fa, l'aviatore potrebbe non gettare la bomba ma la bomba \u00e8 gi\u00e0 caduta e ha colpito tutti indistintamente.\nLa canzone divenne uno dei manifesti contro la guerra. \u00c8 stata definita \"una delle trovate insieme pi\u00f9 eccessive e agghiaccianti della storia della canzone italiana.\" Il brano \u00e8 stato anche inciso da Teresa De Sio e Yo Yo Mundi nell'album \"Fatto per un mondo migliore\".\nDalla canzone \u00e8 stato tratto un libro contro la guerra dall'omonimo titolo, edito dalla casa editrice Gallucci ed illustrato da Pablo Echaurren. Il brano \u00e8 seguito dal \"Terzo intermezzo.\"\n\"Corale (leggenda del re infelice)\".\nIntrodotto dal \"Recitativo (due invocazioni e un atto d'accusa)\", che ne rappresenta nei fatti la prima strofa, riprende i temi delle precedenti canzoni nelle singole strofe recitate da De Andr\u00e9 su coloro che sono vinti dalla vita: i drogati, le ragazze traviate, i condannati a morte, infine il tema della morte reale delle persone vista come livellatrice (tutto sulla falsariga di Villon e dei motivi medievali del trionfo della morte e della danza macabra), seguito dall'invito ad avere piet\u00e0 di chiunque, poich\u00e9 ognuno \u00e8 soggetto alla falce della morte e alla sofferenza; nel testo il cantante mette sotto accusa banchieri e ricchi, borghesi benpensanti e giudici inclementi, incapaci di impietosirsi. Il ritornello cantato dal coro racconta invece di un re molto ricco che possiede un castello d'oro e uno d'argento, ma \u00e8 triste; dona quindi i suoi beni ottenendo amici e amori, ma non \u00e8 lo stesso felice. La canzone conclude parlando del valore del dono come atto di semplice piet\u00e0 senza aspettarsi nulla in cambio.\nLa versione inglese.\nNel 1969 il produttore Antonio Casetta ebbe l'idea di realizzare una versione in inglese di questo disco: De Andr\u00e9 quindi reincise le parti vocali dell'album. Questa versione non \u00e8 mai stata pubblicata ufficialmente, ma si giunse fino alla stampa di un'unica copia di test in vinile, dal titolo \"Lament of the Junkie\" (come la prima traccia). La grafica era completamente differente dalla versione italiana, con copertina apribile, tutti i testi delle canzoni e una biografia dell'artista in inglese e l'elenco di tutti i nomi dei musicisti. La scaletta del disco era la seguente:\nL'unica preziosa copia di questa versione \u00e8 stata scoperta nel 2007 in possesso di un collezionista statunitense, che l'ha custodita per quasi 40 anni senza riferirlo a nessuno. Solamente in occasione del suo ottantesimo compleanno rivel\u00f2 il segreto in forma privata al collezionista Mimmo Carrata, al quale poi cedette il disco pochi giorni dopo. Carrata infatti ne \u00e8 l'attuale proprietario."}
{"id": "2857718", "revid": "287204", "url": "https://it.wikipedia.org/wiki?curid=2857718", "title": "La resa dei conti (romanzo)", "text": ""}
{"id": "2857726", "revid": "276327", "url": "https://it.wikipedia.org/wiki?curid=2857726", "title": "Chirurgia cardiaca", "text": ""}
{"id": "2857730", "revid": "1272592", "url": "https://it.wikipedia.org/wiki?curid=2857730", "title": "Lakeville", "text": ""}
{"id": "2857737", "revid": "88740", "url": "https://it.wikipedia.org/wiki?curid=2857737", "title": "La Russa", "text": ""}
{"id": "2857741", "revid": "466539", "url": "https://it.wikipedia.org/wiki?curid=2857741", "title": "Frank Duveneck", "text": "Biografia.\nNato Frank Decker nacque a Covington, nello stato del Kentucky. Suo padre, Bernard Decker, era un immigrato tedesco e mor\u00ec quando Frank aveva appena un anno. Sua madre, Katherine Siemers, dopo la morte del marito si rispos\u00f2 con Joseph Duveneck. \nAll'et\u00e0 di 15 anni il giovane Frank inizi\u00f2 a studiare presso un pittore locale, Johann Schmitt. In seguito, a partire dal 1870, si rec\u00f2 in Europa e frequent\u00f2 la scuola d'arte dell'Accademia Reale di Monaco di Baviera, dove studi\u00f2 con Wilhelm Leibl e Wilhelm Von Dietz.\nDivenuto celebre al pari di William Merritt Chase, di John Henry Twachtman, di Willis Seaver Adams e di Walter Shirlaw (tutti componenti della Hudson River School (scuola del fiume Hudson), viaggi\u00f2 a lungo in Germania e in Italia, e fu a Venezia intorno al 1873.\nIl 25 marzo 1886 spos\u00f2 a Parigi Elizabeth Otis Lyman Bott, dalla quale ebbe un figlio: Frank Bott.\nMa nel 1888, mentre erano ancora in Italia, Elizabeth mor\u00ec all'improvviso e fu sepolta nel Cimitero degli Allori di Firenze. Rimasto vedovo dopo soli due anni, Duveneck decise di tornare negli Stati Uniti con il bambino.\nNel 1900 divenne docente all'Accademia dell'arte di Cincinnati e poi direttore dello stesso Istituto nel 1904. Qualche tempo dopo fond\u00f2, insieme ad altri personaggi illustri, il Cincinnati Art Club. In Italia ebbe come allievo il giovane pittore americano Julius Rolshoven, originario di Detroit.\nFrank Duveneck mor\u00ec nel 1919. Riposa a Covington, nel \"Mother of God Cemetery\"."}
{"id": "2857742", "revid": "599013", "url": "https://it.wikipedia.org/wiki?curid=2857742", "title": "Giovanni Bonavita", "text": "Carriera.\nCalciatore\nCresciuto calcisticamente nel Settore Giovanile dell'Atalanta, dai Pulcini alla Primavera, ha esordito esordito a 19 anni in Prima Squadra nella massima serie nella gara contro il Milan di Van Basten, vinta dai rossoneri con il risultato di 3-0.\nNella stagione successiva realizz\u00f2 la sua prima ed unica rete nel campionato di Serie A nella partita Bari - Atalanta (4-1) del 27 gennaio 1991; in quella stagione collezion\u00f2 5 presenze di cui tre da titolare: nella gara contro la Cremonese e nelle due sfide valevoli per gli Ottavi di Finale di Coppa UEFA tra i bergamaschi e l\u2019Inter.\nPartecipa da protagonista ai Mondiali in Olanda con la nazionale militare allenata da \u201cPicchio\u201d De Sisti, insieme a lui i compagni di reparto Casiraghi e Ravanelli. Verr\u00e0 vinta la finale contro la Germania, sconfitta ai rigori dopo il pareggio nei tempi regolamentari.\nPartecipa, inoltre, all\u2019avventura in Grecia con l\u2019Under 21 di Cesare Maldini nei Giochi del Mediterraneo dove, per\u00f2, la nazionale italiana esce subito al primo turno della fase a gironi con Egitto e Turchia.\nDopo una stagione in serie B a Venezia continua il suo percorso in serie C vincendo due campionati con Spal e Albinoleffe.\nConclude la carriera a 32 anni, a causa di un infortunio alla caviglia, dopo aver vinto in serie D due campionati con Aglianese e Palazzolo.\nDirigente sportivo\nHa iniziato il percorso come allenatore dapprima in Societ\u00e0 del settore dilettantistico, poi nel settore professionistico con il Pergocrema.\nNella stagione sportiva 2008/09 entra a far parte dello staff tecnico del settore giovanile dell\u2019Albinoleffe. Si specializza come Maestro della Tecnica, figura tecnica innovativa, poi come Responsabile del Settore Giovanile, titolo che acquisisce dopo aver svolto e conseguito il patentino di Allenatore di Seconda Categoria - UEFA A.\nNel 2011 viene insignito del titolo di \u201cmiglior Responsabile di Settore Giovanile anno 2010\u201d da parte dell\u2019Aldini Bariviera e nella stagione 2012/13 la categoria Allievi dell\u2019Albinoleffe vince il titolo di Campione d\u2019Italia.\nDalla stagione 2014/15 \u00e8 in forza all\u2019U.S. Cremonese, sempre come Responsabile di Settore Giovanile.\nPalmar\u00e8s.\nClub e Nazionale.\nCompetizioni nazionali.\nCompetizioni internazionali"}
{"id": "2857748", "revid": "767487", "url": "https://it.wikipedia.org/wiki?curid=2857748", "title": "Louis Mesnier", "text": " In carriera ha giocato 14 partite con la Nazionale francese segnando 6 gol, tra cui il primo gol assoluto della Nazionale. Originario di Parigi, \u00e8 stato una delle stelle della Nazionale francese nel periodo antecedente la Prima guerra mondiale."}
{"id": "2857759", "revid": "287204", "url": "https://it.wikipedia.org/wiki?curid=2857759", "title": "U.S. National Championships 1932", "text": "Gli U.S. National Championships 1932 (conosciuti oggi come US Open) sono stati la 51\u00aa edizione degli U.S. National Championships e quarta prova stagionale dello Slam per il 1932. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Ellsworth Vines, che si \u00e8 imposto sul francese Henri Cochet in 3 set col punteggio di 6-4 6-4 6-4. Il singolare femminile \u00e8 stato vinto dalla statunitense Helen Jacobs, che ha battuto in finale in 3 set la connazionale Carolin Babcock Stark. Nel doppio maschile si sono imposti Ellsworth Vines e Keith Gledhill. Nel doppio femminile hanno trionfato Helen Hull Jacobs e Sarah Palfrey Cooke. Nel doppio misto la vittoria \u00e8 andata a Sarah Palfrey, in coppia con Fred Perry.\nSeniors.\nSingolare maschile.\n Ellsworth Vines ha battuto in finale Henri Cochet 6-4 6-4 6-4\nSingolare femminile.\n Helen Jacobs ha battuto in finale Carolin Babcock Stark 6-2, 6-2\nDoppio maschile.\n Ellsworth Vines / Keith Gledhill hanno battuto in finale Wilmer Allison / John Van Ryn 6-4, 6-3, 6-2\nDoppio femminile.\n Helen Hull Jacobs / Sarah Palfrey Cooke hanno battuto in finale Alice Marble / Marjorie Morrill 8-6, 6-1\nDoppio misto.\n Sarah Palfrey / Fred Perry hanno battuto in finale Helen Jacobs / Ellsworth Vines 6-3, 7-5"}
{"id": "2857767", "revid": "287204", "url": "https://it.wikipedia.org/wiki?curid=2857767", "title": "U.S. National Championships 1931", "text": "Gli U.S. National Championships 1931 (conosciuti oggi come US Open) sono stati la 50\u00aa edizione degli U.S. National Championships e quarta prova stagionale dello Slam per il 1931. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Ellsworth Vines, che si \u00e8 imposto sul connazionale George Lott in 4 set col punteggio di 7-9 6-3 9-7 7-5. Il singolare femminile \u00e8 stato vinto dalla statunitense Helen Wills Moody, che ha battuto in finale in 3 set la britannica Eileen Bennett Whittingstall. Nel doppio maschile si sono imposti Wilmer Allison e John Van Ryn. Nel doppio femminile hanno trionfato Betty Nuthall e Eileen Bennett Whittingstall. Nel doppio misto la vittoria \u00e8 andata a Betty Nuthall, in coppia con George Lott.\nSeniors.\nSingolare maschile.\n Ellsworth Vines ha battuto in finale George Lott 7-9 6-3 9-7 7-5\nSingolare femminile.\n Helen Wills Moody ha battuto in finale Eileen Bennett Whittingstall 6-4, 6-1\nDoppio maschile.\n Wilmer Allison / John Van Ryn hanno battuto in finale Gregory Mangin / Berkeley Bell 6-4, 6-3, 6-2\nDoppio femminile.\n Betty Nuthall / Eileen Bennett Whittingstall hanno battuto in finale Helen Jacobs / Dorothy Round 6-2, 6-4\nDoppio misto.\n Betty Nuthall / George Lott hanno battuto in finale Anna Harper / Wilmer Allison 6-3, 6-3"}
{"id": "2857775", "revid": "125101732", "url": "https://it.wikipedia.org/wiki?curid=2857775", "title": "It's Called a Heart", "text": "It's Called a Heart \u00e8 un singolo dei Depeche Mode pubblicato il 16 settembre 1985, il secondo estratto dalla raccolta \"The Singles 81-85\". Il brano nel lato B \"Fly on the Windscreen\" \u00e8 stato remixato e incluso nell'album \"Black Celebration\", uscito l'anno successivo.\nVideo musicale.\nIl videoclip della canzone \u00e8 stato il secondo video del gruppo ad essere diretto da Peter Care e girato a Berkshire. \nGirato sia di giorno che di notte, vede il gruppo eseguendo il brano in mezzo ad un campo di granoturco con delle strane maschere africane fatte con dei pezzi metallici e con gli occhi abbaglianti; nel video compaiono delle televisioni e delle telecamere in cui si vede di tanto in tanto Dave Gahan cantare la canzone. Verso la fine del video compare una croce di paglia andare a fuoco."}
{"id": "2857785", "revid": "120670756", "url": "https://it.wikipedia.org/wiki?curid=2857785", "title": "Le storie di Giacobbe", "text": "Primo romanzo della tetralogia \"Giuseppe e i suoi fratelli\" (titolo originale \"Joseph und seine Br\u00fcder\"), dello scrittore\ntedesco Thomas Mann, Le storie di Giacobbe (\"Die Geschichten Jaakobs\"), iniziato nel 1926, terminato, presumibilmente, nel 1930 e pubblicato a Berlino nel 1933, \u00e8 ispirato alle vicende bibliche narrate nella Genesi, capitoli .\nIl romanzo, articolato in un prologo e sette capitoli, narra la vicenda di GIacobbe, figlio di Isacco e di Rebecca, della sua primogenitura ottenuta con l'inganno ai danni del gemello Esa\u00f9, del suo soggiorno in casa dello zio Labano, fratello della madre e del lungo lavoro al suo servizio. Nei venticinque anni trascorsi presso Labano, Giacobbe sposer\u00e0 le due figlie dello zio: Lia e Rachele. Durante il viaggio di ritorno, Rachele, la sposa prediletta, morir\u00e0 dando alla luce Beniamino."}
{"id": "2857786", "revid": "486946", "url": "https://it.wikipedia.org/wiki?curid=2857786", "title": "Wrestlemania XXVI", "text": ""}
{"id": "2857789", "revid": "1318658", "url": "https://it.wikipedia.org/wiki?curid=2857789", "title": "Operazione L\u00fcttich", "text": "Operazione L\u00fcttich (denominata anche battaglia di Mortain) fu il nome in codice dato all'ultima grande controffensiva tedesca in Normandia dopo lo sbarco alleato. La battaglia ebbe luogo intorno alla citt\u00e0 francese di Mortain tra il 7 e il 13 agosto del 1944 e si concluse con il fallimento dell'attacco tedesco condotto da alcune Panzer-Division, da cui Adolf Hitler si aspettava risultati decisivi e una svolta operativa sull'\"Invasionfront\" a favore della Wehrmacht, e con un grave peggioramento della situazione strategica del Gruppo d'armate B del feldmaresciallo G\u00fcnther von Kluge, ormai vicino ad un crollo totale di fronte alla schiacciante superiorit\u00e0 aeroterrestre degli Alleati.\nIl nome dell'operazione (\"L\u00fcttich\" in tedesco \u00e8 il nome della citt\u00e0 di Liegi) fu scelto per creare un collegamento ideale con la Battaglia di Liegi, combattuta e vinta dai tedeschi agli inizi di agosto del 1914 sul fronte occidentale della prima guerra mondiale.\nPremessa.\nLa situazione alleata.\nIl completo successo dell'Operazione Cobra aveva permesso agli Alleati di sfondare le fragili linee difensive tedesche e di allargare la testa di ponte in Normandia. Alla fine di luglio del 1944, la I Armata americana aveva liberato Avranches, conquistando una posizione assai utile a minacciare il fianco sinistro del dispositivo di difesa tedesco.\nProprio dal corridoio attorno ad Avranches, nei primi giorni di agosto, entr\u00f2 in azione la III Armata americana del generale George Patton; la linea meridionale del fronte tedesco collass\u00f2 sotto i colpi degli attaccanti: in pochi giorni, le truppe di Patton si aprirono la strada verso sud-est. Il Comandante del XII Gruppo d'armate alleato (generale Omar Bradley) ordin\u00f2 a Patton di sfruttare il successo spingendosi cos\u00ec con rapidit\u00e0 attraverso le linee tedesche: in pochi giorni la III Armata avanz\u00f2 per pi\u00f9 di arrivando a conquistare il 7 agosto i porti di Brest e Lorient, nonch\u00e9 la citt\u00e0 di Le Mans.\nLa situazione tedesca.\nAll'inizio di agosto del 1944, le forze tedesche in Francia erano state duramente provate dall'offensiva degli Alleati. Al comando del \"Westheer\" si trovava il feldmaresciallo G\u00fcnther von Kluge, che aveva recentemente rimpiazzato Gerd von Rundstedt nel ruolo di Comandante Supremo della Wehrmacht sul Fronte occidentale (tedesco: \"Oberbefehlshaber West\"). Dal 17 luglio 1944, dopo l'incidente in cui rimase ferito il feldmaresciallo Erwin Rommel, il feldmaresciallo von Kluge assunse anche il comando del Gruppo d'armate B: l'unit\u00e0 tedesca che si scontrava direttamente con le truppe anglo-americane sbarcate in Normandia.\nDopo un iniziale ottimismo sulle prospettive dello scontro, il feldmaresciallo von Kluge, ufficiale tenace, determinato e molto esperto, inizi\u00f2 a convincersi che la situazione dell'esercito tedesco nel cosiddetto \"invasionfront\" fosse ormai disperata: il 22 luglio comunic\u00f2 a Hitler che il crollo del fronte era ormai imminente. La posizione del feldmaresciallo divenne cos\u00ec sempre pi\u00f9 sospetta agli occhi del F\u00fchrer: da un lato, infatti, Hitler diffidava di chi non aveva fiducia nella possibilit\u00e0 di contenere la testa di ponte degli Alleati; dall'altro credeva che il feldmaresciallo fosse personalmente coinvolto nella congiura del 20 luglio 1944.\nIl feldmaresciallo von Kluge era stato effettivamente contattato da alcuni congiurati dopo l'attentato a Hitler del 20 luglio 1944, ma la sua riluttanza ad agire sapendo che il Fuhrer non era morto imped\u00ec che la situazione potesse evolvere in modo favorevole agli attentatori, anche solo sul fronte occidentale. Da quel momento in avanti, lo stato d'animo del feldmaresciallo fu profondamente turbato dal pensiero che il F\u00fchrer potesse scoprire il suo coinvolgimento e condannarlo a morte.\nIl piano tedesco.\nIl 2 agosto Hitler ordin\u00f2 al feldmaresciallo von Kluge di predisporre un immediato contrattacco tra Mortain e Avranches con l'impiego di tutte le Panzer-Division disponibili. Il generale Walter Warlimont, vice comandante dell'Ufficio operazioni dello Stato Maggiore generale tedesco (OKW), fu inviato al quartier generale di von Kluge per rinsaldarne la fiducia nella vittoria finale, per sollecitarlo a \"guardare non indietro, ma davanti\", e per comunicare che il Fuhrer si attendeva che l'attacco ristabilisse la situazione nella testa di ponte in Normandia e infliggesse gravi perdite al nemico.\nIl feldmaresciallo von Kluge disse di non credere che un simile attacco potesse avere successo. Il feldmaresciallo era infatti convinto che fosse necessario un ampio ripiegamento a est, verso la Senna, ma il timore di attirare su di s\u00e9 ancora pi\u00f9 sospetti di tradimento lo portarono ad accettare l'idea di condurre un attacco al pi\u00f9 presto.\nAncora il 4 agosto Hitler ordin\u00f2 di procedere con il contrattacco: otto delle nove divisioni corazzate disponibili in Normandia avrebbero dovuto lanciarsi contro il fianco della testa di ponte alleata e la Luftwaffe avrebbe dovuto impiegare tutte le sue riserve per supportare l'azione. Dato il rapido deterioramento della situazione generale, von Kluge e Paul Hausser (comandante della VII Armata tedesca, che difendeva il fianco sinistro del fronte tedesco) si trovarono d'accordo nel programmare un attacco immediato, anche se le unit\u00e0 tedesche non erano ancora preparate a riprendere l'offensiva.\nLa scelta di Mortain come campo di battaglia per il contrattacco garantiva all'esercito tedesco diversi vantaggi tattici: il terreno accidentato era per lo pi\u00f9 ancora poco familiare alle truppe americane, che avrebbero avuto difficolt\u00e0 a organizzare un'adeguata difesa. Oltretutto le linee americane in quel settore erano ancora assai fragili: gran parte dell'artiglieria pesante non era ancora stata riposizionata a sud della testa di ponte, mentre i reparti di fanteria non avevano ancora avuto il tempo di posizionare ostacoli anticarro o mine a difesa delle loro posizioni. La rapida conquista di Mortain, inoltre, avrebbe garantito alle truppe della Wehrmacht la possibilit\u00e0 di sfruttare un ulteriore vantaggio tattico nel prosieguo della loro offensiva verso la costa; difatti Mortain \u00e8 situata in prossimit\u00e0 di alture che dominano la strada verso Avranches, il cui controllo avrebbe di sicuro avvantaggiato le unit\u00e0 tedesche.\nIl peso principale dell'attacco sarebbe stato sulle spalle del XLVII Panzer Korps, al comando del generale Hans Freiherr von Funck. Delle otto divisioni programmate da Hitler per l'attacco, solo quattro erano effettivamente utilizzabili in battaglia e di queste solo una era a ranghi completi. Le unit\u00e0 che avrebbero preso parte alla battaglia erano la 2. Panzer-Division, la 116. Panzer-Division, e due delle migliori divisioni corazzate delle Waffen-SS (la \"Das Reich\" e la \"Leibstandarte SS Adolf Hitler\"). A supporto delle unit\u00e0 corazzate avrebbero operato due divisioni di fanteria e cinque Kampfgruppe, formati da reduci della Panzer-Lehr-Division.\nVon Kluge ordin\u00f2 che l'attacco iniziasse nella notte tra il 6 e il 7 agosto. Per mantenere la sorpresa, il comandante tedesco ordin\u00f2 che l'attacco iniziasse senza alcun lavoro preparatorio di artiglieria, cos\u00ec da non mettere in allarme le truppe americane nella zona di Mortain. L'obiettivo dichiarato era quello di sondare le posizioni della 30\u00aa Divisione americana, comandata dal generale Leland S. Hobbs, per poi inserirsi in profondit\u00e0 attraverso le linee alleate, fino a raggiungere la costa. Questo colpo avrebbe spezzato in due la testa di ponte.\nNelle intenzioni tedesche l'effetto sorpresa avrebbe dovuto giocare una parte importantissima per la buona riuscita dell'attacco; tuttavia gi\u00e0 il 4 agosto grazie alla decodifica di alcune trasmissioni tedesche, il generale Omar Bradley (Comandante del XII Gruppo d'armate alleato) venne a conoscenza dell\"'Operazione L\u00fcttich\", riuscendo in questo modo a richiedere in tempo il necessario supporto aereo.\nL'attacco.\nL'attacco tedesco si sarebbe dovuto sviluppare inizialmente con una manovra a tenaglia attorno alla citt\u00e0 di Mortain, con le divisioni corazzate delle SS che avrebbero dovuto muovere da sud, mentre la 2. Panzer-Division e la 116. Panzer-Division avrebbero attaccato da nord. Il generale von Funck intendeva iniziare a muovere le sue forze corazzate durante la notte e sperava di percorrere buona parte della strada fino ad Avranches nell'oscurit\u00e0 e al riparo dai temuti attacchi aerei alleati. \nGrazie alle intercettazioni delle comunicazioni nemiche (Ultra), gli Alleati conoscevano in anticipo le intenzioni della Wehrmacht; pertanto il comando americano riusc\u00ec a preparare in tempo delle difese, posizionando quattro divisioni lungo la direttrice principale dell'attacco tedesco: la 3\u00aa Divisione corazzata, la 30\u00aa e la 4\u00aa Divisione di fanteria e, di supporto, la 2\u00aa Divisione corazzata.\nLa 2. Panzer-Division inizi\u00f2 a muovere divisa in due colonne alle ore 24.00 e inizialmente i reparti corazzati di destra avanzarono senza molte difficolt\u00e0; invece, a causa di un ingorgo sull'unica strada disponibile causato da un carro armato distrutto della 1. Panzer-Division SS, che costrinse i reparti corazzati ad effettuare una lunga deviazione su strade secondari, la colonna di sinistra della 2. Panzer-Division perse molto tempo e riprese a muovere solo all'alba. Nel frattempo i reparti di destra, due battaglioni di panzer e un reggimento di panzergranatieri, continuavano ad avanzare con successo, le posizione difensive americane vennero superate dopo rapidi combattimenti. La progressione dei carri tedeschi venne rallentata a Mesnil-Dove dalla presenza di un campo minato che caus\u00f2 perdite, esplose anche il carro comando del reggimento e rimase ucciso il comandante, colonnello Schneider-Kostalsky. Dopo queste difficolt\u00e0 il \"kampfgruppe\" della 2. Panzer-Division riprese la marcia, Mesnil-T\u00f4ve venne conquistato e pi\u00f9 tardi fu raggiunta e occupata anche Mesnil-Adel\u00e9e; le avanguardie corazzate si trovavano a met\u00e0 strada per Avranches.\nNonostante il piano tedesco prevedesse un attacco combinato sulle due ali dello schieramento nelle prime ore del 7 agosto, le truppe collocate sul fianco destro del dispositivo di attacco tedesco furono costrette a rimandare le operazioni di qualche ora. A causare questa decisione fu un ritardo nello schieramento da parte della 116. Panzer-Division.\nSul fianco sinistro, invece, le unit\u00e0 corazzate delle SS non rimandarono l'attacco rispetto ai piani prestabiliti, ottenendo un limitato successo iniziale. Per sfruttare al meglio l'effetto sorpresa, le forze corazzate tedesche attaccarono senza un'adeguata preparazione di artiglieria, ma poterono approfittare della fitta nebbia mattutina che bloccava il supporto aereo alleato; in questo modo gli attaccanti riuscirono a sconfiggere le truppe della 30\u00aa Divisione americana, occupando Mortain poco dopo la mezzanotte.\nNonostante questo successo iniziale, per\u00f2, gli attaccanti non riuscirono a sfondare la linea difensiva riorganizzata dagli americani a est della citt\u00e0 e ad occupare le cruciali alture attorno a Mortain: alcune unit\u00e0 della 30\u00aa Divisione, infatti, riuscirono a prendere possesso di queste posizioni, occupando cos\u00ec una posizione tatticamente dominante sul campo di battaglia. Il battaglione cacciacarri della divisione americana, dotato di cannoni d'assalto, inflisse gravi danni alla divisione \"Das Reich\", che si vide distruggere ben 14 carri. La resistenza di queste truppe contro una delle migliori divisioni corazzate tedesche fu un'impresa assai preziosa per gli americani, che riuscirono cos\u00ec a contenere la spinta offensiva tedesca, ma ebbe un altissimo costo in termini di vite umane.\nQualche ora dopo l'inizio degli scontri nel settore meridionale del fronte, anche l'ala destra del dispositivo d'attacco tedesco si mosse. La 2. Panzer-Division inizi\u00f2 infatti il suo attacco contro le linee alleate, con l'obiettivo di muovere verso sud-ovest e occupare Avranches. Nonostante un'iniziale penetrazione di diversi chilometri attraverso le posizioni americane, l'attacco della 2. Panzer-Division fu contrastato efficacemente dalla 35\u00aa Divisione americana e fermato a pochi chilometri da Avranches.\nQuando le nebbie del mattino si furono diradate, le forze aeree alleate poterono riprendere il volo a supporto delle operazioni difensive. In breve tempo, gli aerei americani e britannici conquistarono una schiacciante superiorit\u00e0 aerea, grazie alla quale iniziarono a colpire le unit\u00e0 corazzate tedesche impegnate in battaglia. Le divisioni tedesche subirono gravi perdite a causa delle sortite dell'aviazione alleata, riducendo cos\u00ec in modo significativo il loro potenziale offensivo.\nIl contrattacco americano.\nNonostante i tentativi tedeschi di tenere viva l'offensiva e di sconfiggere le sacche di resistenza, le truppe americane non solo riuscirono a contenere la spinta della Wehrmacht, ma proseguirono anche nella loro penetrazione verso sud. La rapida avanzata delle forze della III Armata americana di George Patton, infatti, non fu disturbata dall'offensiva tedesca, permettendo cos\u00ec alle forze alleate di liberare buona parte del territorio francese e di minacciare sempre di pi\u00f9 le retrovie tedesche.\nMentre le forze di George Patton dilagavano verso sud, il VII Corpo d'armata statunitense inizi\u00f2 un contrattacco sul fianco sinistro dei tedeschi, cos\u00ec da arrestarne la spinta offensiva e costringerli a posizionarsi su una linea difensiva. Il generale Bradley, comandante del XII Gruppo d'armate alleato, invi\u00f2 alcuni reparti corazzati di supporto al VII Corpo d'armata, con il preciso scopo di supportare l'attacco sul fianco sinistro del nemico.\nGi\u00e0 l'8 agosto la 2\u00aa Divisione corazzata americana riusc\u00ec a sfondare il fianco meridionale del fronte, riuscendo ad attaccare la divisioni corazzate delle SS nelle retrovie. Nonostante Mortain rimanesse ancora in mano tedesca, era ormai chiaro che l'offensiva tedesca era ormai fallita e che le truppe alleate avrebbero a breve avuto successo della resistenza nemica.\nLa sconfitta tedesca.\nLa situazione per i tedeschi era diventata drammatica: sul fianco destro del fronte le truppe canadesi avanzavano verso sud da Calais; su quello sinistro elementi della III Armata americana di George Patton iniziarono a convergere verso nord, minacciando i tedeschi di rimanere circondati. Il programmato sfondamento centrale, che avrebbe dovuto spezzare in due le forze alleate che si espandevano oltre l'iniziale testa di ponte, era sostanzialmente fallito.\nNonostante la drammaticit\u00e0 della situazione, per\u00f2, Hitler ordin\u00f2 ai suoi uomini di mantenere le posizioni e di riprendere il prima possibile l'attacco nel settore di Mortain. A tale scopo, il 9 agosto il F\u00fchrer ordin\u00f2 la costituzione di un nuovo gruppo d'assalto (il \"Panzergruppe Eberbach\"), il cui comando fu affidato al generale Heinrich Eberbach. Per aumentare le potenzialit\u00e0 offensive di quest'unit\u00e0, Hitler ordin\u00f2 che la 9. Panzer-Division, che si opponeva all'avanzata di George Patton a sud, fosse trasferita sotto il comando di Eberbach, contribuendo a scoprire ulteriormente il settore meridionale del fronte.\nIl Feldmaresciallo von Kluge, nel costante timore di apparire un traditore agli occhi di Hitler, non si oppose a questo piano. Anzi, diede disposizioni affinch\u00e9 l'attacco verso Avranches riprendesse l'11 agosto secondo le indicazioni del F\u00fchrer, rifiutando cos\u00ec di autorizzare quell'ampio ripiegamento delle forze tedesche oltre la Dive richiesto da molti generali.\nIl generale Eberbach era alquanto pessimista circa le possibilit\u00e0 di successo di questa nuova offensiva: le linee nemiche apparivano ancora forti e organizzate, mentre i carri armati di cui poteva ancora disporre per l'attacco erano solo 125. Oltretutto, per evitare l'azione dell'aviazione nemica, i tedeschi avrebbero dovuto sviluppare la loro azione per lo pi\u00f9 in ore notturne, usufruendo perci\u00f2 principalmente della luce della luna. Per tale motivo, Eberbach propose di rimandare l'attacco alla notte del 20 agosto, in cui era prevista la luna piena; Von Kluge per\u00f2, dopo essersi consultato con Hitler, rifiut\u00f2 questa proposta e conferm\u00f2 la data dell'attacco per l'11 agosto.\nI dubbi di Eberbach furono presto giustificati dal susseguirsi degli eventi: gi\u00e0 il 13 agosto i tedeschi sconfitti furono costretti a cessare qualsiasi azione nel settore di Mortain. L'aggravarsi della situazione complessiva del fronte rese impossibile alle truppe tedesche, ormai minacciate di essere circondate, mantenere le posizioni o addirittura prepararsi a una nuova offensiva, suggerendo un atteggiamento pi\u00f9 prudente. La Wehrmacht, per\u00f2, aveva gi\u00e0 bruciato troppe importanti risorse e riserve nel corso di quest'offensiva, senza trarne alcun risultato significativo.\nConclusioni.\nLe perdite in termini di vite umane durante l'operazione L\u00fcttich furono molto alte da ambo le parti; tuttavia, alla fine della battaglia, furono i tedeschi a ritrovarsi nella condizione peggiore. La situazione per la Wehrmacht infatti era notevolmente peggiorata da un punto di vista strategico: la decisione di Hitler di ostinarsi a mantenere le posizioni contro la testa di ponte alleata in Normandia e di insistere in un contrattacco dalle scarse probabilit\u00e0 di successo aveva posto le armate tedesche a rischio di essere circondate.\nOltretutto i mezzi corazzati persi nel corso di questa fallimentare offensiva verso Avranches avevano sottratto alla Wehrmacht un notevole potenziale di fuoco, privandola cos\u00ec delle sue ultime riserve corazzate e consegnando l'iniziativa nelle mani degli Alleati.\nLa situazione in cui vennero a trovarsi le forze tedesche dopo il fallimento dell'operazione L\u00fcttich rappresent\u00f2, quindi, l'ideale premessa per la successiva disfatta della Wehrmacht nella Sacca di Falaise. Difatti, mentre l'esercito tedesco si ostinava ad attaccare il fianco sinistro della testa di ponte, il resto delle unit\u00e0 alleate manovrava senza interruzioni da nord e da sud-ovest per circondare la VII Armata e la V Armata corazzata, che ancora cercavano di tenere le loro posizioni in Normandia."}
{"id": "2857790", "revid": "287204", "url": "https://it.wikipedia.org/wiki?curid=2857790", "title": "Operazione Luttich", "text": ""}
{"id": "2857792", "revid": "282579", "url": "https://it.wikipedia.org/wiki?curid=2857792", "title": "SS-Kavallerie Division &quot;Kosakken nr. 1&quot;", "text": ""}
{"id": "2857794", "revid": "282579", "url": "https://it.wikipedia.org/wiki?curid=2857794", "title": "SS-Kavallerie Division &quot;Kosakken nr. 2&quot;", "text": ""}
{"id": "2857796", "revid": "287204", "url": "https://it.wikipedia.org/wiki?curid=2857796", "title": "U.S. National Championships 1930", "text": "Gli U.S. National Championships 1930 (conosciuti oggi come US Open) sono stati la 49\u00aa edizione degli U.S. National Championships e quarta prova stagionale dello Slam per il 1930. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense John Doeg, che si \u00e8 imposto sul connazionale Frank Shields in 5 set col punteggio di 10-8 1-6 6-4 1-6 6-4. Il singolare femminile \u00e8 stato vinto dalla britannica Betty Nuthall Shoemaker, che ha battuto in finale in 2 set la statunitense Anna McCune Harper. Nel doppio maschile si sono imposti George Lott e John Doeg. Nel doppio femminile hanno trionfato Betty Nuthall e Sarah Palfrey Cooke. Nel doppio misto la vittoria \u00e8 andata a Edith Cross, in coppia con Wilmer Allison.\nSeniors.\nSingolare maschile.\n John Doeg ha battuto in finale Frank Shields 10\u20138, 1\u20136, 6\u20134, 16\u201314.\nSingolare femminile.\n Betty Nuthall Shoemaker ha battuto in finale Anna McCune Harper 6-1, 6-4\nDoppio maschile.\n George Lott / John Doeg hanno battuto in finale Wilmer Allison / John Van Ryn 8-6, 6-3, 3-6, 13-15, 6-4\nDoppio femminile.\n Betty Nuthall / Sarah Palfrey Cooke hanno battuto in finale Edith Cross / Anna Harper 3-6, 6-3, 7-5\nDoppio misto.\n Edith Cross / Wilmer Allison hanno battuto in finale Marjorie Morrill / Frank Shields 6-4, 6-4"}
{"id": "2857798", "revid": "282579", "url": "https://it.wikipedia.org/wiki?curid=2857798", "title": "15. SS-Kosaken Kavallerie Korps", "text": ""}
{"id": "2857803", "revid": "339392", "url": "https://it.wikipedia.org/wiki?curid=2857803", "title": "ICBPI", "text": ""}
{"id": "2857807", "revid": "282579", "url": "https://it.wikipedia.org/wiki?curid=2857807", "title": "Legione SS &quot;India Libera&quot;", "text": ""}
{"id": "2857809", "revid": "767487", "url": "https://it.wikipedia.org/wiki?curid=2857809", "title": "Giovinezza (film 1921)", "text": "Giovinezza (\"Experience\") \u00e8 un film muto del 1921 diretto da George Fitzmaurice: una serie di episodi allegorici che presentano il bene e il male della societ\u00e0.\nTratto da \"Experience\" di George V. Hobart, un lavoro teatrale che fu messo in scena al Booth Theatre, al Casino Theatre e al Maxine Elliott's Theatre di New York tra il 27 ottobre 1914 e il 5 giugno 1915 , venne sceneggiato da Waldemar Young.\n\u00c8 l'ultimo film che Richard Barthelmess gira per la Famous Players.\nProduzione.\nIl film fu prodotto da Adolph Zukor per la Famous Players-Lasky Corporation e la Paramount.\nDistribuzione.\nDistribuito dalla Paramount e dalla Famous Players-Lasky Corporation, il film venne presentato in prima il 7 agosto a New York, uscendo poi nelle sale statunitensi il 23 ottobre 1921. In Italia venne distribuito nel 1925.\nAttualmente il film \u00e8 considerato perduto.\nData di uscita.\nIMDb"}
{"id": "2857810", "revid": "287204", "url": "https://it.wikipedia.org/wiki?curid=2857810", "title": "U.S. National Championships 1929", "text": "Gli U.S. National Championships 1929 (conosciuti oggi come US Open) sono stati la 48\u00aa edizione degli U.S. National Championships e quarta prova stagionale dello Slam per il 1929. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Bill Tilden, che si \u00e8 imposto sul connazionale Francis Hunter in 5 set col punteggio di 3-6 6-3 4-6 6-2 6-4. Il singolare femminile \u00e8 stato vinto dalla statunitense Helen Wills Moody, che ha battuto in finale in 2 set la britannica Phoebe Holcroft Watson. Nel doppio maschile si sono imposti George Lott e John Doeg. Nel doppio femminile hanno trionfato Phoebe Holcroft Watson e Peggy Mitchell. Nel doppio misto la vittoria \u00e8 andata a Betty Nuthall, in coppia con George Lott.\nSeniors.\nSingolare maschile.\n Bill Tilden ha battuto in finale Francis Hunter 3-6 6-3 4-6 6-2 6-4\nSingolare femminile.\n Helen Wills Moody ha battuto in finale Phoebe Holcroft Watson 6-4, 6-2\nDoppio maschile.\n George Lott / John Doeg hanno battuto in finale Berkeley Bell / Lewis White 10-8, 16-14, 6-1\nDoppio femminile.\n Phoebe Holcroft Watson / Peggy Mitchell hanno battuto in finale Phyllis Covell / Dorothy Shepherd Barron 2-6, 6-3, 6-4\nDoppio misto.\n Betty Nuthall / George Lott hanno battuto in finale Phyllis Covell / Bunny Austin 6-3, 6-3"}
{"id": "2857818", "revid": "287204", "url": "https://it.wikipedia.org/wiki?curid=2857818", "title": "U.S. National Championships 1928", "text": "Gli U.S. National Championships 1928 (conosciuti oggi come US Open) sono stati la 47\u00aa edizione degli U.S. National Championships e quarta prova stagionale dello Slam per il 1928. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dal francese Henri Cochet, che si \u00e8 imposto sullo statunitense Francis Hunter in 5 set col punteggio di 4-6 6-4 3-6 7-5 6-3. Il singolare femminile \u00e8 stato vinto dalla statunitense Helen Wills Moody, che ha battuto in finale in 2 set la connazionale Helen Jacobs. Nel doppio maschile si sono imposti George Lott e John Hennessey. Nel doppio femminile hanno trionfato Hazel Wightman e Helen Wills. Nel doppio misto la vittoria \u00e8 andata a Helen Wills, in coppia con Jack Hawkes.\nSeniors.\nSingolare maschile.\n Henri Cochet ha battuto in finale Francis Hunter 4-6 6-4 3-6 7-5 6-3\nSingolare femminile.\n Helen Wills Moody ha battuto in finale Helen Jacobs 6-2, 6-1\nDoppio maschile.\n George Lott / John Hennessey hanno battuto in finale Gerald Patterson / John Hawkes 6-2, 6-1, 6-2\nDoppio femminile.\n Hazel Wightman / Helen Wills hanno battuto in finale Edith Cross / Anna Harper 6-2, 6-2\nDoppio misto.\n Helen Wills / Jack Hawkes hanno battuto in finale Edith Cross / Edgar Moon 6-1, 6-3"}
{"id": "2857821", "revid": "767487", "url": "https://it.wikipedia.org/wiki?curid=2857821", "title": "Puch S4", "text": "La Puch S4 \u00e8 un modello di motocicletta stradale da 250\u00a0cm\u00b3 prodotta della Steyr-Daimler-Puch fra il 1934 ed il 1942.\nDescrizione.\nPeculiarit\u00e0 del modello era l'adozione del motore a due tempi, a quei tempi ancora abbastanza raro; il propulsore adottato, in particolare, era un motore unidirezionale, costituito da due pistoni e un unico cilindro con doppia camma: l'albero motore ruota, in questa configurazione longitudinale, parallelamente all'asse del motociclo, presentando sia l'immissione dell'alimentazione che l'uscita per l'impianto di scarico sul lato sinistro."}
{"id": "2857822", "revid": "1305772", "url": "https://it.wikipedia.org/wiki?curid=2857822", "title": "Conclave del 1978", "text": ""}
{"id": "2857824", "revid": "287204", "url": "https://it.wikipedia.org/wiki?curid=2857824", "title": "U.S. National Championships 1927", "text": "Gli U.S. National Championships 1927 (conosciuti oggi come US Open) sono stati la 46\u00aa edizione degli U.S. National Championships e quarta prova stagionale dello Slam per il 1927. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo francese Ren\u00e9 Lacoste, che si \u00e8 imposto sullo statunitense Bill Tilden in 3 set col punteggio di 11-9 6-3 11-9. Il singolare femminile \u00e8 stato vinto dalla statunitense Helen Wills Moody, che ha battuto in finale in 2 set la connazionale Betty Nuthall Shoemaker. Nel doppio maschile si sono imposti Bill Tilden e Frank Hunter. Nel doppio femminile hanno trionfato Kitty McKane Godfree e Ermyntrude Harvey. Nel doppio misto la vittoria \u00e8 andata a Eileen Bennett, in coppia con Henri Cochet.\nSeniors.\nSingolare maschile.\n Ren\u00e9 Lacoste ha battuto in finale Bill Tilden 11-9 6-3 11-9\nSingolare femminile.\n Helen Wills Moody ha battuto in finale Betty Nuthall Shoemaker 6-1, 6-4\nDoppio maschile.\n Bill Tilden / Frank Hunter hanno battuto in finale William Johnston / Richard Norris Williams 10-8, 6-3, 6-3\nDoppio femminile.\n Kitty McKane Godfree / Ermyntrude Harvey hanno battuto in finale Betty Nuthall / Joan Fry 6-1, 4-6, 6-4\nDoppio misto.\n Eileen Bennett / Henri Cochet hanno battuto in finale Hazel Wightman / Ren\u00e9 Lacoste 6-2, 0-6, 6-3"}
{"id": "2857836", "revid": "36426", "url": "https://it.wikipedia.org/wiki?curid=2857836", "title": "Biblioteca comunale degli Intronati", "text": "La Biblioteca comunale degli Intronati \u00e8 una delle pi\u00f9 antiche istituzioni culturali della citt\u00e0 di Siena.\n\u00c8 per la massima parte adibita alla continuazione del suo ruolo come luogo di studio e consultazione di materiale odierno e antico. La sua evoluzione nella storia \u00e8 definita da due principali periodi gestionali, nascendo come polo di attrazione culturale per poi crescere come istituto comunale.\nStoria.\nLe origini della Biblioteca degli Intronati risalgono al 1758, quando l'arcidiacono Sallustio Bandini don\u00f2 la sua libreria all'Universit\u00e0 di Siena, che fino ad allora non ne possedeva una, a condizione che se ne fosse fatto uso pubblico. La donazione vi fece nascere un centro di attrazione culturale di grande importanza, sviluppatosi sia intorno alla ricchezza libraria che continuava ad affluirvi grazie a continue donazioni private e finanziamenti da parte del governo leopoldino, sia intorno alla sua componente museale, date le crescenti collezioni di antichi disegni senesi gestite dal bibliotecario Giuseppe Ciaccheri, allievo di Bandini.\nNel 1798 un forte terremoto costrinse alla chiusura dei locali, poi riaperti per pochi anni fino al 1808, quando l'Universit\u00e0 di Siena venne soppressa dal governo francese.\nLa nascita della Biblioteca comunale degli Intronati si ebbe nel 1812, in seguito a un decreto francese che ne riapr\u00ec i locali unendoli alla biblioteca del convento di Sant'Agostino, attribuendone la propriet\u00e0 alla comunit\u00e0 civica di Siena. A quel punto il compito della nuova istituzione fu quello di raccogliere il patrimonio librario di tutti i conventi soppressi dalle autorit\u00e0 francesi nel territorio senese, continuando ad arricchirsi di ulteriori testimonianze artistiche.\nNel corso dell'Ottocento la biblioteca, se pur carente di disponibilit\u00e0 finanziarie, continu\u00f2 ad incanalare consistenti patrimoni provenienti da una nuova soppressione conventuale decretata dal governo della Destra storica, fino a ricevere, nel 1866, la raccolta del libraio ed editore senese Giuseppe Porri, contenente, oltre alle opere di stampa, autografi di personaggi famosi, medaglie, monete e sigilli.\nNel 1932 il podest\u00e0 senese Fabio Bargagli Petrucci acquist\u00f2 l'amministrazione dell'istituto, don\u00f2 al suo assortimento una ricca collezione di manifesti pubblicitari e gli attribu\u00ec il nome di \"Intronati\" in ricordo dell'Accademia degli Intronati, polo letterario senese che ne occup\u00f2 i locali per gran parte del XVIII secolo.\nDalla met\u00e0 degli anni novanta del XX secolo la struttura \u00e8 stata oggetto di ristrutturazione, aggiungendo nuove aree destinate agli uffici amministrativi, una sala di consultazione di libri antichi e manoscritti e l'odierna biblioteca. Ci\u00f2 \u00e8 stato reso possibile dalla liberazione degli spazi del Museo archeologico nazionale, trasferitosi nel complesso di Santa Maria della Scala.\nPatrimonio.\nLa biblioteca vanta circa 500.000 volumi, tra cui importanti raccolte di manoscritti e incunaboli.\nTra le opere pi\u00f9 rare e preziose:\nTra gli altri arredi, la sala di lettura \u00e8 decorata da un busto di Federigo Tozzi, opera di Ercole Drei."}
{"id": "2857838", "revid": "287204", "url": "https://it.wikipedia.org/wiki?curid=2857838", "title": "U.S. National Championships 1926", "text": "Gli U.S. National Championships 1926 (conosciuti oggi come US Open) sono stati la 45\u00aa edizione degli U.S. National Championships e quarta prova stagionale dello Slam per il 1926. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo francese Ren\u00e9 Lacoste, che si \u00e8 imposto sul connazionale Jean Borotra in 3 set col punteggio di 6-4 6-0 6-4. Il singolare femminile \u00e8 stato vinto dalla statunitense Molla Bjurstedt Mallory, che ha battuto in finale in 3 set la connazionale Elizabeth Ryan. Nel doppio maschile si sono imposti Richard Norris Williams e Vincent Richards. Nel doppio femminile hanno trionfato Elizabeth Ryan e Eleanor Goss. Nel doppio misto la vittoria \u00e8 andata a Elizabeth Ryan, in coppia con Jean Borotra.\nSeniors.\nSingolare maschile.\n Ren\u00e9 Lacoste ha battuto in finale Jean Borotra 6-4 6-0 6-4\nSingolare femminile.\n Molla Bjurstedt Mallory ha battuto in finale Elizabeth Ryan 4-6, 6-4, 9-7\nDoppio maschile.\n Richard Norris Williams / Vincent Richards hanno battuto in finale Bill Tilden / Alfred Chapin 6-4, 6-8, 11-9, 6-3\nDoppio femminile.\n Elizabeth Ryan / Eleanor Goss hanno battuto in finale Mary K. Browne / Charlotte Chapin 3-6, 6-4, 12-10\nDoppio misto.\n Elizabeth Ryan / Jean Borotra hanno battuto in finale Hazel Wightman / Ren\u00e9 Lacoste 6-4, 7-5"}
{"id": "2857842", "revid": "767487", "url": "https://it.wikipedia.org/wiki?curid=2857842", "title": "Sadi G\u00fcl\u00e7elik", "text": "Mor\u00ec nel 1980 in una sciagura aerea."}
{"id": "2857843", "revid": "38120", "url": "https://it.wikipedia.org/wiki?curid=2857843", "title": "Medaglia commemorativa Guerra Italo Turca 1911-1912", "text": ""}
{"id": "2857845", "revid": "767487", "url": "https://it.wikipedia.org/wiki?curid=2857845", "title": "Frankie and Johnnie", "text": "Frankie and Johnnie \u00e8 un film del 1936 diretto da Chester Erskine e, non accreditato, da John H. Auer. Prodotto dalla Republic Pictures, fu l'ultimo film interpretato da Lilyan Tashman che mor\u00ec durante le riprese, nel marzo del 1934. La produzione venne ritardata dalla sua scomparsa e la parte dell'attrice venne ridotta a poco pi\u00f9 di un cameo. Il film usc\u00ec solo il primo maggio del 1936.\nProduzione.\nIl film fu prodotto dalla William Saal Productions\nDistribuzione.\nDistribuito dalla Republic Pictures, il film usc\u00ec nelle sale cinematografiche USA il 1\u00ba maggio 1936.\nNel 2004, il film \u00e8 uscito in DVD distribuito dalla Teakwood Video."}
{"id": "2857846", "revid": "287204", "url": "https://it.wikipedia.org/wiki?curid=2857846", "title": "U.S. National Championships 1925", "text": "Gli U.S. National Championships 1925 (conosciuti oggi come US Open) sono stati la 44\u00aa edizione degli U.S. National Championships e quarta prova stagionale dello Slam per il 1925. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Bill Tilden, che si \u00e8 imposto sul connazionale Bill Johnston in 5 set col punteggio di 4-6 11-9 6-3 4-6 6-3. Il singolare femminile \u00e8 stato vinto dalla statunitense Helen Wills Moody, che ha battuto in finale in 3 set la britannica Kathleen McKane Godfree. Nel doppio maschile si sono imposti Richard Norris Williams e Vincent Richards. Nel doppio femminile hanno trionfato Mary Browne e Helen Wills. Nel doppio misto la vittoria \u00e8 andata a Kitty McKane, in coppia con Jack Hawkes.\nSeniors.\nSingolare maschile.\n Bill Tilden ha battuto in finale Bill Johnston 4-6 11-9 6-3 4-6 6-3\nSingolare femminile.\n Helen Wills Moody ha battuto in finale Kathleen McKane Godfree 3-6, 6-0, 6-2\nDoppio maschile.\n Richard Norris Williams / Vincent Richards hanno battuto in finale Gerald Patterson / John Hawkes 6-2, 8-10, 6-4, 11-9\nDoppio femminile.\n Mary Browne / Helen Wills hanno battuto in finale May Bundy / Elizabeth Ryan 6-4, 6-3\nDoppio misto.\n Kitty McKane / Jack Hawkes hanno battuto in finale Ermintrude Harvey / Vincent Richards 6-2, 6-4"}
{"id": "2857857", "revid": "599013", "url": "https://it.wikipedia.org/wiki?curid=2857857", "title": "Hern\u00e1n Raffo", "text": "Carriera.\nCon il ha disputato tre edizioni dei Giochi olimpici: 1948, 1952 e 1956, oltre ai Mondiali 1954. Ai Giochi panamericani del 1951, chiusi al 5\u00ba posto, \u00e8 stato eletto MVP del torneo.\nSoprannominato \"Se\u00f1or Punter\u00eda\", ha vinto il campionato cileno con la maglia del Club New Crusaders nel 1950, 1955 e 1958. Si \u00e8 ritirato a 30 anni di et\u00e0, avendo vestito in carriera la sola maglia dei Crusaders."}
{"id": "2857860", "revid": "287204", "url": "https://it.wikipedia.org/wiki?curid=2857860", "title": "U.S. National Championships 1924", "text": "Gli U.S. National Championships 1924 (conosciuti oggi come US Open) sono stati la 43\u00aa edizione degli U.S. National Championships e quarta prova stagionale dello Slam per il 1924. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Bill Tilden, che si \u00e8 imposto sul connazionale Bill Johnston in 3 set col punteggio di 6-1 9-7 6-2. Il singolare femminile \u00e8 stato vinto dalla statunitense Helen Wills Moody, che ha battuto in finale in 2 set la connazionale Molla Bjurstedt Mallory.Nel doppio maschile si sono imposti Howard Kinsey e Robert Kinsey. Nel doppio femminile hanno trionfato Hazel Wightman e Helen Wills. Nel doppio misto la vittoria \u00e8 andata a Helen Wills, in coppia con Vincent Richards.\nSeniors.\nSingolare maschile.\n Bill Tilden ha battuto in finale Bill Johnston 6-1 9-7 6-2\nSingolare femminile.\n Helen Wills Moody ha battuto in finale Molla Bjurstedt Mallory 6-1, 6-3\nDoppio maschile.\n Howard Kinsey / Robert Kinsey hanno battuto in finale Gerald Patterson / Pat O'Hara Wood 7-5, 5-7, 7-9, 6-3, 6-4\nDoppio femminile.\n Hazel Wightman / Helen Wills hanno battuto in finale Eleanor Goss / Marion Zinderstein Jessup 6-4, 6-3\nDoppio misto.\n Helen Wills / Vincent Richards hanno battuto in finale Molla Bjurstedt Mallory / Bill Tilden 6-8, 7-5, 6-0"}
{"id": "2857867", "revid": "339392", "url": "https://it.wikipedia.org/wiki?curid=2857867", "title": "Frankie and Johnny (film 1936)", "text": ""}
{"id": "2857869", "revid": "306856", "url": "https://it.wikipedia.org/wiki?curid=2857869", "title": "Cima San Cassiano", "text": "La Cima San Cassiano (2.581 - \"Kassianspitze\" in tedesco) \u00e8 una montagna delle Alpi Sarentine nelle Alpi Retiche orientali. Si trova nella provincia di Bolzano.\nSotto la vetta della montagna si trova il Rifugio Santa Croce di Lazfons (2.302\u00a0m) dove \u00e8 presente anche un luogo di pellegrinaggio."}
{"id": "2857870", "revid": "38120", "url": "https://it.wikipedia.org/wiki?curid=2857870", "title": "Medaglia commemorativa della Guerra Italo-Turca 1911-1912", "text": ""}
{"id": "2857872", "revid": "731511", "url": "https://it.wikipedia.org/wiki?curid=2857872", "title": "Gran Premio motociclistico della Germania Est", "text": "Il Gran Premio motociclistico della Germania Est \u00e8 stata una delle prove del motomondiale.\nStoria.\nSin dal 1949 sul Sachsenring (che aveva gi\u00e0 ospitato il GP di Germania dal 1934 al 1939, valido per il Campionato Europeo nel 1936, 1938 e 1939) si disputava una gara internazionale, la \"Sachsenring-Rennen\", che dal 1958 prese il nome di \"Gran Premio della Germania Est\" (Gro\u00dfer Preis der DDR). La competizione veniva svolta sul circuito nella vecchia configurazione che raggiungeva una lunghezza di circa 8,6 km.\nNel 1961 il GP entr\u00f2 a far parte del Mondiale: fu la prima gara a disputarsi al di l\u00e0 della Cortina di Ferro. Il Motomondiale corse nella DDR fino al 1972; dal 1973 la gara perse la validit\u00e0 iridata, a causa delle limitazioni poste dai dirigenti tedesco-orientali alla partecipazione di piloti occidentali (si era voluto evitare quel che era accaduto nel 1971, quando la folla aveva cantato l'inno della Germania Ovest in seguito alla vittoria di Dieter Braun).\nNonostante l'esclusione dal Motomondiale, il Gran Premio si disput\u00f2 fino al 1990 (nell'autunno di quell'anno avvenne la riunificazione tedesca, quando i territori della Germania Est vennero annessi come nuovi Stati della Repubblica Federale Tedesca), cambiando per\u00f2 nome nel 1978 in \"Gro\u00dfer Preis des ADMV der DDR\" (Gran Premio della Federazione Motociclistica della DDR)."}
{"id": "2857873", "revid": "287204", "url": "https://it.wikipedia.org/wiki?curid=2857873", "title": "Hernan Raffo", "text": ""}
{"id": "2857874", "revid": "287204", "url": "https://it.wikipedia.org/wiki?curid=2857874", "title": "Hernan Raffo Abarca", "text": ""}
{"id": "2857875", "revid": "300067", "url": "https://it.wikipedia.org/wiki?curid=2857875", "title": "Hern\u00e1n Raffo Abarca", "text": ""}
{"id": "2857877", "revid": "287204", "url": "https://it.wikipedia.org/wiki?curid=2857877", "title": "U.S. National Championships 1923", "text": "Gli U.S. National Championships 1923 (conosciuti oggi come US Open) sono stati la 42\u00aa edizione degli U.S. National Championships e quarta prova stagionale dello Slam per il 1923. Il torneo di singolare maschile si \u00e8 disputato al Germantown Cricket Club di Filadelfia, il doppio maschile al Longwood Cricket Club di Chestnut Hill, i tornei femminili e il doppio misto al West Side Tennis Club nel quartiere di Forest Hills di New York, negli Stati Uniti.\nIl singolare maschile \u00e8 stato vinto dallo statunitense Bill Tilden, che si \u00e8 imposto sul connazionale Bill Johnston in 3 set col punteggio di 6-4 6-1 6-4. Il singolare femminile \u00e8 stato vinto dalla statunitense Helen Wills Moody, che ha battuto in finale in 2 set la connazionale Molla Bjurstedt Mallory. Nel doppio maschile si sono imposti Bill Tilden e Brian Norton. Nel doppio femminile hanno trionfato Kitty McKane e Phyllis Howkins Covell. Nel doppio misto la vittoria \u00e8 andata a Molla Bjurstedt Mallory, in coppia con Bill Tilden.\nSeniors.\nSingolare maschile.\n Bill Tilden ha battuto in finale Bill Johnston 6-4, 6-1, 6-4\nSingolare femminile.\n Helen Wills Moody ha battuto in finale Molla Bjurstedt Mallory 6-2, 6-1\nDoppio maschile.\n Bill Tilden / Brian Norton hanno battuto in finale Richard Norris Williams / Watson Washburn 3-6, 6-2, 6-3, 5-7, 6-2\nDoppio femminile.\n Kitty McKane / Phyllis Howkins Covell hanno battuto in finale Hazel Wightman / Eleanor Goss 2-6, 6-2, 6-1\nDoppio misto.\n Molla Bjurstedt Mallory / Bill Tilden hanno battuto in finale Kitty McKane / John Hawkes 6-3, 2-6, 10-8"}
{"id": "2857882", "revid": "599013", "url": "https://it.wikipedia.org/wiki?curid=2857882", "title": "Ter\u00e7io de Cerdena", "text": ""}
{"id": "2857887", "revid": "119965121", "url": "https://it.wikipedia.org/wiki?curid=2857887", "title": "Isaiah Bradley", "text": "Isaiah Bradley conosciuto anche come Capitan America Nero, \u00e8 un personaggio dei fumetti creato da Robert Morales (testi) e Kyle Baker (disegni), pubblicato dalla Marvel Comics. La sua prima apparizione \u00e8 nella miniserie \"Truth: Red, White and Black \" n. 1 (gennaio 2003).\nIn Italia la Panini Comics ha pubblicato la miniserie in un volume unico dal titolo \"Capitan America: La Verit\u00e0\".\nBiografia del personaggio.\nIsaiah Bradley era un soldato afroamericano, sposato con la giovane Faith, che aspettava una bambina quando il ragazzo part\u00ec per la seconda guerra mondiale.\nArruolato a Camp Cathcat, Mississippi, assieme al suo intero plotone, composto unicamente da soldati di colore, venne impiegato come cavia dell'esercito per il siero del supersoldato, un composto chimico ideato dal dottor Josef Reinstein allo scopo di sviluppare le capacit\u00e0 fisiche del corpo umano. Molti soldati morirono, mentre Isaiah e altri cinque commilitoni sopravvissero, divenendo i primi esemplari di super-soldati.\nLa squadra di Bradley venne spedita in Germania, nella Foresta Nera, in una missione segreta allo scopo di fermare alcuni rifornimenti ad un campo nazista: durante la missione morirono due soldati, mentre gli altri suoi due compagni rimasero uccisi in una rissa, facendo di Isaiah l'unico sopravvissuto. Vista l'indisponibilit\u00e0 di Capitan America, bloccato in una missione nel Pacifico, e il decesso degli altri due supersoldati, il generale Walker Price, un uomo decisamente razzista, destin\u00f2 Isaiah a una missione suicida in un campo nazista ove si stavano svolgendo alcuni esperimenti volti alla creazione di supersoldati tedeschi.\nNel paracadutarsi oltre le linee nemiche, Isaiah indoss\u00f2 una copia del costume di Capitan America senza l'autorizzazione dell'esercito, che decise di insabbiare la cosa, negandone perfino l'esistenza. Bradley port\u00f2 a termine la missione, facendo esplodere con l'esplosivo l'intero laboratorio, ma nel tentativo di salvare alcune prigioniere ebree, venne catturato dai nazisti.\nVenne portato al cospetto di Adolf Hitler in persona: il F\u00fchrer cerc\u00f2 di corromperlo, garantendogli la \"liberazione della sua gente\" in cambio del suo aiuto, ma al suo rifiuto lo spedirono dal dottor Josef Mengele affinch\u00e9 carpisse i segreti del siero del supersoldato. Nel tragitto per\u00f2 venne salvato dalla resistenza partigiana, che lo tenne nascosto per cinque mesi, prima di trovare il modo di rimandarlo in patria.\nIl ritorno negli States per\u00f2 non fu lieto per Isaiah; venne processato davanti alla corte marziale per il furto del costume di Cap, e per questo venne condannato all'ergastolo. Sua moglie Faith cerc\u00f2 per anni di far rivedere il suo caso dall'esercito e dopo diciassette anni, nel giorno dell'insediamento di Kennedy, il presidente Eisenhower gli concesse la grazia.\nPurtroppo, gli anni in isolamento e il deterioramento del siero ridussero Isaiah in uno stato di regressione mentale. Sebbene per la maggior parte della gente la sua esistenza sia poco pi\u00f9 di una leggenda metropolitana, la comunit\u00e0 nera ha sempre venerato il \"Capitan America nero\", trattandolo come un vero eroe, come testimoniano le numerose celebrit\u00e0 afroamericane che nel corso dei decenni hanno portato i loro omaggi a Isaiah: da Mohamed Al\u00ec a Richard Pryor, da Malcolm X a Nelson Mandela, da Michael Jackson a Spike Lee.\nAi giorni nostri Steve Rogers, venuto a conoscenza della sua esistenza, \u00e8 andato a trovare Isaiah, mostrandogli un profondo rispetto e il grande rammarico di non avergli potuto evitare tutte le sue sofferenze, stringendo una forte amicizia con la famiglia Bradley.\nInvitato al matrimonio di T'Challa e Ororo, la sua presenza commosse tutti i supereroi afroamericani presenti, cresciuti nel suo mito, come Bill Foster, Monica Rambeu e soprattutto Luke Cage (che esclam\u00f2 \"il primo me\" facendo riferimento ai suoi anni di reclusione dovuti al razzismo), mentre il canadese Wolverine non era a conoscenza di chi fosse.\nRecentemente anche Bucky \u00e8 andato a trovare Isaiah per rendergli omaggio.\nDiscendenza.\nJosiah X.\nDurante la prigionia di Isaiah Bradley il governo tent\u00f2 di utilizzare il suo DNA modificato per cercare di creare un altro Super Soldato. Dopo 39 tentativi falliti si ebbe un unico successo che fu chiamato Josiah. In pratica era il figlio genetico di Isaiah e Faith, ma nato da una madre surrogata. Sua madre in qualche modo lo sottrasse dalla vigilanza dell'occhio attento del Governo.\nJosiah crebbe da solo in un orfanotrofio cattolico fuori Boston. I suoi poteri si rivelarono quando, nei suoi primi anni di vita, aggred\u00ec una delle suore dell'orfanotrofio. Credendo di aver accidentalmente ucciso suor Irenia, fugg\u00ec. Sotto il nome presunto di Josiah Smith si arruol\u00f2 nell'esercito, serv\u00ec per numerosi turni nella guerra del Vietnam diventando un veterano molto esperto. La sua unit\u00e0, composta principalmente da soldati neri, venne quasi uccisa in una missione da un ordine sconsiderato e razzista di un ufficiale che ordin\u00f2 di bombardare l'area mentre essi erano ancora di pattuglia. La sua aggressione all'ufficiale senza cuore venne ricompensata con una corte marziale. Josiah fu rimandato negli USA per scontare la sua condanna a Fort Leavenworth una prigione militare di stato.\nIn una struttura di ricerca segreta a Berkeley, in California, vennero eseguiti alcuni test sul sangue che provarono che era il figlio scomparso del Super Soldato. La sua madre surrogato venne convocata per confermare una corrispondenza genetica, e lo aiut\u00f2 a fuggire nuovamente. Gli disse anche la verit\u00e0 a proposito del suo passato e i nomi reali dei suoi genitori biologici.\nPassarono 4 lunghi anni prima che potesse rendere concreta questa conoscenza, fino a che s'imbatt\u00e9 in una lista di soggetti afroamericani che avevano subito abusi dal progetto \"Super Soldato\" e la us\u00f2 per trovare i nomi completi dei suoi genitori e dove si trovavano. Dopo aver incontrato i suoi veri genitori, Josiah lasci\u00f2 gli USA, e viaggi\u00f2 all'estero come avventuriero e mercenario.\nAlla fine si trasfer\u00ec in Africa e fu proprio in Africa che Josiah scopr\u00ec la fede musulmana, sostitu\u00ec il suo cognome Bradley con la lettera \"X\", e decise di usare la sua fede per trovare uno scopo alla sua vita.\nPatriot.\nEliah Bradley \u00e8 il nipote di Isaiah. Cresciuto idolatrando suo nonno, decise di unirsi ai Giovani Vendicatori sotto l'identit\u00e0 di Patriot, per onorarne il passato e le gesta. Inizialmente, Eli usava una droga chiamata \"ormone di crescita mutante\" per ottenere dei poteri, ma quando venne ferito durante una battaglia tra Kree e Skrull (facendo scudo col suo corpo proprio a Capitan America), Isaiah lo salv\u00f2 con una provvidenziale trasfusione di sangue, che don\u00f2 al ragazzo le capacit\u00e0 fisiche di un super soldato. Eli continua a militare tra i Giovani Vendicatori, cercando di onorare la memoria del suo glorioso nonno."}
{"id": "2857889", "revid": "125405706", "url": "https://it.wikipedia.org/wiki?curid=2857889", "title": "Sintomi di reazione", "text": "I sintomi di reazione sono tutti gli eventi che si manifestano durante una reazione chimica e che permettono di individuare il tipo di reazione."}
{"id": "2857891", "revid": "599013", "url": "https://it.wikipedia.org/wiki?curid=2857891", "title": "Gerardo Bernard", "text": "Carriera.\nAla, si trasferisce giovanissimo al in Serie B. Successivamente, dopo la Seconda guerra mondiale, torna nella nat\u00eca Trieste nelle file della neonata Libertas Trieste per passare poi, nel 1946, alla . Con gli alabardati esordisce in Serie A il 13 ottobre 1946 in una sconfitta casalinga contro la .\nTorna poi, nel 1948, alla Libertas Trieste dove disputa 3 campionati di Serie C, quindi di nuovo in Toscana all' per altri 3 campionati di Serie C.\nA 33 anni, nel 1954, gli si riaprono le porte della Serie A: acquistato da Paolo Mazza, presidente della SPAL, il triestino parte titolare e, il 19 settembre del medesimo anno, a Ferrara torna a calcare i campi della massima serie in una partita contro l'Atalanta che si conclude con il risultato di 0 a 0. In seguito non riesce a mantenere il ruolo di titolare e chiude la stagione con 7 partite ed una rete. L'ultima partita in Serie A la gioca il 19 giugno 1955 in una sconfitta casalinga - questa volta per 2 a 5 - e ancora con la Roma.\nPassa quindi all'Edera Trieste nel IV livello del calcio italiano di allora, chiudendo definitivamente con la sua attivit\u00e0 di calciatore nel 1958."}
{"id": "2857894", "revid": "287204", "url": "https://it.wikipedia.org/wiki?curid=2857894", "title": "U.S. National Championships 1922", "text": "Gli U.S. National Championships 1922 (conosciuti oggi come US Open) sono stati la 41\u00aa edizione degli U.S. National Championships e quarta prova stagionale dello Slam per il 1922. Il torneo di singolare maschile si \u00e8 disputato al Germantown Cricket Club di Filadelfia, il doppio maschile al Longwood Cricket Club di Chestnut Hill, i tornei femminili e il doppio misto al West Side Tennis Club nel quartiere di Forest Hills di New York, negli Stati Uniti.\nIl singolare maschile \u00e8 stato vinto dallo statunitense Bill Tilden, che si \u00e8 imposto sul connazionale Bill Johnston in 5 set col punteggio di 4-6 3-6 6-2 6-3 6-4. Il singolare femminile \u00e8 stato vinto dalla statunitense Molla Bjurstedt Mallory, che ha battuto in finale in 2 set la connazionale Helen Wills Moody. Nel doppio maschile si sono imposti Bill Tilden e Vincent Richards. Nel doppio femminile hanno trionfato Marion Zinderstein Jessup e Helen Wills. Nel doppio misto la vittoria \u00e8 andata a Molla Bjurstedt Mallory, in coppia con Bill Tilden.\nSeniors.\nSingolare maschile.\n Bill Tilden ha battuto in finale Bill Johnston 4-6 3-6 6-2 6-3 6-4\nSingolare femminile.\n Molla Bjurstedt Mallory ha battuto in finale Helen Wills Moody 6-3, 6-1\nDoppio maschile.\n Bill Tilden / Vincent Richards hanno battuto in finale Gerald Patterson / Pat O'Hara Wood 4-6, 6-1, 6-3, 6-4\nDoppio femminile.\n Marion Zinderstein Jessup / Helen Wills hanno battuto in finale Edith Sigourney / Molla Bjurstedt Mallory 6-4, 7-9, 6-3\nDoppio misto.\n Molla Bjurstedt Mallory / Bill Tilden hanno battuto in finale Helen Wills / Howard Kinsey 6-4, 6-3"}
{"id": "2857901", "revid": "1005847", "url": "https://it.wikipedia.org/wiki?curid=2857901", "title": "Elezioni parlamentari in Grecia del 2009", "text": "Le elezioni parlamentari in Grecia del 2009 si tennero il 4 ottobre per il rinnovo del Parlamento ellenico. Esse videro la vittoria del Movimento Socialista Panellenico di Gi\u014drgos Papandreou, che divenne Primo ministro."}
{"id": "2857904", "revid": "1543377", "url": "https://it.wikipedia.org/wiki?curid=2857904", "title": "Maserati Tipo 26 M", "text": "La Tipo 26 M \u00e8 una autovettura da competizione costruita dalla Maserati dal 1930 al 1932 conosciuta anche come 8C-2500 precorrendo le designazioni ufficiali delle successive serie 8C. Il debutto nelle corse fu il 25 maggio 1930 al Reale Premio di Roma con una vittoria del pilota Luigi Arcangeli.\nIl contesto.\nCon la precedente Tipo B fu raggiunta la cilindrata massima per il basamento della vettura, e dunque fu necessaria una riprogettazione del propulsore. Ci\u00f2 indusse Alfieri Maserati a proporre un nuovo motore da 2,5 L con un rapporto alesaggio/corsa inusuale per la casa e che era una via di mezzo tra i grandi V4/V5 (3961\u20134906\u00a0cm\u00b3) e l'otto cilindri della Tipo 26 B.\nProgettata inizialmente per le competizioni in circuito delle monoposto a ruote scoperte della Formula Grand Prix, ne venne allestita anche la versione \"Sport\" con un passo pi\u00f9 corto, in configurazione biposto e adatta alle competizioni su strada; quest'ultima era opera di Medardo Fantuzzi.\nI successi conseguiti dalla vettura furono numerosi: dopo l'esordio vittorioso, nello stesso 1930 si ripet\u00e9 alla Coppa Ciano e alla Coppa Acerbo oltre che a Monza e in Spagna.\nNel 1932 venne presentata una versione non destinata alle competizioni, carrozzata dalla Castagna Milano in configurazione double-phaeton che si aggiudic\u00f2 il premio del Concorso d'eleganza Villa d'Este per le vetture scoperte\nUna versione \u201cSport Tipo Mille Miglia\u201d fu opera di Zagato; si trattava di una spider leggera con carrozzeria in alluminio che, secondo il catalogo della casa, avrebbe potuto essere equipaggiata anche con un propulsore da 2 L.\nDue Sport, dotate di carrozzeria costruita nel Regno Unito, furono a quattro posti e presero parte a corse di durata. Tra le 13 vetture totali che risultano costruite ne fu anche preparata anche una versione T (turismo), con passo pi\u00f9 lungo.\nDati tecnici.\nIl motore era a otto cilindri in linea ed aveva una cilindrata di 2495,4 cm\u00b3. L'alesaggio e la corsa erano rispettivamente di 65 e 94 mm. La potenza erogata era di 185 CV a 5600 giri al minuto mentre il rapporto di compressione era di 5,5:1.\nLa distribuzione era a doppio albero a camme in testa con l'albero fornito di cinque supporti di banco su bronzine, poi sostituite da cuscinetti a rullo, e la distribuzione era garantita da un sistema a carter secco.\nL'accensione era singola con magnete Bosch o Scintilla. L'alimentazione era forzata con compressore tipo Roots e carburatore tipo Weber montato a monte del compressore stesso.\nIl telaio era formato da due longheroni con traverse in profilati d'acciaio; freni erano a tamburo sulle ruote con comando meccanico. Lo sterzo era a vite senza fine mentre il cambio aveva 4 rapporti pi\u00f9 la retromarcia.\nLe quattro sospensioni erano a balestra con ammortizzatori a frizione.\nLa vettura poteva raggiungere la velocit\u00e0 massima di 230 km/h."}
{"id": "2857907", "revid": "126257", "url": "https://it.wikipedia.org/wiki?curid=2857907", "title": "Maserati Tipo 26M", "text": ""}
{"id": "2857910", "revid": "1982", "url": "https://it.wikipedia.org/wiki?curid=2857910", "title": "Anni 3250 a.C.", "text": ""}
{"id": "2857912", "revid": "599013", "url": "https://it.wikipedia.org/wiki?curid=2857912", "title": "Fernando Rojas", "text": "Era il fratello di Jos\u00e9 Rojas."}
{"id": "2857916", "revid": "287204", "url": "https://it.wikipedia.org/wiki?curid=2857916", "title": "Jamie Bochert", "text": "Carriera.\nJamie Bochert viene notata da un agente nel 2002, mentre lavorava come cameriera presso un ristorante di Los Angeles. La modella debutta sulle passerelle parigine di Ann Demeulemeester nel marzo 2002 e viene immediatamente notata per il suo look androgino, che a settembre dello stesso anno le permette di apparire sulla copertina della rivista \"i-D\". Nei mesi successivi la Bochert sfiler\u00e0 per varie griffe fra cui Diane von F\u00fcrstenberg, Missoni, Pucci, Roberto Cavalli, Jean Paul Gaultier, Viktor &amp; Rolf, Christian Lacroix e Givenchy.\nA maggio 2003 Jamie Bochert \u00e8 la protagonista del documentario \"Models: The Real Skinny\". Nonostante la popolarit\u00e0 acquisita nel 2004 Jamie Bochert annuncia il proprio ritiro dalle passerelle, bench\u00e9 nel 2008 ritorner\u00e0 a lavorare, firmando nuovi contratti con le agenzie Women Management e Elite Model Management.\nNel corso della propria carriera Jamie Bochert \u00e8 stata protagonista delle campagne pubblicitarie di Dolce &amp; Gabbana, Furla, Gucci, Lanvin, Marc Jacobs, Nars e Sisley. Dal 2010 \u00e8 inoltre la nuova testimonial di Lanvin. \u00c8 inoltre comparsa sulle copertine di \"Num\u00e9ro\", \"French\", \"Vogue Italia\" (fotografata da Steven Meisel), \"i-D\" e \"The Face\"."}
{"id": "2857918", "revid": "300067", "url": "https://it.wikipedia.org/wiki?curid=2857918", "title": "Hugo del Vecchio", "text": ""}
{"id": "2857919", "revid": "287204", "url": "https://it.wikipedia.org/wiki?curid=2857919", "title": "Diane Von Furstenberg", "text": ""}
{"id": "2857923", "revid": "767487", "url": "https://it.wikipedia.org/wiki?curid=2857923", "title": "The Garden of Weeds", "text": "The Garden of Weeds \u00e8 un film muto del 1924 diretto da James Cruze. La sceneggiatura si basa sull'omonimo lavoro teatrale di Leon Gordon e Doris Marquette presentato a New York il 28 aprile 1924.\nProdotto dalla Famous Players-Lasky Corporation, venne distribuito dalla Paramount il 2 novembre 1924. La protagonista, l'attrice Betty Compson, si spos\u00f2 con il regista nello stesso anno.\nTrama.\nPhillip Flagg, ricco promoter teatrale, intrattiene le ragazze nella sua tenuta, \"The Garden of Weeds\" ma, quando Dorothy Delbridge, una delle showgirl, rifiuta le sue \"avances\", lui la licenzia in tronco. Lei, senza soldi, \u00e8 costretta ad accettare l'ospitalit\u00e0 di Flagg finch\u00e9 non trova un fidanzato, l'altrettanto ricco Douglas Crawford. Al momento di sposarlo, per\u00f2, Dorothy esita a rivelare a Douglas la verit\u00e0. Durante una cena con Flagg, questi le fa delle velate minacce, provocandole angoscia. Invece di continuare a tacere, confessa tutto a Douglas che le rivela che lui lo sapeva da sempre. Non potendo perdonare Flagg, si batte con lui che, durante lo scontro, rimane ucciso per una caduta.\nProduzione.\nIl film fu presentato da Jesse L. Lasky e da Adolph Zukor e prodotto dallo stesso regista James Cruze per la Famous Players-Lasky Corporation (la futura Paramount Pictures).\nDistribuzione.\nDistribuito dalla Paramount, il film usc\u00ec nelle sale degli Stati Uniti il 2 novembre 1924.\nIl copyright del film, richiesto dalla Famous Players-Lasky Corp., fu registrato il 12 novembre 1924 con il numero LP20758.\nConservazione.\nNon si conoscono copie ancora esistenti della pellicola che viene considerata presumibilmente perduta."}
{"id": "2857926", "revid": "300067", "url": "https://it.wikipedia.org/wiki?curid=2857926", "title": "Hugo Del Vecchio", "text": ""}
{"id": "2857930", "revid": "599013", "url": "https://it.wikipedia.org/wiki?curid=2857930", "title": "Danny Miller", "text": ""}
{"id": "2857932", "revid": "767487", "url": "https://it.wikipedia.org/wiki?curid=2857932", "title": "Robert Crost", "text": ""}
{"id": "2857935", "revid": "120144255", "url": "https://it.wikipedia.org/wiki?curid=2857935", "title": "Ferdinand von Schill", "text": "Biografia.\nSchill nacque a Wilmsdorf, una piccola localit\u00e0 della Sassonia a pochi chilometri da Dresda, in una famiglia di militari. Suo padre, Johann-Georg Schill, era nato in una famiglia boema di bassa estrazione sociale, si era arruolato dapprima nell'esercito imperiale, era diventato ufficiale di cavalleria dell'esercito prussiano ed era stato elevato infine al rango della nobilt\u00e0 per il suo servizio durante guerra dei sette anni; Johann-Georg Schill era diventato famoso per aver organizzato e guidato un piccolo gruppo di guastatori volontari (\"Freikorps\") che operavano dietro le linee nemiche. La maggior parte degli storici ritiene che l'esempio paterno sia stato determinante per il successivo comportamento di Ferdinand von Schill, soprattutto durante l'occupazione napoleonica in Prussia. Ferdinand entr\u00f2 comunque precocemente nell'esercito prussiano, in cavalleria, all'et\u00e0 di dodici o quattordici).\nFerdinand von Schill prese parte come sottotenente dei dragoni alla battaglia di Auerst\u00e4dt nella quale fu ferito alla testa con un colpo di sciabola (14 ottobre 1806). Ripar\u00f2 a Kolberg, la cittadella sul Mar Baltico che resistette vittoriosamente all'assedio dei francesi nel 1807. Schill svolse un ruolo molto importante durante l'assedio, come comandante di una compagnia di \"Freikorps\", guidando incursioni dietro le linee francesi. Dopo il trattato di Tilsit fu promosso maggiore dell'esercito prussiano e gli fu affidato dato il comando di un reggimento di ussari formato da gran parte degli uomini che erano stati ai suoi ordini a Kolberg.\nLa situazione della Prussia dopo il trattato di Tilsit (9 luglio 1807) era pesante. Il regno di Federico Guglielmo III era ridotto al possesso della Prussia, della Slesia, del Brandeburgo e della Pomerania. Le provincie orientali andarono a costituire il granducato di Varsavia sotto il re di Sassonia; le provincie a occidente dell'Elba, assieme all'Assia-Kassel, al Braunschweig e a parte dell'Hannover, costituirono il regno di Vestfalia dato a Girolamo Bonaparte, il pi\u00f9 giovane dei fratelli di Napoleone. Inoltre la Prussia dovette aderire al blocco continentale contro l'Inghilterra e pagare un enorme tributo di guerra. Nella primavera del 1809 si ebbe una ripresa d'armi dell'Austria che si alle\u00f2 con l'Inghilterra in una quinta coalizione antifrancese, mentre in Germania nascevano fermenti nazionalistici e liberali per opera dell'associazione segreta \"Tugendbund\" (Lega della virt\u00f9), alla quale peraltro Schill era affiliato. Queste circostanze erano, a giudizio di Schill, favorevoli per la liberazione della Germania dal dominio francese. Come molti affiliati al Tugendbund, Schill riteneva che il regno di Vestfalia, di cui era re Girolamo Bonaparte, fosse maturo per la rivoluzione e che una rivolta in Vestfalia, unitamente all'appoggio di Austria, Spagna e Gran Bretagna, avrebbe portato alla caduta del dominio napoleonico in tutta la Germania. \nIl 28 aprile 1809 decise di passare all'azione dopo aver avuto notizia dell'inizio delle ostilit\u00e0 fra le potenze della quinta coalizione e la Francia e dopo l'iniziale successo austriaco nella battaglia di Aspern-Essling (22 maggio 1809). Col pretesto di condurlo a esercitazioni militari, Schill fece uscire il suo reggimento da Berlino, dove era di stanza: innalz\u00f2 lo stendardo della rivolta e si diresse dapprima verso sud, in Sassonia, poi verso nord-ovest in Vestfalia. Si unirono a lui molti ufficiali e una compagnia di fanteria leggera. Il 5 maggio 1809 ebbe un luogo un primo scontro con le truppe del regno di Vestfalia e Schill ottenne una piccola vittoria nei pressi del villaggio di Dodendorf, una piccola localit\u00e0 nei pressi di Magdeburgo, sulla guarnigione di Magdeburgo composta soprattutto da soldati tedeschi. Reclut\u00f2 nuovi seguaci e la forza del suo esercito arriv\u00f2 a circa 2.000 uomini. Nel frattempo Federico Guglielmo III di Prussia, nel timore che la rivolta di Schill avrebbe potuto trascinare la Prussia, ancora debole e impreparata, in un nuovo conflitto con la Francia, condann\u00f2 apertamente l'iniziativa di Schill. Le truppe ribelli si diressero in direzione nord-est, verso il Mar Baltico. \nIl 31 maggio 1809 il grosso del suo esercito, con circa 2.000 uomini, venne intercettato nei pressi di Stralsund da una compagnia di soldati della Vestfalia composta da circa 8.000 soldati danesi e olandesi sotto il comando francese. L'esercito ribelle fu sconfitto e Schill venne ucciso con circa 500 soldati. Pochi fra i ribelli di Schill riuscirono a riparare in Svezia, Austria e Gran Bretagna; la maggior parte furono uccisi o catturati. I francesi fecero 570 prigionieri, la maggioranza dei quali verr\u00e0 poi inviata alle galere; circa 100 prigionieri, identificati come disertori dall'esercito della Vestfalia, furono portati a Brunswick e 14 di costoro furono giustiziati. Undici ufficiali di Schill furono condotti per ordine di Napoleone nella fortezza di Wesel, dove furono condannati in un processo sommario e giustiziati il 16 settembre 1809. Oltre un migliaio fra i soldati ribelli riuscirono a riparare in Prussia, dove gli ufficiali vennero processati dalla corte marziale, destituiti e imprigionati (ma successivamente furono tutti graziati). Il cadavere di Schill fu seppellito in una fossa comune privo per\u00f2 della testa che, dopo essere stata recisa dal corpo, fu inviata come trofeo a Girolamo Bonaparte, il quale a sua volta la diede ad un medico olandese che faceva collezione di reperti anatomici curiosi. Rimase poi all'Universit\u00e0 di Leida fino al 1837, quando i patrioti tedeschi ottennero di riaverla per depositarla in un monumento funebre a Brunswick.\nGiudizio.\nDal 1830 Schill \u00e8 considerato universalmente un eroe in tutta la Germania. Sono stati dedicati a lui o ai suoi compagni numerosi monumenti in varie citt\u00e0 (per es. Wesel, Stralsund, Braunschweig, Wilmersdorf, Potsdam, O\u0142awa, Cottbus, Anklam, Geldern e Wittenberg). Numerose sono le strade, le piazze o le unit\u00e0 militari dedicate a Schill. Sono apparse oltre 400 biografie, romanzi, opere teatrali, opere liriche, e raccolte di poesie dedicate a lui, come peraltro la sua figura \u00e8 apparsa in almeno una dozzina di film tedeschi. "}
{"id": "2857937", "revid": "22475", "url": "https://it.wikipedia.org/wiki?curid=2857937", "title": "Adventure Island", "text": ", meglio noto come Adventure Island, \u00e8 un videogioco a piattaforme pubblicato nel 1986 da Hudson Soft. Creato come adattamento per Nintendo Entertainment System del videogioco arcade \"Wonder Boy\", sviluppato da Escape e pubblicato da SEGA, il titolo \u00e8 il primo di una serie indipendente di videogiochi per NES e Game Boy. Dal videogioco \u00e8 stato realizzato un anime dal titolo prodotto da TMS Entertainment.\nIl videogioco \u00e8 stato distribuito in Europa nel 1992 con il titolo \"Adventure Island Classic\". Nel 2003 il titolo \u00e8 stato incluso nella collezione \"Hudson Selection Volume 4: Takahashi Meijin no B\u014dken Jima\" per PlayStation 2 e Nintendo GameCube, mentre nel 2004 \u00e8 stata pubblicata una versione per Game Boy Advance all'interno della serie NES Classic. Il gioco \u00e8 inoltre disponibile tramite Virtual Console per Wii e Wii U.\nModalit\u00e0 di gioco.\nCostituendo un adattamento di \"Wonder Boy\", il videogioco ne riprende lo stile di gioco, oltre che elementi grafici. \"Adventure Island\" \u00e8 diviso in otto aree, ognuna delle quali composta da quattro livelli. Al termine di ogni area \u00e8 presente un boss da sconfiggere. Allo scorrere del tempo l'energia vitale del protagonista diminuisce: per riempire la barra vitale Master Higgins dovr\u00e0 raccogliere i frutti che trover\u00e0 sul suo cammino. Deve inoltre evitare il contatto con i nemici e non cadere nei precipizi. Se questo accade, il giocatore perde una vita. All'interno delle uova dislocate nei vari livelli sono inoltre presenti differenti armi per sconfiggere i nemici e power-up.\nEredit\u00e0.\nI due sequel del titolo, \"Adventure Island II\" e \"Adventure Island 3\", sono stati pubblicati per NES e convertiti per Game Boy. Un ulteriore seguito, \"Takahashi Meijin no B\u014dken Jima IV\", \u00e8 stato distribuito solamente in Giappone per Famicom. I quattro videogiochi sono inclusi nella collezione \"Hudson Best Collection Vol 6: B\u014dken Jima Collection\" per Game Boy Advance.\nAltri videogiochi della serie includono \"Kiki Inland\" per Gamate, \"Super Adventure Island\" e \"Super Adventure Island II\" per Super Nintendo Entertainment System, \"New Adventure Island\" per TurboGrafx-16, \"Adventure Island: The Beginning\" per Wii, e \"Gacha wa shi Meijin no B\u014dken Jima\" e \"Adventure Island Quest by Takahashi Meijin\" disponibili su telefono cellulare."}
{"id": "2857938", "revid": "767487", "url": "https://it.wikipedia.org/wiki?curid=2857938", "title": "Ren\u00e9 Chocat", "text": "Carriera.\nCon la ha disputato i Giochi olimpici di Londra 1948, quelli di Helsinki 1952 e cinque edizioni dei Campionati europei (1946, 1947, 1949, 1951, 1953)."}
{"id": "2857941", "revid": "287204", "url": "https://it.wikipedia.org/wiki?curid=2857941", "title": "U.S. National Championships 1921", "text": "Gli U.S. National Championships 1921 (conosciuti oggi come US Open) sono stati la 40\u00aa edizione degli U.S. National Championships e quarta prova stagionale dello Slam per il 1921. Il torneo di singolare maschile si \u00e8 disputato al Germantown Cricket Club di Filadelfia, il doppio maschile al Longwood Cricket Club di Chestnut Hill, i tornei femminili e il doppio misto al West Side Tennis Club nel quartiere di Forest Hills di New York, negli Stati Uniti.\nIl singolare maschile \u00e8 stato vinto dallo statunitense Bill Tilden, che si \u00e8 imposto sul connazionale Wallace Ford Johnson in 3 set col punteggio di 6-1 6-3 6-1. Il singolare femminile \u00e8 stato vinto dalla statunitense Molla Bjurstedt Mallory, che ha battuto in finale in 3 set la connazionale Mary Browne. Nel doppio maschile si sono imposti Bill Tilden e Vincent Richards. Nel doppio femminile hanno trionfato Mary Browne e Louise Riddell Williams. Nel doppio misto la vittoria \u00e8 andata a Mary Browne, in coppia con Bill Johnston.\nSeniors.\nSingolare maschile.\n Bill Tilden ha battuto in finale Wallace Ford Johnson 6-1 6-3 6-1\nSingolare femminile.\n Molla Bjurstedt Mallory ha battuto in finale Mary Browne 4-6, 6-4, 6-2\nDoppio maschile.\n Bill Tilden / Vincent Richards hanno battuto in finale Richard Norris Williams / Watson Washburn 13-11, 12-10, 6-1\nDoppio femminile.\n Mary Browne / Louise Riddell Williams hanno battuto in finale Helen Gilleaudeau / Aletta Bailey Morris 6-3, 6-2\nDoppio misto.\n Mary Browne / Bill Johnston hanno battuto in finale Molla Bjurstedt Mallory / Bill Tilden 3-6, 6-4, 6-3"}
{"id": "2857943", "revid": "144796", "url": "https://it.wikipedia.org/wiki?curid=2857943", "title": "Medaglia a ricordo dell'unit\u00e0 d'Italia", "text": ""}
{"id": "2857945", "revid": "126257", "url": "https://it.wikipedia.org/wiki?curid=2857945", "title": "Studebaker M29 Weasel", "text": ""}
{"id": "2857948", "revid": "115387964", "url": "https://it.wikipedia.org/wiki?curid=2857948", "title": "ATK Intimidator", "text": "La ATK Intimidator \u00e8 un modello di motocicletta con motore a due tempi della casa motociclistica ATK presentata nel 2005 in due cilindrate.\nDescrizione.\nLa moto adotta un motore della Maico, modello M/Star (ultimo motore prodotto dalla casa prima della chiusura) che viene adeguatamente rivisto.\nLo scarico e l'impianto frenante (Brembo) \u00e8 posto alla sinistra della moto, la trasmissione finale a destra. Viene prodotta in quantit\u00e0 limitate."}
{"id": "2857953", "revid": "599013", "url": "https://it.wikipedia.org/wiki?curid=2857953", "title": "Jean-Paul Beugnot", "text": "Era il padre di \u00c9ric e Gregor Beugnot."}
{"id": "2857954", "revid": "838137", "url": "https://it.wikipedia.org/wiki?curid=2857954", "title": "Mnemone (magistrato)", "text": "Il termine mnemone (, \"colui che ricorda\" o \"colui che rammenta\") contraddistingueva un'istituzione del diritto arcaico della Grecia antica.\nInizialmente, in un'epoca arcaica in cui i Greci non avevano ancora adottato la loro forma di scrittura fonetica, e la memoria, sia collettiva sia individuale, era confinata a una dimensione esclusivamente orale, gli \"mnemoni\" erano figure alle quali era demandato il compito di \"ricordare\" il passato, \"registrandolo\" nella propria memoria; questa funzione operava a beneficio di chi si trovava a dover prendere decisioni legali basandosi proprio sulle informazioni registrate in questa sorta di \"archivi\" mentali.\nAttraverso simili figure, depositarie di una \"memoria vivente\", passava una sorta di istituzionalizzazione della memoria collettiva, dovuta al riconoscimento della sua importanza sociale; anche in seguito, con l'evolversi della societ\u00e0, e con l'espansione della scrittura, questa funzione sociale non perse la sua importanza: il ruolo dei mnemoni, adattandosi ai mutamenti dei tempi, si trasform\u00f2 in quello di archivisti.\nOrigini mitiche.\nSi ritiene che la sua origine sia da ricercare in ambito mitico-religioso: nella mitologia greca, come nel caso dell'omonimo attendente di Achille durante la Guerra di Troia, lo Mnemone era un attendente che aveva il compito di ricordare all'eroe di una necessit\u00e0 superiore o divina, la cui dimenticanza poteva procurargli la disgrazia o causarne la morte. Fu solo in seguito che questa figura si trasfer\u00ec da un orizzonte mitico a un terreno propriamente giuridico e civile, andando a incarnarsi in una magistratura.\nL'apparizione di tali figure di magistrati si lega tuttavia non solo al mito ma anche all'affermarsi dell'urbanizzazione della societ\u00e0.\nRuoli.\nLa nascita di questa istituzione, come si pu\u00f2 vedere, avviene essenzialmente da un orizzonte mitico-religioso anzich\u00e9 su un pi\u00f9 consono terreno giuridico. Questa eterogenesi del \"mnemone\" riflette anche un altro importante aspetto sotteso a questa figura: il suo ruolo mnemonico non era infatti ristretto alla sfera della formazione della verit\u00e0 giuridica, ma toccava diversi altri aspetti.\nLo si ritrova, ad esempio, con \"funzioni tecniche\" nell'Odissea di omerica. Nella commedia \"Le nuvole\" di Aristofane, lo \"mnemone\" assume invece il compito di curatore del calendario delle celebrazioni religiose. In altro luogo storiografico, invece, i suoi compiti assumono connotati politico-religiosi.\nForme occasionali di memoria collettiva.\nIn alcuni casi, sappiamo che il ruolo di depositario di una memoria a fini legali poteva essere assunto da figure occasionali e non istituzionali, e limitatamente a una determinata circostanza: Teofrasto testimonia come, nella citt\u00e0 di Turii, nel caso di un cambio di propriet\u00e0, vi fosse l'usanza di corrispondere un compenso in moneta ai tre vicini pi\u00f9 prossimi: il compito che essi erano chiamati a svolgere, in forma simbolicamente remunerata, assolveva anch'esso, seppur occasionalmente, alla funzione sociale di ricordo e testimonianza dell'evento giuridico.\nAffievolimento del ruolo dell'oralit\u00e0: la trasformazione in archivisti.\nIn un'epoca pi\u00f9 matura, non pi\u00f9 dominata dalla dimensione dell'oralit\u00e0, la figura non conobbe declino ma sub\u00ec una metamorfosi: con una sorta di traslazione del senso, il termine and\u00f2 a indicare quei magistrati a cui era affidata la conservazione delle registrazioni scritte. Trasformandosi, di fatto, nella funzione archivistica l'antica istituzione mostra la capacit\u00e0 di adattarsi alle mutate condizioni culturali, testimoniando come, pur in una societ\u00e0 dominata dalla scrittura, non venisse meno la funzione sociale della memoria e l'esigenza di depositarla nel tessuto sociale attraverso vie istituzionali."}
{"id": "2857955", "revid": "300067", "url": "https://it.wikipedia.org/wiki?curid=2857955", "title": "Jean Paul Beugnot", "text": ""}
{"id": "2857960", "revid": "287204", "url": "https://it.wikipedia.org/wiki?curid=2857960", "title": "U.S. National Championships 1920", "text": "Gli U.S. National Championships 1920 (conosciuti oggi come US Open) sono stati la 39\u00aa edizione degli U.S. National Championships e quarta prova stagionale dello Slam per il 1920. Il torneo di singolare maschile si \u00e8 disputato al West Side Tennis Club nel quartiere di Forest Hills di New York, il doppio maschile al Longwood Cricket Club di Chestnut Hill, i tornei femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Bill Tilden, che si \u00e8 imposto sul connazionale Bill Johnston in 5 set col punteggio di 6-1 1-6 7-5 5-7 6-3. Il singolare femminile \u00e8 stato vinto dalla statunitense Molla Bjurstedt Mallory, che ha battuto in finale in 2 set la connazionale Marion Zinderstein. Nel doppio maschile si sono imposti Bill Johnston e Clarence Griffin. Nel doppio femminile hanno trionfato Marion Zinderstein e Eleonora Sears. Nel doppio misto la vittoria \u00e8 andata a Hazel Wightman, in coppia con Wallace Johnson.\nSeniors.\nSingolare maschile.\n Bill Tilden ha battuto in finale Bill Johnston 6-1 1-6 7-5 5-7 6-3\nSingolare femminile.\n Molla Bjurstedt Mallory ha battuto in finale Marion Zinderstein 6-3, 6-1\nDoppio maschile.\n Bill Johnston / Clarence Griffin hanno battuto in finale Willis Davis / Roland Roberts 6-2, 6-2, 6-3\nDoppio femminile.\n Marion Zinderstein / Eleonora Sears hanno battuto in finale Eleanor Tennant / Helen Baker 6-3, 6-1\nDoppio misto.\n Hazel Wightman / Wallace Johnson hanno battuto in finale Molla Bjurstedt Mallory / Craig Biddle 6-4, 6-3"}
{"id": "2857961", "revid": "301422", "url": "https://it.wikipedia.org/wiki?curid=2857961", "title": "Emma (manga)", "text": ""}
{"id": "2857965", "revid": "126257", "url": "https://it.wikipedia.org/wiki?curid=2857965", "title": "Studebaker M 29 Weasel", "text": ""}
{"id": "2857967", "revid": "126257", "url": "https://it.wikipedia.org/wiki?curid=2857967", "title": "M 29 Weasel", "text": ""}
{"id": "2857969", "revid": "463126", "url": "https://it.wikipedia.org/wiki?curid=2857969", "title": "Alide", "text": ""}
{"id": "2857972", "revid": "30761354", "url": "https://it.wikipedia.org/wiki?curid=2857972", "title": "Ciciarampa", "text": ""}
{"id": "2857982", "revid": "287204", "url": "https://it.wikipedia.org/wiki?curid=2857982", "title": "Chiesa di San Pietro in Oliveto", "text": "La chiesa di San Pietro in Oliveto \u00e8 una chiesa di Brescia, annessa all'omonimo monastero posto lungo il fianco est del Colle Cidneo. \u00c8 nota anche come chiesa di San Pietro in Castello, ma il suo nominativo ufficiale, in realt\u00e0 davvero sconosciuto, \u00e8 chiesa dei Santi Pietro e Paolo. Da sempre immersa in una cornice tranquilla e naturalistica, forse la migliore disponibile nel contesto cittadino, ha fondazione molto antica e una storia lunga e travagliata alle spalle, che la rendono, assieme al convento di cui fa parte, una delle chiese pi\u00f9 importanti del panorama cittadino, presente durante innumerevoli eventi storici che spesso l'hanno vista protagonista. L'aspetto attuale \u00e8 il risultato dei rimaneggiamenti cinquecenteschi, affiancati dai lavori di ammodernamento e restauro degli anni sessanta del Novecento, comunque non invasivi. Passati sotto l'amministrazione di diversi ordini religiosi e spogliati pi\u00f9 volte dei loro beni nel corso della storia, la chiesa e il complesso monastico sono oggi gestiti dai frati Carmelitani Scalzi.\nStoria.\nOrigini.\nLa leggenda vuole che il nucleo primitivo della chiesa sia nato sul luogo in cui si trovava il tempio di Giove: \u00e8 questo il parere di Elia Capriolo, storico bresciano del Cinquecento, il quale nelle sue \"Historie Bresciane\" narra che \"\u00abin quella localit\u00e0 dove i bresciani avevano eretto un tempio stupendo a Giove, Dio massimo, dopo averlo trasformato in onore dell'apostolo S. Pietro, per il cui incarico San Barnaba aveva qui celebrato la messa, lo chiamarono edificio di S. Pietro in Oliveto\u00bb\". Pi\u00f9 probabile, comunque, che la fondazione della chiesa sia un poco pi\u00f9 tarda, risalente almeno all'VIII secolo, inizialmente gestita da dei custodi-romiti. Non esistono infatti documenti storici che attestino una qualsiasi venuta di San Barnaba da Milano a Brescia e, inoltre, il resto murario pi\u00f9 antico trovato nella chiesa \u00e8 proprio dell'VIII secolo, posto nell'abside della cappella di San Paolino, resto della chiesa di epoca longobarda. Non \u00e8 da escludere l'esistenza di un luogo di culto fin da epoche precedenti, ma la chiesa di San Pietro di Oliveto come tale fu fondata solo pi\u00f9 tardi. Dal 1094 si hanno le prime notizie della presenza di una concreta comunit\u00e0 religiosa, i Canonici Regolari di Sant'Agostino.\nRisalgono agli stessi documenti le prime denominazioni del luogo, concordemente chiamato \"San Petri in Oliveto\", nome che rimarr\u00e0 nei secoli, a causa dell'esteso bosco di olivi che sorgeva sia su questo versante del colle sia su quello sud, verso la citt\u00e0. La secolare piantagione venne distrutta durante l'assedio della citt\u00e0 da parte di Nicol\u00f2 Piccinino nel 1438, assedio durato due anni, per riparare alla penuria di legname necessario alla popolazione costretta all'interno delle mura. F\u00e8 d'Ostiani, nella sua storia della citt\u00e0, parla di questo disastroso taglio e riferisce della testimonianza oculare di un certo Cristoforo Soldi, che riport\u00f2: \"sicch\u00e9 queste liete e sempre verdi colline persero, per quella rovina, novello aspetto\". Tale denominazione della chiesa non si radic\u00f2 solo per tradizione, ma rappresentava anche il miglior espediente per distinguerla da altri luoghi di culto cittadini dedicati a San Pietro, cio\u00e8 la Basilica di San Pietro de Dom e la chiesa di San Pietro in Ripa. Questa zona ricca di ulivi, nel tempo, diede anche vita a una bella consuetudine: ogni anno, finite le celebrazioni della Domenica delle Palme, il vescovo, su un cavallo bianco, saliva dal duomo fino a San Pietro seguito dal corteo dei fedeli e del clero, dove praticava la benedizione degli olivi e ne distribuiva i rami al popolo. Nella circostanza, i monaci agostiniani che gestivano San Pietro offrivano gratuitamente alla popolazione pane e vino. Nel tempo, le stragi di Federico Barbarossa detto il Barbarossa e altri eventi negativi in ambito monastico, fra cui un'ondata ereticale che interess\u00f2 vari monasteri della zona all'inizio del Duecento, misero in crisi le finanze dei monaci e la loro tradizionale, generosa distribuzione di viveri. Il 16 marzo 1255, infine, il vescovo Cavalcano Sala abol\u00ec l'onerosa tradizione con un decreto. Non \u00e8 vero, come invece alcune fonti riportano, che la denominazione \"in Oliveto\" provenga dai monaci Olivetani, che furono presenti a Brescia e in provincia ma non amministrarono mai questo monastero.\nLa chiesa romanica.\nTra il 1112 e il 1122 l'edificio venne ampliato con la costruzione di una chiesa romanica, che inglob\u00f2 l'edificio di epoca longobarda del quale rimane oggi solamente la lunga navatella nord. L'edificio, in questa seconda fase della sua storia, era ancora di dimensioni modeste, lungo circa la met\u00e0 della chiesa attuale, quasi sicuramente realizzato in \"medolo\", la pietra del colle Cidneo, direttamente e facilmente estraibile. La nuova chiesa fu consacrata nel 1148 da Papa Eugenio III che soggiorn\u00f2 in citt\u00e0 proprio in quell'anno e proprio nel monastero di San Pietro in Oliveto, nel quale fu trasportato dal palazzo vescovile a causa dell'eccessiva calura che rischiava di compromettere la sua salute. Di questa fase architettonica della chiesa si conservano ancora alcune testimonianze, in particolare nelle abside della chiesa e della navatella nord e in facciata, dove si hanno ancora le due monofore ricoperte dal rivestimento cinquecentesco.\nRisale al 1198 un evento curioso, ricostruibile attraverso un \"dossier\" di corrispondenza e documenti, che mette in luce quanto rigorosa fosse la disciplina monastica vigente in San Pietro. Un certo Martino, uomo di pessima condotta morale, voleva entrare a far parte della comunit\u00e0 dei canonici. A forza di richieste e appelli, era arrivato fino a Papa Innocenzo III, il quale in data 6 luglio 1198 scriveva ai canonici il suo raccomandato. Questi, per\u00f2, si resero conto dell'indegno tentativo macchinato dall'uomo, e spedirono al pontefice una ricca documentazione precisando che l'accettazione del soggetto avrebbe rappresentato una lesione della regola monastica, confermata negli anni precedenti da Papa Urbano II e dai vescovi bresciani, secondo la quale l'annessione di un nuovo membro all'Ordine necessitava del consenso unanime dei componenti della comunit\u00e0, anche nel caso di ordini e richieste direttamente provenienti dalla Santa Sede. Innocenzo III riesamin\u00f2 il caso e, resosi conto del \"cavillo\" su cui avevano fatto forza i monaci di San Pietro, fece diffidare l'intruso e il 10 marzo 1199 confermava, con tutti i suoi punti, la regola canonicale.\nLa storia del monastero e della chiesa durante il Trecento \u00e8 piuttosto scarna, priva di eventi rilevanti: la vita della canonica dovette scorrere pacifica, non turbata da vicende strane, lotte o elementi agitatori.\nIl Quattrocento e l'assedio del 1438.\nLe cose non andarono nello stesso modo nel Quattrocento: nel 1426 Brescia pass\u00f2 sotto il controllo della Repubblica di Venezia, passaggio che ebbe riflessi enormi nelle elezioni e nella condotta pastorale dei vescovi, nonch\u00e9 nella vita degli ordini religiosi. Durante la prima met\u00e0 del secolo gli Agostiniani abbandonarono progressivamente il monastero, soprattutto a causa della condotta di quello che sar\u00e0 infine l'ultimo prevosto agostiniano di San Pietro, irrequieto e trafficante, sempre impegnato in affari e permute tanto da essere minacciato di condanna dal vicario generale Barnaba de Gonessa il 3 agosto 1414. Il monastero, ormai abbandonato intorno agli anni trenta del secolo, divent\u00f2 presto luogo ad uso profano, soprattutto militare vista la sua strategica posizione sul versante orientale del colle. Nel 1437 Papa Eugenio IV, anche su premura delle autorit\u00e0 civili venete, riassegn\u00f2 la concessione del monastero ai Canonici Regolari di San Giorgio in Alga. Appena entrati, i nuovi canonici diedero inizio a lavori di recupero e a nuove fabbriche, ma il tutto dovette essere sospeso dopo solamente un anno a causa del grande assedio di Nicol\u00f2 Piccinio, al quale si \u00e8 gi\u00e0 accennato. Capitano delle truppe viscontee, mise sotto assedio la citt\u00e0 nel 1438, sferrando numerosi attacchi soprattutto sulle mura a est e mettendo cos\u00ec il monastero di San Pietro in una posizione assai spiacevole. Vennero realizzate numerose opere di difesa, fra cui profonde trincee: ebbero origine in questo periodo le leggende, ancora oggi, anche se raramente, ricordate, che esisterebbero delle gallerie sotterranee di collegamento fra il castello e gli Spalti di San Marco.\nIl convento, in quanto appendice pi\u00f9 avanzata del castello, si trasform\u00f2 presto in fortezza, dove la resistenza trovava sostegno e rifornimento. \"Da Mombello a San Pietro in Oliveto non era altro che una breccia enorme e quella breccia doveva chiudersi coi petti dei cittadini\" scrisse Odorici, mentre il Brognoli riport\u00f2 che lungo gli spalti stavano continuamente trecento feroci cittadini ben armati, poi portati a quattrocento, detti \"Immortali\", poich\u00e9 i caduti venivano continuamente rimpiazzati e il loro numero non calava mai. Si distinsero anche molte donne che combatterono strenuamente sulle mura, capeggiate dalla nobile Brigida Avogadro, moglie del conte Piero Avogadro. In queste circostanze, come detto inizialmente, fu abbattuto il bosco di olivi, che dava il nome al monastero, per far fronte alla carenza di legname. Fu la scomparsa di questa caratteristica a far mutare, nel corso dei secoli, anche il nome \"popolare\" della chiesa, che pass\u00f2 da \"San Pietro in Oliveto\" a \"San Pietro in Castello\", come accennato in apertura, anche se la denominazione originale \"in Oliveto\" \u00e8 giunta comune a molti fino ai giorni nostri. L'assedio termin\u00f2 poi quasi improvvisamente durante un feroce attacco agli spalti del Roverotto grazie, secondo la leggenda, all'apparizione dei Santi Faustino e Giovita sulle mura, che misero in fuga l'esercito assediante.\nTerminato l'assedio, la prima preoccupazione dei canonici fu naturalmente di rimettere in sesto la chiesa, assai danneggiata, e le strutture del monastero, duramente provate dall'artiglieria nemica. Le precarie condizioni finanziarie della comunit\u00e0 di San Pietro furono in breve risollevate dai contributi dei fedeli e, nuovamente, da papa Eugenio IV, il che permise di ricostruire la chiesa e ampliare il monastero. Oltretutto, come \"ricompensa\" per i notevoli servigi e il consistente aiuto militare forniti durante l'assedio, sia dalla sede papale sia da Venezia furono avanzate richieste di esenzione del monastero da tasse, gabelle e obblighi di dazio, cosa che favor\u00ec ancor pi\u00f9 la sua rinascita economica. Risale infatti, a questi anni, nel 1443, anche la commissione a Antonio Vivarini del polittico giunto parzialmente fino a noi e ancora oggi conservato all'interno della chiesa. Durante la met\u00e0 del secolo, i primi lavori di restauro, praticati pi\u00f9 per riparare i danni provocati dall'assedio, furono casuali, privi di un progetto architettonico pensato e unitario. Solo nei primi del Cinquecento la fabbrica sar\u00e0 assunta e diretta da un vero architetto, Antonio Medaglia, e non dal Sansovino, come a lungo si credette, e che invece probabilmente intervenne solo in conclusione dei lavori. \u00c8 infatti impossibile, per una questione cronologica, che il Sansovino, nato nel 1486 sia riuscito a gestire la fabbrica rinascimentale di San Pietro poich\u00e9, quando questa ebbe inizio, l'architetto era ancora giovanissimo, a Firenze. Oltretutto, la paternit\u00e0 dell'opera \u00e8 stata confermata del Medaglia solo in tempi recenti grazie alla scoperta di un documento notarile, datato 2 novembre 1510, dove viene risolta una questione religiosa riguardante i canonici di San Pietro in Oliveto e, fra i testimoni, \u00e8 segnato anche un \"Magistro Antonio de Medalia lapicida et architecto Fabricae praefati monasterii Sancti Petri\", affermazione di lampante e incontrovertibile chiarezza che mise fine alla secolare questione. Come detto, \u00e8 invece pi\u00f9 probabile che il Sansovino abbia contribuito con consigli e idee quando, nel 1554, venne a Brescia la prima e forse unica volta nella sua vita per gestire il cantiere del Palazzo della Loggia e, durante il suo soggiorno, avrebbe forse presentato suggerimenti per il pozzo, a lui attribuito, per il chiostro in stile ionico e per una parte della facciata della chiesa.\nL'intervento rinascimentale.\nI lavori cinquecenteschi furono promossi dal prevosto Girolamo Cavalli, dei quali fu probabilmente anche l'ideatore. Non \u00e8 chiaro in che periodo furono effettivamente messi in pratica: le cronache si dividono fra pi\u00f9 pareri, tutti comunque ruotanti attorno al 1510. Nella chiave dell'arco che sorregge il soffitto del coro \u00e8 scolpita la data MDVII, cio\u00e8 1507, che \u00e8 probabilmente da riferirsi all'inizio dei lavori. Il cantiere che ne segu\u00ec fu di dimensioni enormi e doveva lavorarci una grande quantit\u00e0 di artisti, lapicidi e artigiani in genere. I lavori terminarono abbastanza velocemente, nel 1515: l'abside romanica fu sovralzata, fu costruita l'ariosa cupola e la navatella settentrionale, ultimo resto della struttura longobarda, divent\u00f2 un'appendice del presbiterio.\nDurante il Cinquecento avvennero altri eventi importanti per la comunit\u00e0 di San Pietro, fra i quali la visita pastorale di San Carlo Borromeo nel 1580: durante la visita alla chiesa e al monastero, come era suo solito, emise minute e severe disposizioni: riguardo alla chiesa, ordin\u00f2 la modifica del rivestimento interno del tabernacolo e altri particolari sulla conservazione delle Reliquie, sul vaso sacro dell'olio degli infermi e sul sacrario. L'altare di Santa Maria Maddalena, collocato nella cappella di San Paolino, doveva essere chiuso da una decorosa cancellata. Entro tre giorni dovevano essere smontati gli altari posticci di san Rocco e di san Sebastiano e tutti gli altri altari della chiesa dovevano essere chiusi da cancelli di ferro entro un anno e, in caso di trasgressione, sarebbero stati murati. Altre disposizioni riguardarono gli arredi sacri. Riguardo al monastero, invece, ordin\u00f2 che il muro di cinta venisse restaurato e sopraelevato per cautelare la clausura.\nL'arrivo dei Carmelitani Scalzi.\nNel 1668 la congregazione dei Canonici di San Giorgio in Alga fu soppressa da Papa Clemente IX, assieme ad altri ordini religiosi, nell'ambito dell'abolizione delle confraternite cadute nel cosiddetto \"torpore religioso\". Il monastero venne cos\u00ec acquistato dai frati Carmelitani Scalzi, introdotti a Brescia da Papa Alessandro VII nel 1659 e che ancora non avevano una sede adeguata. Subito fu avviata una nuova serie di lavori per adattare il luogo alle proprie esigenze liturgiche.\nLa triste parentesi di Padre Bruno.\nUno dei primi Priori del capitolo provinciale fu Padre Bruno, cremonese, un asceta rigido e molto attivo nella sua opera di evangelizzazione. Era appena tornato da un oscuro periodo di pellegrinaggio in Palestina in veste di missionario, durato dal 1670 al 1673, durante il quale era caduto prigioniero dei corsari presso Tripoli, era stato ridotto in schiavit\u00f9 nel 1671 e aveva infine raggiunto il Monte Carmelo, la sua meta, dove in breve era stato oggetto di forti disturbi nervosi causati dal suo carattere melanconico e dall'eccessivo contrasto culturale tra il suo fanatico zelo religioso e le realt\u00e0 opposte con le quali si trov\u00f2 a convivere. Era infine tornato a Venezia, dove come ricompensa per il suo viaggio gli fu conferita la carica di Priore di Brescia. Sostenitore accanito della povert\u00e0 religiosa nella teoria e nella pratica, si dimostr\u00f2 un acerrimo oppositore dello sfarzo e dell'opulenza in chiese e conventi, tanto che la loro eliminazione domin\u00f2 la sua vita da priore.\nAppena eletto tale, difatti, si adoper\u00f2 per mettere in pratica i suoi principi nel monastero di San Pietro, gestito dai suoi confratelli: il fastoso coro cinquecentesco della chiesa fu demolito, cos\u00ec come l'organo, a suo parere troppo di lusso per l'eccessiva pienezza strumentale, incompatibile con le pacate funzioni dei carmelitani, e per la ricchezza degli ornamenti, che fu smontato e venduto. Le preziose tele del Moretto che costituivano le ante dell'organo furono collocate in sobrie cornici e poste sulle pareti dei confessionali. Il ricco baldacchino di seta e oro posto sull'altare maggiore fu a sua volta venduto e sostituito da uno pi\u00f9 semplice e austero e lo stesso altare maggiore fu smontato e posto sul retro, ad uso del coro, per essere sostituito da un altro altare maestoso ma non in linea con lo stile della chiesa. Anche il presbiterio fu separato dal resto della chiesa con una balaustra. Il soffitto cinquecentesco del refettorio, affrescato e dorato, sub\u00ec un analogo trattamento e fin\u00ec semplicemente ricoperto da uno strato di intonaco.\nIl consistente e quasi immotivato stravolgimento della chiesa, costato fra l'altro ingenti somme, non fu gradito a praticamente la totalit\u00e0 della comunit\u00e0 religiosa bresciana. Il Definitorio Generale, dopo aver esaminato la situazione, il 6 settembre 1680 impose a Padre Bruno una pena di quindici giorni di esercizi spirituali da scontare a Verona e fu bandito dalla citt\u00e0, ma con la concessione di rimanere Priore in un altro convento, che fu quello dei carmelitani proprio a Verona, del quale oggigiorno rimane la Chiesa degli Scalzi. Anche qui, per\u00f2, fu tradito dal suo eccessivo zelo e fece chiudere una finestra esposta agli sguardi profani, nonch\u00e9 imbiancare dei candelabri di legno dorato. Cacciato anche da Verona, si ritir\u00f2 nella citt\u00e0 natale, Crema, proprio nel periodo di scontri fra Venezia e Roma che fecero della citt\u00e0 oggetto di continue lotte fra la Repubblica e la Santa Sede. Nel trambusto di quegli anni fin\u00ec imprigionato proprio a Roma. Terminato anche questo periodo, torn\u00f2 in Lombardia come eremita, per poi morire nel 1696 sulla strada per Venezia.\nIl Settecento e la soppressione.\nIl Settecento fu un altro secolo di relativa calma per la vita del monastero. Dopo gli strani e discussi episodi di Padre Bruno, i carmelitani si fecero pi\u00f9 attenti ai lavori di sistemazione del loro convento e si rivolsero quindi agli artisti pi\u00f9 rinomati del tempo per arricchire gli altari e le cappelle. Ma la caduta della Repubblica di Venezia nel 1797 fu un dramma anche per San Pietro in Oliveto: il nuovo governo popolare insediato a Brescia dapprima ordin\u00f2 che il convento ospitasse i soldati delle legioni francesi, quindi soppresse definitivamente il monastero il 30 giugno 1797, che fu confiscato, assieme alla chiesa, cacciando i carmelitani.\nRisale a questo periodo, poco prima della confisca del convento, un episodio curioso: racconta Odorici che, un giorno, il Padre Franco Maria usc\u00ec da San Pietro e scese in citt\u00e0 coperto dal solito mantello bianco, effigie dei carmelitani scalzi, ma senza apposta su di esso la coccarda tricolore, che il governo aveva obbligato a portare sulle vesti di frati, suore e sacerdoti quando questi si mostravano in pubblico, un vezzo per equipararli al popolo cittadino. Imbattutosi in un signore, amico del convento, questi gli disse: \"\"Come, Padre, non porta la coccarda?\". E Franco Maria gli rispose: \"Ma non avete proclamato la libert\u00e0? Dunque io sono libero di portarla o di non portarla\"\". Il signore rise, tacque, ma poi avvert\u00ec il priore di consigliare al Padre di adattarsi alle disposizioni, per il suo bene e per il bene di tutti.\nLe spoliazioni che ne seguirono da parte dell'esercito napoleonico furono, come in moltissimi altri casi, ingenti: furono rubati o venduti i vasi sacri, i paramenti, le reliquie, le campane, la mobilia e i quadri. Anche la biblioteca fu manomessa e spogliata di numerose opere d'arte. Nel 1799, con la riconquista di Brescia da parte degli austriaci, l'Imperatore Francesco II concedette ai carmelitani scalzi di riprendere possesso del monastero e il 24 agosto la chiesa fu riaperta al culto dal vescovo Giovanni Nanni, con la cerimonia della riconciliazione solenne. Ma anche questa volta non doveva durare a lungo: tempo pochi anni, e Napoleone riprese possesso di Brescia nel 1805, quando il 26 maggio di quell'anno fu eletto Re d'Italia nel Duomo di Milano. La sua visita a Brescia avvenne l'11 giugno e in quell'occasione sal\u00ec anche al castello. In questa occasione, ma anche negli anni successivi, il monastero sub\u00ec nuove spoliazioni, fra cui quella dei marmi neri intarsiati sulle lesene della chiesa.\nNel 1806 il monastero, ormai inutilizzato e in stato di abbandono, venne acquisito dal Seminario Diocesano di Brescia, che trasfer\u00ec qui la propria sede. Il nuovo vescovo Gabrio Maria Nava, milanese, per soddisfare le esigenze della vastissima diocesi avvi\u00f2 un programma di ampliamento della struttura, messo in pratica fra il 1812 e il 1813, durante il quale furono realizzati nuovi locali, edificandoli da zero oppure ricavandoli dal tamponamento delle logge e dei chiostri. Viene realizzata l'ala meridionale con due vasti dormitori, capaci di contenere una settantina di seminaristi. La vasta sala della biblioteca fu modificata ad uso pratico e fu scavato un tunnel dai sotterranei fino al muraglione di cinta dell'orto, oltre il quale fu ricavato un campo da gioco. Nel 1821 il vicino convento e l'annessa chiesa del Santissimo Corpo di Cristo furono annessi a San Pietro come ampliamento del seminario attraverso uno scalone coperto lungo il fianco del colle, smantellato poi nel 1874. Nel 1805, inoltre, dalla secolare parrocchia di San Zeno al Foro, San Pietro pass\u00f2 sotto la circoscrizione della cattedrale cittadina.\nAltri eventi di rilevante importanza per la chiesa e il monastero, sempre durante l'Ottocento, accaddero nel periodo delle Dieci Giornate e negli anni precedenti. Nel 1821 il convento si era segretamente trasformato in sede del Comitato clandestino centrale di liberazione dagli austriaci. Nel 1822 il Seminario acquistava e montava il nuovo organo Serassi, ancora oggi presente, ma nel contempo avviava la totale spoliazione delle opere d'arte presenti nel complesso per salvarle dall'ormai imminente occupazione austriaca. Non \u00e8 mai stato provato, ma forse anche Tito Speri fu seminarista in San Pietro nell'anno scolastico 1846-47. Sicuramente, comunque, San Pietro aliment\u00f2 il fuoco del patriottismo nei seminaristi e prepar\u00f2 alle Dieci Giornate, come elogi\u00f2 espressamente Vincenzo Gioberti, venuto a Brescia nel 1848. Nel 1859, sollecitato dal dovere di assistenza ai feriti della battaglia di San Martino e Solferino, il vescovo Girolamo Verzeri trasform\u00f2 San Pietro, come altre chiese in Brescia, in ospedale militare, dando disposizioni di trasferire nuovamente i quadri di propriet\u00e0 del monastero al suo interno una volta terminati gli scontri. Il Seminario, intanto, veniva trasferito nel palazzo Sant'Angelo, acquistato per l'occasione, dove poi rimase definitivamente. In realt\u00e0, ci\u00f2 non avvenne mai: quando i carmelitani scalzi tornarono al monastero, pochi anni dopo, fu loro restituito, pagandolo, l'organo, la cantoria e il pulpito, mentre tutti i quadri rimasero o in seminario, o nella chiesa del Santissimo Corpo di Cristo (che non aveva ancora perso la funzione di sede distaccata del seminario) o nel palazzo del Vescovado. In verit\u00e0, comunque, non ci fu nemmeno interesse da parte dei religiosi di riavere le proprie opere. Tra i dipinti usciti dal monastero e mai pi\u00f9 rientrati vi sono, ad esempio, il \"polittico di sant'Orsola\" di Antonio Vivarini e numerose tele del Moretto.\nIl ritorno dei Carmelitani Scalzi.\nNel 1866 il ministro Urbano Rattazzi, finalmente, ridava al demanio i beni ecclesiastici sequestrati alla fine del secolo precedente, tra i quali anche San Pietro in Oliveto che, nel 1867, cessava del tutto di appartenere al Seminario. Il vescovo Verzeri si adoper\u00f2 quasi subito per allontanarlo dagli usi profani, sebbene per un certo periodo alcuni locali del convento furono affittati per la lavorazione dei bachi da seta. In vista dell'asta, i carmelitani scalzi di Venezia, comunque fortemente appoggiati dal vescovo, si rivolsero ad esso per chiedere il gradimento dell'operazione, ma senza domandare l'autorizzazione di poter partecipare all'asta, considerandosi gi\u00e0 in possesso della facolt\u00e0 di farlo. Il vescovo, del loro stesso parere, ader\u00ec a ogni loro proposta. Il giorno dell'asta, il 26 ottobre 1868, tre frati carmelitani scalzi si presentarono in veste di acquirenti e si aggiudicarono la propriet\u00e0 del complesso.\nIl monastero fu infine riaperto il 27 agosto 1872 con una piccola comunit\u00e0 capeggiata da Padre Alfonso Maria di Ges\u00f9, affiancata da un ospizio dei Cappuccini che non aveva ancora una casa in citt\u00e0. Era la festa della Transverberazione del Cuore di Santa Teresa di Ges\u00f9 e l'occasione avrebbe richiesto una fastosa cerimonia, ma ci\u00f2 non fu possibile perch\u00e9 la chiesa non era ancora passata nelle propriet\u00e0 dei frati a causa di ostacoli legali mossi dal Comune, che non la voleva cedere, ostacoli poi risultati fasulli quando Giuseppe Zanardelli, storico avvocato e statista di Brescia, intervenne energicamente e, studiata a fondo la questione, stabil\u00ec che la chiesa rientrava nella planimetria globale dell'immobile venduto.\nFinalmente, il 29 giugno 1873, nel giorno dedicato ai Santi Pietro e Paolo, la chiesa fu riaperta al pubblico, dando vita tradizionale sagra di San Pietro che, un tempo molto pi\u00f9 allegra e popolare, fatta di balli, canti e feste, \u00e8 oggi molto pi\u00f9 contenuta e dignitosa, con fulcro sullo svolgimento di particolari funzioni religiose.\nSul finire del secolo, fra il 1879 e il 1910, chiesa e monastero furono oggetti di notevoli lavori di restauro, con anche alcune modifiche. Nel presbiterio fu costruita una seconda cantoria, opposta a quella dell'organo, per pura esigenza di simmetria. Nel coro fu sistemato un doppio ordine di stalli in noce, molto semplice ma elegante. Furono collocati i tre confessionali lignei e fu fatta realizzare una pala per l'altare della Sacra Famiglia, mentre sull'altare della Madonna fu collocata una statua, sempre in legno, di Righetti. Anche l'ampia sala del capitolo fu rifatta, in stile severo ed elegante. Altri locali furono sistemati e riordinati, fra cui il refettorio, la cucina, il giardino e l'orto, dove si apr\u00ec anche una grotta lourdiana inaugurata il 2 maggio 1910. Nel 1904 fu demolita l'estrema ala sud, pericolante, in ambito di una serie di lavori del Genio Civile.\nIl Novecento.\nAllo scoppio della prima guerra mondiale, quasi conscio del suo ormai storico destino in questi frangenti, il monastero si trasform\u00f2 nuovamente in caserma e vi si stanzi\u00f2 il Primo Corpo dei Bersaglieri-Mitraglieri, che occup\u00f2 met\u00e0 del convento e l'orto per non ostacolare del tutto la vita dei frati. I locali occupati, approssimativamente, corrispondevano all'antico granaio, la biblioteca (i libri furono coperti da sacchi tagliati) e i chiostri ancora tamponati, pi\u00f9 altri locali attigui a questi. La permanenza dei soldati fu nuovamente deleteria per il monastero, anche se non cos\u00ec grave come era accaduto in passato: il bambino nella \"Nativit\u00e0\" affrescata da Paolo Caylina fu banalmente sfregiato da una baionetta, diversi libri furono danneggiati e ancora oggi numerosi davanzali portano incisi nomi di soldati, che si divertivano a scalfire pietre e muri. L'acqua del pozzo dell'orto, inoltre, fu inquinata dai numerosi rifiuti che vi furono gettati. L'edificio, comunque, non sub\u00ec danni di rilievo e l'unica bomba che cadde nei suoi pressi durante l'intero conflitto fin\u00ec in un campo a sud, senza fare danni. I militari rimasero anche dopo il termine del conflitto, fino al 1920. Nell'anno successivo, il 1921, il monastero torn\u00f2 a funzionare come casa di noviziato canonico, con il rigore prescritto dalla Regola e dalle costituzioni.\nAll'inizio della seconda guerra mondiale, invece, il convento rischi\u00f2 nuovamente di essere occupato, questa volta dal Corpo nazionale dei vigili del fuoco. Dopo diversi sopralluoghi, il Comando della Guardia aveva deciso di requisire i sotterranei, per trasformarli in un'enorme autorimessa, e una gran parte del monastero per gli uffici e il personale. Del progetto, fortunatamente, non si realizz\u00f2 mai nulla, soprattutto a causa delle enormi difficolt\u00e0 che avrebbero interessato la realizzazione delle opere di ingresso e sistemazione delle autovetture. Fu costruita solo una scala in pietra per consentire ai monaci di passare dal cortile all'interno del monastero senza passare dai locali degli uffici, ancora oggi esistente, chiamata \"scala belli\" o \"della guerra\". Durante l'occupazione nazista e i conseguenti bombardamenti delle forze alleate, il complesso di San Pietro rischi\u00f2 pi\u00f9 volte di essere distrutto per via della sua vicinanza alla sommit\u00e0 del colle e al castello, nonch\u00e9 ai Ronchi, dove erano annidate le forze nemiche. Fortunatamente, quasi miracolosamente, nessuna bomba colp\u00ec mai direttamente San Pietro, anzi, l'edificio si trasform\u00f2 e funzion\u00f2 a lungo, durante e dopo il conflitto, come vero rifugio per feriti e senzatetto.\nI restauri pre e post bellici.\nNel decennio precedente al secondo conflitto mondiale, Padre Samuele Sorsoli, Priore del convento dal 1927 al 1942, ebbe a disposizione un lungo periodo per mettere in pratica i suoi progetti di recupero del complesso di San Pietro, che lo avrebbero riportato alle sue forme e ai suoi stili originari. La cella campanaria del campanile fu rinnovata e tutto l'apparato decorativo lapideo di cornici, lesene, pilastri, portali, capitelli pensili e modanature fu liberato dalla calce e dall'intonaco che nei secoli era stato estesamente applicato. Nel 1938 fu messo in atto, coraggiosamente, lo scoprimento del chiostro ionico e della loggia dorica. Altri lavori di riassetto interessarono il resto del monastero, con il rifacimento del pavimento del dormitorio, il restauro della cappella del noviziato con la collocazione di un nuovo altare marmoreo, la sistemazione del dormitorio, l'edificazione di un'adeguata lavanderia e di un comodo portico per carri e attrezzi sotto il fienile, il tutto compiuto soprattutto nel 1946.\nIl grande monastero, per\u00f2, necessitava di un vero restauro radicale. La struttura rinascimentale cominciava ormai a cedere e l'immensa quantit\u00e0 di opere, edifici e locali che nel tempo si erano accastellati attorno ad essa contribuiva solamente ad allontanare San Pietro dalle forme originali e ad accrescerne il disordine planimetrico. I lavori cominciarono il 19 marzo 1965, su progetto dell'architetto conte Antonio Lechi e sotto la protezione di San Giuseppe, e terminarono in concomitanza con la festa parrocchiale, il 29 giugno 1967. Il biennio dei lavori fu caratterizzato da intense opere di demolizioni, ricostruzioni, modifiche e installazioni di impianti moderni. I sotterranei furono risistemati e vi fu montato un nuovo impianto di riscaldamento per chiesa e convento. Al pianterreno furono rimodernati praticamente tutti gli ambienti: cucina, refettorio, corridoio, sala di convegno, aule scolastiche. Viene demolita l'antica aula capitolare, ricostruita altrove, per permettere la sistemazione delle sale sul lato est, e i resti del chiostro trecentesco furono liberati dai muri di tamponamento. Al piano superiore viene rifatta l'ala centrale, mentre i caotici locali sorti nel tempo fra i due chiostri vennero riordinati in varie stanze unite da un bell'atrio di ingresso. Anche l'ala est del vecchio noviziato, con il dormitorio, fu risistemata. Inoltre furono restaurati tutti i tetti, l'abside romanico della chiesa fu liberato dal tamponamento esterno e anche tutto l'interno della chiesa fu restaurato. Pi\u00f9 che errori, si pu\u00f2 dire, molti interventi furono deficienze, altri furono compromessi, causati dalle grandi difficolt\u00e0 del lavoro e dalle sue ridotte tempistiche. Ci\u00f2 che spesso si imputa maggiormente ai lavori di rifacimento sono la demolizione dell'antica aula capitolare, la poco pratica eliminazione di tutte le scale di collegamento fra chiesa e monastero, il probabile danneggiamento dell'organo con le modifiche alla cantoria, l'alterazione del freschissimo clima delle cantine con l'inserimento dei fasci d'acqua bollente della caldaia e il non aver concepito dei sistemi di ostacolo alle correnti d'aria interne che, nei giorni di vento intenso, vengono facilmente incanalate con i conseguenti danni a porte, finestre e vetri.\nUltimamente, il piazzale interno \u00e8 stato sistemato per permettere il posteggio delle automobili dei fedeli che salgono alla chiesa per assistere alle funzioni, mentre lavanderia e sistema di riscaldamento sono stati ammodernati.\nStruttura.\nIl complesso monumentale del monastero spicca notevolmente sul versante nord-est del Colle Cidneo nella sua forma austera e imponente. Appare evidente l'esteso uso del candido marmo di Botticino, che decora il monastero e ne spesso ne costituisce la struttura portante.\nEsterno.\nLa chiesa di San Pietro in Oliveto, esternamente, \u00e8 caratterizzata da due elementi principali: l'abside romanica e la facciata cinquecentesca. La facciata, in marmo di Botticino, \u00e8 abbastanza contenuta, senza eccessivi slanci, e riccamente decorata da cornici e modanature. \u00c8 divisa in due ordini, entrambi retti da lesene di ordine ionico. Le lesene dell'ordine superiore sono alte la met\u00e0 di quelle del livello inferiore, dove si apre un particolare portale con strombatura prospettica che riproduce una volta a botte cassettonata, simile a quella della Basilica di Sant'Andrea a Mantova. Il portale \u00e8 circondato da finestre oblunghe che rispecchiano quelle romaniche dell'abside e danno luce all'interno. Altra apertura in facciata \u00e8 la bifora ionica superiore, racchiusa fra due nicchie ospitanti le statue dei Santi Pietro e Paolo, un poco rozze, testimonianza della fretta che segn\u00f2 i lavori cinquecenteschi. Altro elemento che denota questo aspetto \u00e8 il coronamento della stessa facciata, deludente se confrontato con ci\u00f2 che gli sta sotto, risolto molto velocemente con due volute a richiamo di un timpano triangolare con al centro un altorilievo raffigurante il Padreterno.\nAlcune disarmonie, in verit\u00e0, colpiscono l'occhio, segno quindi che il progettista fosse in realt\u00e0 un lapicida pi\u00f9 che un vero architetto, confermando la paternit\u00e0 di Antonio Medaglia anche per la facciata: il gi\u00e0 ridotto slancio dato dalle lesene ioniche \u00e8 definitivamente troncato da eccessivi elementi orizzontali e le stesse lesene sono poco convincenti, poich\u00e9 distribuite secondo un sistema puramente decorativo invece che strutturale o, perlomeno, un qualche ruolo strutturale non \u00e8 nemmeno imitato.\nInterno.\nL'interno della chiesa appare di una severit\u00e0 scabra, spoglia di decorazioni nella volta, nella cupola e nelle pareti, tranne che nell'abside. L'aspetto piuttosto austero e crudo \u00e8 dato anche dagli stessi colori prevalenti all'interno, grigio e bianco, che accentuano l'immediatezza delle forme e la loro coerenza formale, cosa comunque assolutamente comune in periodo rinascimentale. \u00c8 difatti quest'ultimo aspetto che si rileva con maggiore facilit\u00e0: le linee sono armoniche, gli archi, grandi e piccoli, sono a misura di compasso e verso il presbiterio paiono intrecciarsi, dando come risultato un ambiente mistico, di raccoglimento.\nLa pianta si imposta su una navata unica con tre cappelle per lato racchiuse in un motivo di archi sostenuti da un ordine minore corinzio incorniciati da un ordine trabeato maggiore, altrettanto corinzio o, meglio, corinzieggiante. Ai lati dei vari archi sono posti in totale i dodici busti degli apostoli in rilievo. L'apparato decorativo dell'ordine corinzio utilizzato \u00e8 facilmente accostabile a quello utilizzato nel Palazzo della Loggia. Le varie lesene sono decorate al centro da un tondo nero: si tratta degli intarsi di marmo africano nero precedentemente accennati, quasi tutti asportati durante la razzia napoleonica e sostituiti da tondi in legno verniciato.\nIl presbiterio, di dimensioni notevoli, \u00e8 separato dal resto della chiesa da una balaustra, uno degli interventi del discusso padre Bruno. Le colonnine della balaustra non sono tutte in marmo poich\u00e9, come tutto il resto, ben dodici furono asportate in epoca napoleonica e sostituite da elementi lignei. Il tutto \u00e8 coperto da una grande cupola anch'essa priva di decorazioni, tranne che nei pennacchi dove sono posti i busti dei quattro padri della chiesa latina. Questa zona della chiesa si distingue dal resto per la diversa linea architettonica, chiaramente seicentesca, notevolmente arricchita da marmi, nei quali domina il colore verde. Il grande altare maggiore \u00e8 a sua volta arricchito da una policromia di marmi, sormontato da un tabernacolo che riprende modestamente i motivi rinascimentali dell'intorno. Sotto l'organo, sul lato sinistro, \u00e8 posto il monumentale ingresso alla cappella di San Paolino, con un continuo richiamo di lesene e archetti e delle grate nelle finestre che vi si affacciano. Il coro si protende ancora oltre, molto grande a sua volta, ed \u00e8 separato dal presbiterio da due setti lignei che collegano l'altare maggiore ai muri perimetrali.\nA sinistra del presbiterio si apre l'ingresso alla cappella di San Paolino, l'ultimo avanzo dell'originaria chiesa longobarda, dove \u00e8 posto un fac-simile della statua in bronzo di San Pietro collocata nella basilica di San Pietro in Vaticano, di recente fattura e benedetta da papa Paolo VI nel 1968.\nOrgano.\nSopra una cantoria in legno dipinto, posta sulla parete di sinistra del presbiterio, si trova l'organo Serassi del 1822; esso, rimaneggiato in seguito, \u00e8 a tastiera unica di 50 tasti e pedaliera a leggio di 18, entrambe con prima ottava scavezza.\nOpere.\nSebbene la maggior parte delle opere conservate in San Pietro, come detto, sia andato perduto nei secoli, la chiesa ospita ancora notevoli capolavori e opere minori comunque di pregio, conservate soprattutto negli altari laterali:"}
{"id": "2857985", "revid": "2039709", "url": "https://it.wikipedia.org/wiki?curid=2857985", "title": "Deserto di Nubia", "text": "Il deserto di Nubia \u00e8 una regione orientale nel deserto del Sahara, estesa su una superficie di circa 50.000\u00a0km quadrati compresa tra il Sudan del nord-est, il Nilo e il Mar Rosso alle coordinate . \u00c8 un arido altopiano in pietra arenaria attraversato da numerosi \"wadi\" (torrenti normalmente in secca durante l'arco dell'anno che si riempiono d'acqua solo le rare volte che piove) che confluiscono nel Nilo. La regione \u00e8 priva di oasi e di fatto non ci sono precipitazioni. Gli abitanti della zona si chiamano nubiani.\nUno dei pi\u00f9 antichi megaliti archeoastronomici conosciuti, risalente al V millennio a.C., si trova nel bacino di Nabta Playa, nel Deserto di Nubia, nel sud dell'Egitto.\nIl deserto di Nubia \u00e8 noto per la presenza di tartarughe.\nLa citt\u00e0 di Abidiya si trova sul Nilo, in prossimit\u00e0 del deserto di Nubia."}
{"id": "2857987", "revid": "1305772", "url": "https://it.wikipedia.org/wiki?curid=2857987", "title": "On to the Next One", "text": "On to the Next One \u00e8 un brano musicale hip hop interpretato da Jay-Z, estratto come secondo singolo dell'album \"The Blueprint 3\" nel 2010.\nIl brano figura il featuring di Swizz Beatz, che \u00e8 anche il produttore, e contiene un campionamento del remix di \"D.A.N.C.E.\" del gruppo musicale francese Justice.\nVideo musicale.\nIl videoclip \u00e8 stato diretto da Sam Brown e filmato nel novembre 2009.. Il video \u00e8 stato pubblicato da Jay-Z sul proprio canale YouTube ufficiale il 31 dicembre 2009, mentre \u00e8 stato ufficialmente distribuito sui canali tematici il 1\u00ba dicembre 2010."}
{"id": "2857992", "revid": "767487", "url": "https://it.wikipedia.org/wiki?curid=2857992", "title": "Head over Heels (film 1922)", "text": "Head over Heels \u00e8 un film muto del 1922 diretto da Paul Bern e Victor Schertzinger.\nTrama.\nTina Bambinetti \u00e8 una bella acrobata napoletana che giunge negli Stati Uniti messa sotto contratto da Sterling, un noto agente teatrale. La ragazza, tanto \u00e8 brava, quanto - nella vita di ogni giorno - \u00e8 trascurata e sciatta. Sterling \u00e8 scioccato e Lawson, il suo socio, ha nei riguardi di Tina un atteggiamento sprezzante.\nLa soluzione la trova pap\u00e0 Bambinetti che, dietro suggerimento di Pepper, un addetto stampa, induce la figlia a rivolgersi a un salone di bellezza. La ragazza dapprima \u00e8 recalcitrante, ma poi accetta: quando Tina esce dalle mani delle sue estetiste, al posto della scarmigliata napoletana si \u00e8 trasformata in una giovane donna, bella ed elegante che stupisce tutti. Lawson si innamora di lei, che - felice - non sa se scegliere il fidanzato o la sua carriera. Una sera, per\u00f2, sorprende Lawson in quello che lei crede un tenero colloquio con un'altra donna. Gelosa, gli fa una scenata e poi decide di fare le valigie e di tornarsene in Italia. Lui riesce per\u00f2 a fermarla, spiegandole che la donna non \u00e8 altri che una sua nuova cliente.\nProduzione.\nIl film, prodotto dalla Goldwyn Pictures Corporation, venne girato nel 1920, nei mesi di luglio e agosto.\nDistribuzione.\nIl copyright del film, richiesto dalla Goldwyn, fu registrato il 20 aprile 1922 con il numero LP17763.&lt;br&gt;\nDistribuito dalla Goldwyn Pictures Corporation, il film usc\u00ec nelle sale cinematografiche degli Stati Uniti nell'aprile 1922.\nCopie della pellicola sono conservate negli archivi della Library of Congress (American Film Institute collection) di Washington. I diritti del film sono di pubblico dominio. La pellicola \u00e8 stata restaurata dall'AFI, American Film Institute con i fondi della Film Foundation e con il contributo del laboratorio di restauro del Cinema Arts Lab."}
{"id": "2858004", "revid": "113647604", "url": "https://it.wikipedia.org/wiki?curid=2858004", "title": "Mnemone (disambigua)", "text": "Mnemone o mnemon (, \"colui che ricorda\"/\"colui che rammenta\") pu\u00f2 riferirsi a:"}
{"id": "2858011", "revid": "30762036", "url": "https://it.wikipedia.org/wiki?curid=2858011", "title": "Vincent Willem van Gogh", "text": ""}
{"id": "2858014", "revid": "599013", "url": "https://it.wikipedia.org/wiki?curid=2858014", "title": "Adoratrici del Sacro Cuore di Ges\u00f9 di Montmartre", "text": "Le adoratrici del Sacro Cuore di Ges\u00f9 di Montmartre (in latino \"Congregatio Adoratricum Sanctissimi Cordis Iesu de Monte Martyrum\"; in inglese \"Adorers of the Sacred Heart of Jesus of Montmartre\") sono un istituto religioso femminile di diritto pontificio: le suore di questa congregazione pospongono al loro nome la sigla O.S.B.\nStoria.\nDopo la dedicazione della basilica del Sacro Cuore a Parigi, sotto la guida del frate domenicano Francis Balme, il 21 giugno 1867 si riun\u00ec a Montmartre una comunit\u00e0 femminile per l'adorazione perpetua del Santissimo Sacramento; il 4 marzo 1898 il cardinale Fran\u00e7ois-Marie-Benjamin Richard, arcivescovo di Parigi, eresse canonicamente la compagnia in congregazione religiosa, ne approv\u00f2 le costituzioni e ne nomin\u00f2 superiora generale Ad\u00e8le Garnier (1838-1924), che prese il nome religioso di madre Maria di San Pietro ed \u00e8 considerata fondatrice della congregazione. Il 9 giugno 1899 si ebbe la prima professione dei voti da parte delle prime suore.\nNel 1901 la comunit\u00e0 fu costretta ad abbandonare la Francia a causa delle leggi anticongregazioniste e le religiose si trasferirono in Inghilterra, sotto la protezione del cardinale Herbert Vaughan, arcivescovo di Westminster.\nLa congregazione ricevette l'approvazione papale il 19 luglio 1930 e venne aggregata alla confederazione benedettina il 24 gennaio 1964.\nNel 1947 la comunit\u00e0 di Louvign\u00e9-du-D\u00e9sert si separ\u00f2 dalla casa-madre dando inizio alla congregazione delle Benedettine del Sacro Cuore di Montmartre.\nAttivit\u00e0 e diffusione.\nLe adoratrici del Sacro Cuore di Ges\u00f9 di Montmartre sono religiose essenzialmente contemplative, ma si dedicano anche a opere liturgiche ed eucaristiche.\nSono presenti in Australia, Irlanda, Nuova Zelanda, Per\u00f9 e Regno Unito; la sede generalizia \u00e8 presso il \"Tyburn Convent\" di Londra.\nAl 31 dicembre 2005 la congregazione contava 72 religiose in 9 case."}
{"id": "2858017", "revid": "22475", "url": "https://it.wikipedia.org/wiki?curid=2858017", "title": "Composto binario", "text": "In chimica per composti binari si intendono quei composti che presentano soltanto due specie chimiche (non soltanto due atomi, ma due \"tipi\" di atomi, cio\u00e8 da due elementi). \nPossono essere formati dall'unione di:"}
{"id": "2858021", "revid": "767487", "url": "https://it.wikipedia.org/wiki?curid=2858021", "title": "Nellie, la bella modista", "text": "Nellie, la bella modista (\"Nellie, the Beautiful Cloak Model\") \u00e8 un film muto del 1924 diretto da Emmett J. Flynn. Tratto dal lavoro teatrale di Owen Davis, il film - prodotto dalla Goldwyn Pictures Corporation - usc\u00ec in sala il 16 aprile 1924.\nTrama.\nRobert Horton \u00e8 sovraccarico di lavoro, cos\u00ec pensa di convincere un suo amico, Thomas Lipton, a sostituirlo per un anno. Thomas deve prendersi cura anche di Allyn, la bambina di 5 anni, figlia della signora Horton che la affida a Thomas quando decide di partire per le vacanze. Robert, di ritorno, ha una discussione con Thomas e cerca di sparargli. Questi fugge via e nella fuga, porta con s\u00e9 la piccola Allyn. La bambina cresce vicino a Lipton che l'ha allevata sotto il nome di Nellie. Ormai cresciuta, Nellie trova un lavoro come modella, aiutata dall'amica Polly Joy. Il negozio in cui trova lavoro, \u00e8 gestito da un cugino di sua madre, Walter Peck, che erediter\u00e0 tutto il patrimonio della signora Horton se la figlioletta perduta non verr\u00e0 ritrovata. Quando Walter scopre che la ragazza che lavora per lui \u00e8 proprio la figlia scomparsa di sua cugina, la rapisce e ingaggia due teppisti che la legano ai binari della ferrovia. Nel frattempo, Horton muore. Un treno \u00e8 in arrivo, diretto verso i binari dove si trova Nellie. Sopra, si trovano anche la signora Horton e Polly. Per fortuna, la ragazza riesce a salvarsi e viene riconosciuta dalla madre. Tutto finisce felicemente. Una sorpresa finale \u00e8 quella di scoprire che tutta la storia era una recita in teatro.\nProduzione.\nIl film fu prodotto dalla Goldwyn Pictures Corporation\nDistribuzione.\nIl film usc\u00ec nella sale il 16 aprile 1924, distribuito dalla Goldwyn Pictures Corporation\nData di uscita.\nIMDb\nAlias"}
{"id": "2858025", "revid": "767487", "url": "https://it.wikipedia.org/wiki?curid=2858025", "title": "Spiral Jetty", "text": "Il Molo a spirale (Spiral Jetty) \u00e8 un earthwork di Robert Smithson realizzato nel 1970 sul Great Salt Lake (coordinate: ) e tuttora esistente.\nTre livelli percettivi.\nIl molo a spirale di Smithson ha tre livelli di percezione, a seconda del punto da cui la si osserva:\nIl film.\nDella realizzazione, Smithson ha realizzato un film documentario in pellicola, intitolato appunto \"Spiral Jetty\", considerato parte integrante dell'opera insieme alla costruzione vera e propria."}
{"id": "2858027", "revid": "39224", "url": "https://it.wikipedia.org/wiki?curid=2858027", "title": "Sharbat Gula", "text": ""}
{"id": "2858028", "revid": "729019", "url": "https://it.wikipedia.org/wiki?curid=2858028", "title": "Centrale nucleare di Xiaomoshan", "text": "La centrale nucleare di Xiaomoshan \u00e8 una futura centrale nucleare cinese situata presso la citt\u00e0 di Yueyang, nella provincia di Hunan. La centrale sar\u00e0 equipaggiata con 6 reattori AP1000. I lavori per il primo reattore dovrebbero iniziare nel 2010"}
{"id": "2858038", "revid": "124976477", "url": "https://it.wikipedia.org/wiki?curid=2858038", "title": "Gian (personaggio)", "text": " detto , chiamato Giangi nella prima edizione italiana, \u00e8 un personaggio del manga e anime \"Doraemon\".\nIl personaggio.\nGian \u00e8 un bullo caratterizzato dall'estrema forza fisica, che spesso usa per costringere la maggior parte dei ragazzi della zona a prestargli fumetti o giocattoli; il ragazzo \u00e8 infatti un ottimo atleta ed \u00e8 abile in vari sport, quali il baseball, il calcio, la lotta e il sumo. Il suo bersaglio principale \u00e8 Nobita Nobi, che ricorre all'aiuto di Doraemon facendosi prestare uno dei suoi chiusky per vendicarsi del bullo, anche se spesso Gian riesce a rubarglieli. A volte persino Suneo Honekawa, il suo migliore amico e braccio destro, viene preso di mira dal bullo. Infatti talvolta Suneo mostra di essere amico di Gian solo per opportunismo e per ricevere un'adeguata \"protezione\". Sembra che il motivo di tanta prepotenza derivi anche dalle scarse finanze della famiglia Goda: i genitori hanno un negozio che gestiscono da soli ed il ragazzo, oltre ad aiutarli controvoglia, viene ricompensato con una misera paghetta, che naturalmente non gli basta mai. Ragione per cui Gian usa la forza con gli altri ragazzi per farsi prestare (e poi non restituire) qualunque cosa non riesca a comprare. Suneo \u00e8 forse l'unico del quartiere a non averne cos\u00ec paura, anche perch\u00e9 essendo ricco pu\u00f2 permettersi di soddisfare le sue richieste e quindi di \"comprarlo\".\nGian ha una sorella minore, Jaiko, nei confronti della quale \u00e8 estremamente premuroso e persino affettuoso, cercando anche di promuovere la passione di quest'ultima nel disegnare i manga. Jaiko \u00e8 una bambina bruttina e un po' sovrappeso, ma non viene mai presa in giro, poich\u00e9 Gian non lo permetterebbe. Nonostante si vanti di non avere paura di niente e di nessuno, Gian \u00e8 intimorito dalla madre, che a volte lo obbliga a rimanere a gestire il negozio e ad effettuare consegne mediante la bici. Anche il maestro gli incute una certa soggezione. \nGian mostra in alcune occasioni anche un lato pi\u00f9 umano e sensibile, specie con la sorella e con la madre, da cui per\u00f2 ha avuto ben poco affetto da quando \u00e8 cresciuto (questa \u00e8 un'altra causa del suo brutto carattere).\nDa piccolo Gian era molto vivace, ma non prepotente. Sembra anzi che fosse amico con Nobita, e che i due passassero molto tempo insieme a giocare. In seguito Gian rimuover\u00e0 questo periodo anche a causa della preponderante amicizia con Suneo. \nNella storia sia sua madre che sua sorella sono personaggi secondari ma ricorrenti, mentre suo padre appare solo in pochissimi episodi. Si sa che ha un cugino adulto, ancora pi\u00f9 forte e irascibile dello stesso Gian (che ne \u00e8 intimorito) e uno zio campione di judo. Lo zio \u00e8 sempre stato un idolo per Gian tanto che voleva imparare alcune mosse, ma cambia in fretta idea quando lo zio lo informa che lo judo non \u00e8 un modo per imporre la propria forza, bens\u00ec una disciplina al servizio dei pi\u00f9 deboli (significa appunto \"gentilezza\").\nNelle situazioni pi\u00f9 disperate, Gian vuole sempre dimostrare, talvolta fallendo, di essere pi\u00f9 forte in qualcosa: per esempio quando si mette a torso nudo durante una nevicata per far vedere chi resiste al freddo (ma si prender\u00e0 un serio malanno), quando obbliga i suoi amici a vestirsi pesanti in una torrida giornata estiva per una prova di resistenza (ma sar\u00e0 il primo a spogliarsi) o quando si vanta di essere un esperto esploratore (ma si perder\u00e0 in una foresta insieme ai suoi amici).\nTra le passioni di Gian c'\u00e8 la cucina, tuttavia i suoi piatti non riscuotono mai il successo sperato, poich\u00e9 il ragazzo \u00e8 sempre solito inserire ingredienti non commestibili. Come Nobita, Gian non ama studiare e per badare al negozio trascura spesso i doveri scolastici, prendendo la valutazione minima in quasi tutti i compiti in classe (ragione per cui ha soggezione del maestro) e tende ad arrivare tardi a scuola (anche se non spesso come Nobita). Ha invece ottimi risultati nelle materie sportive, dove pu\u00f2 dimostrare la sua forza.\nGian \u00e8 capitano dei Giant, la squadra di baseball del quartiere, di cui \u00e8 anche primo lanciatore ed allenatore. Spesso la squadra perde i tornei cittadini contro i rivali Tiranos e Gian se la prende sempre con Nobita, (anche quando quest'ultimo non c'entra) semplicemente per il fatto che \u00e8 il peggior giocatore della squadra, costringendolo a lunghi e faticosi allenamenti per cercare di migliorare le sue prestazioni (con scarsi risultati, dal momento che Nobita \u00e8 svogliato e non portato per gli sport). Le poche volte che Nobita riesce a fare un punto Gian si commuove e lo incoraggia ad impegnarsi, anche se in modo brusco. Prova invece ammirazione per Dekisugi, sebbene quest'ultimo sia pi\u00f9 bravo di lui pur non giocando nei Giant frequentemente (soprattutto per evitare di rubargli la scena).\nOltre ad esserne molto amico, Gian subisce il fascino e la dolcezza di Shizuka, e accetta che la ragazza lo rimproveri per il suo carattere, arrivando anche a smettere di maltrattare Nobita se la richiesta viene fatta da lei. Quando per\u00f2 \u00e8 Shizuka a subire un torto, lui \u00e8 ben felice di vendicarlo. Qualche volta lo si \u00e8 visto innamorato di una ragazza, ma non a lungo.\nIl sogno pi\u00f9 grande di Gian \u00e8 diventare un famoso cantante, e di conseguenza obbliga numerose volte gli amici ad assistere ai suoi concerti; sotto richiesta di Gian, Nobita \u00e8 stato costretto a creare per lui un fan-club e a presenziare alle sue lezioni di canto. In realt\u00e0, Gian viene considerato da tutti un pessimo cantante in quanto ha una voce terribile (anche se nessuno osa dirglielo). Malgrado la sua prepotenza, il ragazzo \u00e8 comunque sempre pronto ad aiutare i suoi amici nel caso si trovino in difficolt\u00e0..\nIl soprannome del personaggio, , proviene dalla traslitterazione del termine inglese \"Giant\" (lett. \"gigante\") ed \u00e8 un riferimento alla forza e alle dimensioni del personaggio. In Italia, la forma completa Giant \u00e8 stata utilizzata solo in occasione della raccolta curata da Star Comics nel 2005, venendo poi sostituita dalla forma abbreviata Gian, proposta nelle serie animate e nelle pellicole ad esse correlate. Nella versione originale alcuni personaggi (come Shizuka e gli adulti) lo chiamano col suo vero nome Takeshi, mentre nel doppiaggio italiano viene sempre chiamato Gian da tutti.\nNel futuro, Gian non perder\u00e0 la sua prepotenza e continuer\u00e0 a gestire il negozio dei suoi (la casa dei Goda sar\u00e0 l'unica del vecchio quartiere a non essere abbattuta). Molto probabilmente anche a causa del definitivo scemare del suo grande sogno di vita di diventare un cantante da adulto avr\u00e0 anche un serio problema di alcolismo, in quanto lo si vedr\u00e0 spesso ubriaco."}
{"id": "2858041", "revid": "125941685", "url": "https://it.wikipedia.org/wiki?curid=2858041", "title": "Rudy Maira", "text": "Biografia.\nLaureato in giurisprudenza, \u00e8 stato consigliere comunale, assessore e sindaco di Caltanissetta. Dal 1992 al 1994 \u00e8 deputato alla Camera, eletto nel collegio Sicilia occidentale per la Democrazia Cristiana, dove \u00e8 componente della Commissione Finanze, e poi aderisce al PPI.\nDiventa deputato all'Assemblea regionale siciliana, subentrando nel maggio 1994 a un parlamentare sospeso.\nNel 1993 viene chiesta alla Camera l'autorizzazione a procedere per un reato (interesse privato in atti d'ufficio) compiuto nel 1991 mentre era sindaco. Viene poi processato a Caltanissetta per concorso esterno in associazione mafiosa e voto di scambio in seguito alle accuse del collaboratore di giustizia Leonardo Messina, ma verr\u00e0 assolto nel 2003 (prescritto il reato di voto di scambio). Aderisce intanto prima al CDU ma nel 1998 passa all'Udeur di Clemente Mastella, dove resta fino al 2002.\nSi avvicina a Cuffaro e aderisce all'Udc e nel 2006 ritorna deputato all'Ars, dopo 10 anni, nel collegio di Caltanissetta.\nRieletto all'Ars con l'UDC nel 2008 \u00e8 capogruppo del suo partito e vice presidente della Commissione regionale Antimafia. Nel 2011 aderisce al gruppo Popolari di Italia Domani.\nIl 28 ottobre 2012 \u00e8 candidato per il rinnovo dell'Assemblea regionale siciliana nella circoscrizione di Caltanissetta con il Cantiere Popolare ma non risulta eletto nonostante sia il pi\u00f9 votato della lista avendo ottenuto 3.471 preferenze.\nIn occasione delle elezione politiche del febbraio 2013 Maira \u00e8 candidato al Senato della Repubblica al terzo posto della lista del Cantiere Popolare nella Regione Siciliana ma non risulta eletto per il mancato superamento della soglia di sbarramento della lista.\nProcedimenti giudiziari.\nNel 2012 risult\u00f2 nuovamente indagato per associazione a delinquere finalizzata alla gestione degli appalti pubblici presso Caltanissetta.\nNel 2015 fu rimandato in giudizio per evasione fiscale."}
{"id": "2858043", "revid": "188116", "url": "https://it.wikipedia.org/wiki?curid=2858043", "title": "Raimondo Luigi Bruno Maira", "text": ""}
{"id": "2858044", "revid": "30762612", "url": "https://it.wikipedia.org/wiki?curid=2858044", "title": "Lawrence Harvey Zeiger", "text": ""}
{"id": "2858045", "revid": "767487", "url": "https://it.wikipedia.org/wiki?curid=2858045", "title": "Racconti dell'et\u00e0 dell'oro", "text": "Racconti dell'et\u00e0 dell'oro (\"Amintiri din Epoca de Aur\") \u00e8 un film del 2009 diretto da Hanno H\u00f6fer, Razvan Marculescu, Cristian Mungiu, Constantin Popescu, Ioana Uricaru. \u00c8 un film commedia rumeno a episodi, composto da sei brevi racconti non convenzionali, ciascuno riguardante una leggenda metropolitana raccontata dal punto di vista della gente comune. Il titolo del film si riferisce agli ultimi 15 anni del regime di Ceau\u0219escu, definiti dalla propaganda comunista \"et\u00e0 dell'oro\".\nTrama.\nLa leggenda della visita ufficiale.\nNella Romania degli anni ottanta, in occasione di una visita di lavoro di Ceau\u0219escu, la cui colonna presidenziale dovrebbe passare per la via principale di un villaggio rurale, fervono i preparativi per abbellire la location e incontrare i parametri di propaganda; i lavori vedono impegnati un po' tutti gli abitanti del paesino, coordinati dal giovane e brillante segretario comunale che sostituisce in tutto e per tutto il paranoico e ipocondriaco sindaco del comune. Poich\u00e9 il primo cittadino \u00e8 spesso assente per i suoi motivi di salute, \u00e8 al segretario comunale che viene annunciata l'ispezione di un burbero e imprevedibile attivista di partito chiamato Sandu e di un suo giovane collaboratore. I due arriveranno nel pomeriggio per accertarsi che il presidente rumeno e la sua autocolonna possano transitare senza problemi.\nIl segretario comunale, il sindaco del paesino, i poliziotti e cittadini tutti sono costretti ad osservare gli ordini pi\u00f9 strani e stravaganti che vengono loro impartiti dai due attivisti del partito.\nLa completa sottomissione di tutti e l'eccessiva allegria di Sandu dovuta ai vari bicchieri di vino consumati a cena fanno finire l'episodio in maniera ridicola e grottesca, per non dire allucinante; con tutti i protagonisti che rimangono intrappolati, \"prigionieri\" di una giostra, mentre si appresta a passare il corteo presidenziale.\nLa leggenda del fotografo ufficiale.\nUna foto che immortala l'incontro tra il presidente francese Val\u00e9ry Giscard d'Estaing e Nicolae Ceau\u0219escu crea scompiglio tra i fotografi ufficiali, i redattori, l'editore, il direttore, i giornalisti del quotidiano di partito \"Sc\u00eenteia\": Nell'immagine che deve essere messa in prima pagina poich\u00e9 scattata all'aeroporto, il presidente rumeno appare nell'atto di essersi tolto il cappello al cospetto di D'Estaing. Per evitare di far passare questa immagine come un segno di sottomissione del regime comunista al capitalismo francese quindi come un segno propagandistico imbarazzante, si decide di ritoccare la foto che verr\u00e0 pubblicata ben in vista.\nPer\u00f2 l'eccessivo zelo del fotografo ufficiale, unito alla continua pressione esercitata dagli organi della propaganda del partito ed alla eccessiva tempestivit\u00e0 della redazione (vogliono la foto pronta in mezz'ora) portano la macchina della propaganda a commettere un clamoroso, anacronistico, ridicolo e imperdonabile errore. Risultato: al fine di limitare i danni, per la prima ed unica volta nella storia del paese, vengono bloccate le rotative del giornale.\nLa leggenda dell'attivista zelante.\nDalla relazione esitata dagli organi di partito in un meeting provinciale, risulta che quella data provincia della Romania, bench\u00e9 ha dato i natali a validi artisti e letterati, oggi si trova a \"vantare\" il triste primato di essere la provincia rumena con il pi\u00f9 alto tasso di analfabetismo del paese (specialmente analfabetismo di gente adulta), Quindi il partito decide di mandare un giovane attivista di partito, il compagno Curelea, al fine di correre ai ripari e correggere quell'infausta tendenza. L'uomo, piuttosto volitivo e galvanizzato dall'incarico, \u00e8 deciso a portare a casa dei risultati.\nDopo aver raggiunto a piedi il villaggio, non senza impedimenti (l'autista del mezzo che lo stava accompagnando non ha potuto proseguire poich\u00e9 la pioggia ha devastato la strada), non vuole essere alloggiato nel salone comunale e si sistema in una angusta stanzetta, poich\u00e9 non vuole favoritismi nei suoi confronti.. L'attivista riesce a piegare ai suoi ordini tutte le autorit\u00e0 del villaggio, dal sindaco alla polizia, ma lo stesso non riesce a fare con la gente comune che si mostra restia a ritornare a scuola a quell'et\u00e0; in particolare un rude pastore che, persa la pazienza, per poco non lo toglie di mezzo a colpi di bastone. Alla fine, il compagno Curelea, deve arrendersi e va via mestamente dal villaggio a bordo di un carretto e con un braccio ingessato.\nLa leggenda del poliziotto avido.\nUn poliziotto riceve dal fratello un maiale vivo come regalo di Natale ma non vuole assolutamente rendere partecipi i suoi vicini di casa del lauto dono ricevuto. Non sapendo come fare per macellarlo in casa senza essere visto e sentito, scartati i suggerimenti piuttosto maldestri dei suoi familiari (la moglie gli avrebbe suggerito di strangolare il maiale ed il fratello addirittura di sparargli con la pistola d'ordinanza). decide di seguire un innocente ma sensato consiglio dato dal figlio (in realt\u00e0 il bambino aveva ascoltato questa cosa a scuola dai compagnetti).\nIl sistema di macellazione domestica scelto \u00e8 senza precedenti, molto facile da realizzare, consente di passare inosservato e soprattutto non \u00e8 per niente dispendioso; consiste nel fare entrare il maiale in cucina e, dopo avere chiuso ermeticamente la porta, aprire due bombole del gas in modo da uccidere l'animale senza lasciare traccia o rumore. Il problema \u00e8 che il poliziotto, la moglie e pure il bambino, non fanno bene i calcoli del caso; quindi il trucco non solo non riesce a nascondere il poliziotto dall'attenzione dei vicini, per poco non salta in aria tutto il condominio.\nLa leggenda dei venditori d'aria.\nDue ragazzi escogitano un piano per arrotondare i loro guadagni e potersi comprare la macchina: ma pi\u00f9 che di un secondo lavoro si tratta proprio di un piano truffaldino di raggiro. Loro bussano alle porte dei blocchi condominiali alla periferia della citt\u00e0 spacciandosi per emissari di un ministero e chiedono agli abitanti di consegnare delle bottiglie di acqua per essere esaminata dai periti al fine di scoprire eventuali fonti di inquinamento; a fine giornata rivenderanno i vuoti per incassare il ricavato. Lo stratagemma comincia a rivolgersi contro loro stessi quando, al fine di essere facilitati logisticamente e cronologicamente, chiedono agli abitanti non pi\u00f9 dei campioni d'acqua ma dei campioni d'aria, in pratica delle bottiglie vuote. Bottiglie che costeranno un prezzo salatissimo, almeno all'ideatore della truffa, cio\u00e8 al ragazzo, il quale verr\u00e0 beccato dai poliziotti; la ragazza invece riesce a farla franca.\nLa leggenda del trasportatore di pollame.\nUn camionista esegue quotidianamente, e acriticamente, l'ordine di trasportare pollame per centinaia di chilometri arrivando a destinazione (Costanza) prima che faccia buio. Di solito usa fare una sosta presso una trattoria per camionisti gestita da una bella ragazza di cui s'invaghisce anche se \u00e8 un uomo sposato. La donna subdolamente approfitta di questo ascendente per convincerlo ad aprire il camion pur non avendolo fatto mai prima (non \u00e8 tenuto a farlo per nessun motivo); i due scoprono una quantit\u00e0 di uova molto superiore al numero di galline. Perch\u00e9 allora non vendere la quantit\u00e0 di uova in pi\u00f9? L'uomo, consigliato dalla ragazza che furbescamente prima getta la pietra e poi nasconde la mano, decide cos\u00ec di tenere parte del carico per s\u00e9 e vendere le uova in pi\u00f9; il tutto senza badare alle conseguenze che saranno pesanti poich\u00e9 l'uomo viene scoperto e arrestato. Mentre si trova in cella, il poliziotto di guardia gli annuncia che c'\u00e8 una visita per lui. L'uomo crede che sia la donna della trattoria ma non \u00e8 cos\u00ec; \u00e8 invece sua moglie, che lui ha sempre trascurato, che gli rende visita.\nDistribuzione.\nIl film \u00e8 stato presentato al Festival di Cannes 2009 nella sezione Un Certain Regard in una versione composta da cinque episodi.\nIn Romania \u00e8 stato distribuito nelle sale diviso in due parti: la prima (con quattro episodi) il 25 settembre 2009 e la seconda il 23 ottobre (due episodi)\nNella versione italiana, distribuita nelle sale il 18 settembre 2009, sono presenti solo quattro dei sei episodi."}
{"id": "2858046", "revid": "30762637", "url": "https://it.wikipedia.org/wiki?curid=2858046", "title": "Stephen Edwin King", "text": ""}
{"id": "2858054", "revid": "292162", "url": "https://it.wikipedia.org/wiki?curid=2858054", "title": "Monumenti religiosi di Roma", "text": ""}
{"id": "2858057", "revid": "117694530", "url": "https://it.wikipedia.org/wiki?curid=2858057", "title": "Odontesthes bonariensis", "text": "Il pesce re (Odontesthes bonariensis) \u00e8 un pesce osseo della famiglia Atherinopsidae, fino a poco tempo fa incluso nella famiglia Atherinidae.\nDistribuzione e habitat.\n\u00c8 una specie presente nelle acque costiere del sud del Brasile, del nord Argentina e dell'Uruguay e nei fiumi R\u00edo de la Plata, Paran\u00e1, Uruguay e Tramanda\u00ed. \u00c8 stato introdotto nel Lago di Nemi nel 1974 e negli anni recenti ha visto diminuire il proprio numero a causa di eventi di eutrofizzazione con fioriture di alghe azzurre. \u00c8 stato immesso anche in molti altri paesi in vari continenti.\nVive soprattutto in acqua dolce o salmastra nelle parti terminali dei grandi fiumi, nelle lagune e negli estuari. Ha abitudini pelagiche.\nDescrizione.\nQuesto pesce ha una sagoma molto slanciata, con muso molto appuntito e bocca piccola, armata di fitti denti minuti. Il corpo \u00e8 poco compresso lateralmente. Le pinne dorsali sono due, abbastanza arretrate, la prima pi\u00f9 bassa e corta della seconda. La pinna anale \u00e8 lunga, la pinna caudale \u00e8 forcuta, le pinne ventrali sono arretrate. Le scaglie sono piccole e caduche. \nIl colore \u00e8 brunastro o azzurro sul dorso e sui fianchi, sui quali decorre una fascia argentata molto brillante. Il ventre \u00e8 biancastro o rosato. La parte posteriore del capo \u00e8 scura, quasi nera. \nRaggiunge la lunghezza massima di 70 cm per 3 kg di peso, la taglia media per\u00f2 \u00e8 inferiore, 40 cm per 800 grammi.\nAlimentazione.\nSi ciba di plancton, gli esemplari pi\u00f9 grandi catturano anche piccoli pesci.\nRiproduzione.\nAvviene nella stagione calda; gli esemplari sono sessualmente maturi gi\u00e0 ad un anno di et\u00e0. Le uova sono dotate di filamenti adesivi con i quali restano attaccate alla vegetazione acquatica. Ogni femmina depone diverse decine di migliaia di uova (orientativamente 50.000 per ogni chilogrammo di peso). Lo sviluppo degli avannotti \u00e8 velocissimo.\nPesca.\nViene catturato con reti da posta. \u00c8 anche preda dei pescatori sportivi.\nLe carni sono pi\u00f9 che buone, sulle sponde del lago di Nemi costituiscono una specialit\u00e0 locale."}
{"id": "2858059", "revid": "287204", "url": "https://it.wikipedia.org/wiki?curid=2858059", "title": "5548 Thosharriot", "text": "5548 Thosharriot \u00e8 un asteroide della fascia principale. Scoperto nel 1980, presenta un'orbita caratterizzata da un semiasse maggiore pari a 2,9899160\u00a0UA e da un'eccentricit\u00e0 di 0,0784459, inclinata di 9,98150\u00b0 rispetto all'eclittica.\nL'asteroide \u00e8 dedicato all'astronomo e matematico Thomas Harriot che per primo il 26 luglio 1609 utilizz\u00f2 un telescopio per osservare un corpo celeste, la Luna. \u00c8 inoltre famoso per aver introdotto in matematica l'uso di &gt; e &lt; come simboli di maggiore e minore."}
{"id": "2858069", "revid": "287204", "url": "https://it.wikipedia.org/wiki?curid=2858069", "title": "U.S. National Championships 1919", "text": "Gli U.S. National Championships 1919 (conosciuti oggi come US Open) sono stati la 38\u00aa edizione degli U.S. National Championships e quarta prova stagionale dello Slam per il 1919. Il torneo di singolare maschile si \u00e8 disputato al West Side Tennis Club nel quartiere di Forest Hills di New York, il doppio maschile al Longwood Cricket Club di Chestnut Hill, i tornei femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Bill Johnston, che si \u00e8 imposto sul connazionale Bill Tilden in 3 set col punteggio di 6-4 6-4 6-3. Il singolare femminile \u00e8 stato vinto dalla statunitense Hazel Hotchkiss Wightman, che ha battuto in finale in 2 set la connazionale Marion Zinderstein. Nel doppio maschile si sono imposti Norman Brookes e Gerald Patterson. Nel doppio femminile hanno trionfato Marion Zinderstein e Eleonora Sears. Nel doppio misto la vittoria \u00e8 andata a Marion Zinderstein, in coppia con Vincent Richards.\nSeniors.\nSingolare maschile.\n Bill Johnston ha battuto in finale Bill Tilden 6-4 6-4 6-3\nSingolare femminile.\n Hazel Hotchkiss Wightman ha battuto in finale Marion Zinderstein 6-1, 6-2\nDoppio maschile.\n Norman Brookes / Gerald Patterson hanno battuto in finale Bill Tilden / Vincent Richards 8-6, 6-3, 4-6, 4-6, 6-2\nDoppio femminile.\n Marion Zinderstein / Eleonor Goss hanno battuto in finale Eleanora Sears / Hazel Wightman 10-8, 9-7\nDoppio misto.\n Marion Zinderstein / Vincent Richards hanno battuto in finale Florence Ballin / Bill Tilden 2-6, 11-9, 6-2"}
{"id": "2858079", "revid": "116763829", "url": "https://it.wikipedia.org/wiki?curid=2858079", "title": "Redentore benedicente tra quattro apostoli", "text": "Il Redentore benedicente tra quattro apostoli \u00e8 un dipinto olio su tavola (70x68 cm) di Vittore Carpaccio, databile al 1480-1490 circa e gi\u00e0 conservata nella Collezione Contini Bonacossi di Firenze e Sorlini. L'opera viene in genere indicata come punto di partenza del percorso artistico del pittore.\nDescrizione e stile.\nLa tavola, firmata sul cartiglio attaccato sul parapetto marmoreo \"Vetor Scarpazo\", mostra evidenti influssi nordici filtrati dall'esempio di Antonello da Messina, che aveva soggiornato a Venezia nel 1474-1476. Innanzitutto proprio l'espediente del parapetto, che segna una sorta di confine tra lo spettatore e il soggetto del dipinto e che amplifica la spazialit\u00e0 delle figure, ritratte di consueto a mezzo busto. Cristo, in posizione frontale benedicente e reggente il simbolo del Globo cristiano (l'iconografia del \"Salvator mundi\"), \u00e8 accerchiato da quattro santi, con una finissima aureola composta da un filo dorato. Su chi rappresentino queste quattro figure sono state fatte solo ipotesi per la mancanza di attributi: forse si tratta degli Evangelisti (ma sarebbe presente almeno un libro) o di quattro apostoli. Le diverse posizioni dei volti sembrano saggiare la profondit\u00e0 spaziale in tutte le direzioni, quasi si trattasse di un esercizio. Nessuno guarda verso lo spettatore, deviando tutti lo sguardo in ogni direzione. I tratti fisiognomici sono individuati con acutezza e una notevole attenzione \u00e8 riposta nella cura dei dettagli.\nLo sfondo \u00e8 scuro e le figure emergono sfumatamente grazie all'illuminazione da sinistra, con effetti molto dolci in dettagli come i capelli, ma pi\u00f9 acuti e puntigliosi nei profili e nelle vesti dai panneggi brillanti e dalle linee taglienti, quasi come accartocciati. Ci\u00f2 mostra un distacco dai modi allora dominati di Giovanni Bellini, verso proposte alternative come quelle di Bartolomeo Montagna."}
{"id": "2858082", "revid": "36426", "url": "https://it.wikipedia.org/wiki?curid=2858082", "title": "Salvator mundi (Carpaccio)", "text": ""}
{"id": "2858086", "revid": "287204", "url": "https://it.wikipedia.org/wiki?curid=2858086", "title": "Ceratoscopelus maderensis", "text": "Il pesce lanterna di Madera (Ceratoscopelus maderensis) \u00e8 un pesce abissale della famiglia Myctophidae.\nDistribuzione e habitat.\nDiffuso in tutto l'Oceano Atlantico soprattutto in aree calde ma presente a nord fino all'Islanda. Si trova sia sul lato europeo che su quello americano. \u00c8 comune nel mar Mediterraneo e in tutti i mari italiani. Raro nel mar Adriatico.\n\u00c8 un pesce pelagico di profondit\u00e0 pescato tra i 200 ed i 2000 metri ma prevalentemente attorno ai 500 m. Si trova spesso spiaggiato sulle coste dello Stretto di Messina, soprattutto in inverno.\nDescrizione.\ncome tutti i pesci lanterna si pu\u00f2 identificare con certezza solo attraverso l'esame dei fotofori (per la nomenclatura degli stessi vedi la voce Myctophidae).\nSi distingue dal genere \"Lampanyctus\" perch\u00e9 il quarto PO \u00e8 allineato con gli altri e il quinto \u00e8 pi\u00f9 alto. AO in numero variabile. Vi sono molte ghiandole luminose sulla superficie ventrale. Una spina sporgente in avanti sulla fronte. Sul peduncolo caudale ci sono poche piccole spine rivolte indietro. pinne pettorali molto lunghe.\nColore argenteo brillante quando intatto, brunastro quando perde le scaglie, molto fragili.\nLungo fino a 10 cm.\nAlimentazione.\nA base di crostacei planctonci.\nRiproduzione.\nAvviene in tutta la stagione calda. Le larve sono pelagiche.\nPesca.\nOccasionale con reti a strascico pelagiche o retini da plancton."}
{"id": "2858089", "revid": "124022695", "url": "https://it.wikipedia.org/wiki?curid=2858089", "title": "Guido Ballo", "text": "Biografia.\nLaureato in Filosofia all'Universit\u00e0 degli Studi di Palermo, nel 1939 si trasfer\u00ec a Milano, dove si leg\u00f2 ad Arnaldo Pomodoro e Lucio Fontana, Filiberto Sbardella e altri, e fu titolare di cattedra di storia dell'arte presso l'Accademia di Brera di Milano.\nFu curatore di mostre, fra le quali quelle dedicate a Boccioni, Fontana, Munch e \"Le origini dell'astrattismo\", e autore di volumi sull'astrattismo quali \"Occhio critico\", \"La storia dell'arte italiana\" e \"La mano e la macchina\".\nHa curato le pagine culturali dell\"'Avanti!\" e del \"Corriere della Sera\", ha seguito varie mostre su Boccioni, sui pittori futuristi, sull'astrattismo, su Reggiani, sul gruppo di Continuit\u00e0 e anche su Aric\u00f2.\nNel 1972 ha pubblicato anche un disco, Metr\u00e0polis, in cui recita alcune sue poesie con un accompagnamento musicale realizzato da Detto Mariano e suonato da Gianni Leone e Gianchi Stinga del Balletto di Bronzo, da Danny B. Besquet e da Ronnie Jackson.\nNel 1994 \u00e8 uscita una sua raccolta di poesie \"Il muro ha un suono\", curata da Vanni Scheiwiller e Arnaldo Pomodoro, con una prefazione di Stefano Agosti."}
{"id": "2858091", "revid": "1318658", "url": "https://it.wikipedia.org/wiki?curid=2858091", "title": "Scopa (strumento)", "text": "La scopa \u00e8 un utensile comunemente usato per rimuovere polvere o altri piccoli residui dai pavimenti e per raccogliere ed accumulare materiale minuto. Il termine \u00e8 prosecuzione del latino \"scopae\", plurale di \"scopa\", \"ramoscello\", e nome di alcune piante e, particolarmente, di alcune specie di ericacee come l\"'Erica scoparia\", che danno rami lunghi e sottili perch\u00e9 originariamente costruita con fasci di rami secchi raccolti e fissati mediante varie legature intorno a un bastone che fungeva da manico. La variante \"granata\", dal medesimo significato, trae il nome dai \"grani\" o \"coccole\" presenti sui rami di saggina o di ginepro utilizzati per la sua costruzione.\nStoria.\nLa scopa \u00e8 stata il primo strumento utilizzato dall'uomo per la pulizia della casa o in generale per pulire i luoghi dove viveva. La scopa forse pi\u00f9 conosciuta \u00e8 quella di ramaglia di nocciolo, betulla, ginestra, bamb\u00f9 ecc. utilizzata per lo spazzamento di aree esterne.\nGrande importanza nell'economia ha invece avuto la fabbricazione e la vendita delle scope in saggina utilizzate comunemente per lo spazzamento delle case almeno fino alla seconda guerra mondiale. Due erano le zone principalmente interessate nella fabbricazione delle scope in saggina: il Polesine e la provincia di Padova, e il Canavese, specialmente il piccolo paese torinese di Foglizzo, famoso per la sua pregiata e rara saggina rossa.\nSe per\u00f2 per la provincia di Padova la scopa di saggina rappresentava una risorsa sfruttata su basi \"industriali\" per il piccolo paese canavesano la scopa di saggina era un semplice espediente per riempire le giornate.\nA Foglizzo infatti le scope erano fabbricate nelle stalle durante le giornate invernali quando nelle campagne non si poteva lavorare. Da questi due centri le scope erano distribuite in tutta Italia spesso dagli stessi artigiani che le costruivano. La scopa di saggina da sempre \u00e8 fabbricata completamente a mano.\nOggi l'uso della scopa in saggina si \u00e8 molto ridotto ed ormai la sua fabbricazione in Italia non esiste praticamente pi\u00f9. \nLe scope in saggina si importano dai paesi dell'Est europeo, dalla ex Jugoslavia o dalla Cina, mentre in Polesine solo pochi e rari artigiani ancora continuano a fabbricare questi strumenti. Dagli anni cinquanta si \u00e8 iniziato a fabbricare scope con le fibre sintetiche impropriamente chiamate nylon; la scopa si \u00e8 cos\u00ec evoluta fino ai giorni nostri assumendo le svariatissime forme che oggi tutti conosciamo.\nClassificazione in base all'utilizzo.\nPer interno.\nIl classico attrezzo utilizzato dalla maggior parte delle persone. \u00c8 composta da un manico che pu\u00f2 essere di diversi materiali (legno, acciaio, alluminio) e dalla scopa vera e propria. Questa a sua volta \u00e8 composta da un supporto in materiale plastico al quale viene avvitato il manico e chiamato in gergo tecnico '\"bustino'\". Su questo supporto con una speciale macchina vengono applicate le setole che svolgono la funzione spazzante vera e propria. Le setole possono essere in diversi materiali: nylon, PVC, poliestere, setole naturali, a seconda dello specifico tipo di impiego.di solito viene riposta nel magazzino\nPer esterno.\nLa scopa per esterni, detta anche \"ramazza\" \u00e8 costituita da un manico quasi sempre in legno intorno al quale vengono disposte le setole (saggina, bamb\u00f9) che sono poi fissate con chiodi e filo di ferro. \u00c8 pi\u00f9 dura rispetto a quella da interno e si rovina meno facilmente. Il suo costo va da scope molto economiche fino ad alcune professionali (anche 50 euro).\nDa alcuni anni si sono per\u00f2 utilizzati anche altri sistemi per fabbricare le scope in saggina per cercare di industrializzare la produzione.\nDagli USA sono poi arrivate particolari scope rivolte specialmente a spazzini ed aziende specializzate con forme e materiali spesso inusuali.\nSimbologia.\nFin dall'antico Egitto, alla scopa erano attribuiti poteri magici. La fiaba dell\"'Apprendista stregone\" che anima la scopa liberandosi dai problemi \u00e8 un tema gi\u00e0 presente nelle antiche culture. L'atto di spazzare tutte le stanze di una casa nell'antica Grecia aveva una valenza simbolica e serviva a scacciare le anime dei morti.\nNell'iconografia cristiana vengono raffigurate con la scopa Santa Marta e Santa Petronilla. Nelle leggende medievali, la scopa era il mezzo che veniva utilizzato dalle streghe per volare. In questo senso, al manico di scopa tra le gambe nude delle streghe veniva dato un significato fallico.\nNelle credenze popolari, alla scopa si attribuisce un potere benefico in quanto capace di \u00abspazzare via i guai\u00bb. Per questo motivo a capodanno si usa ancor oggi, in alcune regioni, regalare delle piccole scope ornamentali come portafortuna per l'anno che sta per arrivare."}
{"id": "2858093", "revid": "281901", "url": "https://it.wikipedia.org/wiki?curid=2858093", "title": "Pesce lanterna di Madera", "text": ""}
{"id": "2858102", "revid": "416175", "url": "https://it.wikipedia.org/wiki?curid=2858102", "title": "Fluorenone", "text": "Il fluorenone \u00e8 un composto organico aromatico avente formula molecolare C13H8O. \u00c8 usato per produrre farmaci antimalaria.\nCaratteristiche generali.\nIl fluorenone \u00e8 un chetone policiclico a tre anelli, costituente dei combustibili fossili e prodotto di combustione incompleta. Ha un significante impatto ambientale (\u00e8 una priorit\u00e0 per l'EPA), tuttavia alcuni batteri sono capaci di sfruttare il fluorenone come fonte di carbonio ed energia, trasformandolo in 9-fluorenolo.\nIl fluorenone \u00e8 insolubile in acqua, ma solubile in acetone ed etere etilico.\nUsi e produzione.\n\"Ossidazione del fluorene a fluorenone\"\nIl fluorenone ha caratteristiche fluorescenti (emette nel violetto). Non \u00e8 sintetizzato commercialmente, ma \u00e8 ottenuto dalla frazione intermedia nel processo di produzione del catrame, in particolare dall'ossidazione del fluorene con ossigeno.\nSvolge un'importante funzione come catalizzatore metallocenico (come legante). \u00c8 anche usato nella produzione di poliradicali per le resine.\nUsati nella produzione di farmaci antimalaria, il fluorenone e i suoi derivati, hanno un ruolo significativo anche come materiale di base per coloranti e vernici. Essi sono dotati di funzioni utili come la sensibilit\u00e0 alla luce ed alla temperatura, resistenza al calore, conducibilit\u00e0, resistenza alla corrosione e nell'individuazione di gruppi amminici. Per questo sono usati in misuratori termici o di luce, nella chimica dei cristalli liquidi, nella chimica della luminescenza, nella analisi spettrofotometrica e nella chimica dei complessi organo-metallici.\nIndicazioni di sicurezza.\nIl fluorenone \u00e8 un sospetto cancerogeno. Gli studi sugli animali hanno riscontrato, in alcuni casi, lo sviluppo di tumori sottocutanei. Tuttavia, i caratteri tossicologici di questo composto sull'uomo, non sono ancora stati totalmente studiati.\nPu\u00f2 causare irritazioni agli occhi, alla pelle, al tratto digestivo e respiratorio.\nIl fluorene \u00e8 stabile a temperatura e pressione ambiente, ma \u00e8 incompatibile con forti agenti ossidanti, pu\u00f2 decomporre in monossido di carbonio ed anidride carbonica.\nInterventi di primo soccorso.\nMisure antincendio.\nCome in ogni incendio, indossare un'attrezzatura adatta. Durante l'incendio si potrebbero sviluppare gas altamente tossici o irritanti dovuti alla combustione od alla decomposizione del composto.\nMetodi di estinzione adatti: acqua vaporizzata, polveri, anidride carbonica o schiuma.\nIndicazioni di protezione.\nIndossare occhiali protettivi, guanti, camice e respiratore (per grandi quantit\u00e0 di fluorene).\nNorme generali protettive e di igiene.\nManeggiare e provvedere alla aerazione, minimizzare la produzione di polvere ed il suo accumulo nell'ambiente. Evitare il contatto con gli occhi, con la pelle e con gli indumenti. Mantenere i contenitori ermeticamente chiusi ed evitare ingestione ed inalazione.\nDispersione accidentale.\nUsare le protezioni adatte, come indicato sopra. Contenere le fuoriuscite immediatamente, osservando le giuste precauzioni. Raccogliere il composto e stoccarlo in contenitori adatti. Provvedere alla ventilazione del locale.\nSmaltimento e stoccaggio.\nTenere i contenitori chiusi, quando sono inutilizzati. Stoccare in ambiente fresco, asciutto e ben aerato, lontano da sostanze incompatibili con il fluorene. Gli ambienti in cui viene utilizzato o stoccato dovrebbero essere provvisti di doccia di sicurezza e lavandino per lavaggio degli occhi.\nSono state proposti tre metodi per lo smaltimento del fluorenone, due dei quali comprendono il metabolismo del composto da parte di batteri. Un batterio \u00e8 capace di crescere sul fluorene, ma il metodo deve essere ancora studiato. \u00c8 supposto che il 9-fluorenone pu\u00f2 essere trasformato in 9-fluorenolo tramite deidrogenasi, che pu\u00f2 essere indotta nel batterio durante il suo sviluppo."}
{"id": "2858103", "revid": "30763530", "url": "https://it.wikipedia.org/wiki?curid=2858103", "title": "Ping Ping", "text": ""}
{"id": "2858104", "revid": "30763541", "url": "https://it.wikipedia.org/wiki?curid=2858104", "title": "Pingping", "text": ""}
{"id": "2858109", "revid": "880827", "url": "https://it.wikipedia.org/wiki?curid=2858109", "title": "Polittico di Zara", "text": "Il Polittico di Zara \u00e8 un dipinto olio su tavola di Vittore Carpaccio, databile al 1480-1490 circa e conservata nel Museo d'arte Sacra della cattedrale di Sant'Anastasia a Zara. L'opera viene in genere indicata una delle primissime nel percorso artistico del pittore.\nDescrizione e stile.\nIl polittico, composto da sei pannelli principali su due ordini, mostra al centro \"San Martino e il povero\" (112x72 cm) e \"San Girolamo e il donatore\". L'opera, della fase giovanile dell'artista, mostra attinenza con la prima opera datata, l'\"Arrivo dei pellegrini a Colonia\" (1490) delle \"Storie di sant'Orsola\", come il trattamento di alcuni dettagli del paesaggio, e una certa ruvidezza che tradisce un impaccio giovanile.\nIl pittore tent\u00f2 un accordo tra figure e sfondo attraverso la luce, di ascendenza antonelliana, legata a un uso naturale del colore, come Giovanni Bellini. Le figure grandeggiano sullo sfondo di colline petrose, senza una gestione unitaria dello spazio legata alle regole della prospettiva, ma piuttosto organizzata per blocchi separati, come avveniva nelle opere di Gentile Bellini."}
{"id": "2858113", "revid": "2112541", "url": "https://it.wikipedia.org/wiki?curid=2858113", "title": "W\u014fnsan", "text": "W\u014fnsan (hang\u016dl \uc6d0\uc0b0\uc2dc; hanja \u5143\u5c71\u5e02; McCune-Reischauer \"W\u014fnsan-si\"; latinizzazione riveduta \"Wonsan-si\") \u00e8 una citt\u00e0 della Corea del Nord.\nInfrastrutture e trasporti.\nAvendovi trascorso la sua infanzia, Kim Jong-un ha espresso un interesse significativo per lo sviluppo ulteriore della regione, con la costruzione di nuove infrastrutture.\nIl treno presidenziale staziona alla \"Leadership Railway Station\" della citt\u00e0 quando vi soggiorna il presidente nordcoreano. Il distretto di W\u014fnsan-si \u00e8 servito da molte altre stazioni ferroviarie sulla Linea Kangw\u014fn delle Ferrovie di stato della Corea del Nord; la citt\u00e0 \u00e8 connessa alla rete stradale ed \u00e8 alla fine dell'autostrada Pyongyang-Wonsan e dell'autostrada Wonsan-Kumgangsan.\nLa citt\u00e0 possiede un aeroporto militare a Kalma; nel 2014 \u00e8 stato ampliato ed aperto alla aviazione civile a seguito dell'annuncio, reso l'anno prima, che W\u014fnsan sarebbe stata convertita in una destinazione estiva con \"resort\" e divertimenti.\nGeografia.\nWonsan si trova nella provincia di Kangwon, considerato un ottimo porto naturale, si affaccia sulle coste del mar del Giappone (mar di Corea orientale).\nPi\u00f9 di 20 piccole isole affiorano lungo la costa tra le quali l'isola di Hawangt'o e l'isola di Ry\u014f"}
{"id": "2858117", "revid": "120559651", "url": "https://it.wikipedia.org/wiki?curid=2858117", "title": "Carlo Fontana (scultore)", "text": "Ha operato a Carrara, Roma e Sarzana tra XIX e XX secolo\nBiografia.\nL'artista non solo \u00e8 carrarese, ma carrarino puro sangue (in quanto nato entro la prima cerchia di mura cittadine di Carrara in un vecchio palazzo patrizio nell'ex Piazza delle Erbe in cui \u00e8 stata messa dal Comune la lapide a ricordo). \nDiscendente da una nota famiglia di artisti (tra i quali occorre ricordare l'architetto Domenico Fontana e lo scultore Pietro Fontana), studia presso l'Accademia di belle arti di Carrara conseguendo il premio \"Medaglia d'Oro\" nel 1884, e il primo premio al concorso per il pensionato a Roma del 1888. \n&lt;br&gt;A Roma lavora con Ercole Rosa e Ettore Ferrari, vincendo una medaglia d'argento all'Esposizione nazionale di belle arti nel 1889, il concorso Albacini dell'Accademia di San Luca (1890), il primo premio per un pensionato quadriennale di perfezionamento istituito dal governo nel 1891.\nQuando nel 1887 Carlo Fontana modella il \"Bagasc\", noto anche come \"Dixeredatus\", la tenera e dolente immagine del ragazzetto apprendista alle cave di Carrara che si configura, nell'arco della sua lunga e feconda attivit\u00e0, come la sua prima opera importante ed una delle pi\u00f9 belle e significative , ha appena ventidue anni ed ormai \u00e8 un artista compiuto. \n&lt;br&gt;Di questo lavoro Fontana parlava a lungo e volentieri, anche molti anni dopo, definendola con orgoglio \"uno studio tra i pi\u00f9 coscienziosi\" tra quanti avesse mai prodotto. In effetti il Bagasc, proprio perch\u00e9 \u00e8 anche il risultato di un lungo tirocinio tecnico e formale, si rivela un'opera stilisticamente perfetta, un autentico gioiello da tutti ammirato per la sua modellazione squisita e il senso di grande intimit\u00e0.\nNel 1901 esegue il monumento a Pietro Tacca posto davanti al giardino dell'Accademia di Belle Arti di Carrara. La scultura rappresenta l'artista con il tipico berretto ed il grembiale da scultore, che siede su uno sgabello con le mani legate dietro la schiena a ricordare la posizione delle figure dei mori fusi nel bronzo dal carrarino Pietro Tacca per il monumento dei quattro mori a Ferdinando I de' Medici (collocato davanti al porto mediceo di Livorno).\nDal 1907, presso il laboratorio di scultura Carlo Nicoli, esegue \"Il Genio della stirpe\", noto anche come \"Il Titano\", nudo maschile di enormi proporzioni simboleggiante il popolo italiano che volge lo sguardo all'avvenire, protetto dal nume tutelare di Giuseppe Garibaldi effigiato in bassorilievo sul grande scudo sul quale la figura posa la mano sinistra. La statua \u00e8 stata collocata nel 1914 al centro della piazza Garibaldi di Sarzana.\nNel 1908 vince il concorso per quella che sarebbe stata la sua opera pi\u00f9 nota, il gruppo colossale della \"Quadriga dell'Unit\u00e0\", da realizzare in bronzo e destinata a coronare il pronao sinistro del Vittoriano a Roma, a contraltare dell'analoga \"Quadriga della libert\u00e0\u00ec\", la cui esecuzione venne affidata a Paolo Bartolini. L'opera ha impegnato il Fontana per vent'anni e venne installata solo nel 1928 ad opera della fonderia artistica Chiurazzi.\nNel 1921 riceve la commissione per la \"Fontana d'Italia\" per il paese di Gessopalena in provincia di Chieti; finanziatore dell'opera \u00e8 un gruppo di emigrati abruzzesi negli Stati Uniti d'America. La fontana \u00e8 collocata in Piazza Roma, piazza centrale del paese. Nel centro della vasca, a forma di conchiglia, \u00e8 posta una statua che raffigura l'Italia, eretta sulla prua di una nave, come simbolo dell'emigrazione oltreoceano. Sulla base della statua \u00e8 inciso un verso di Gabriele D'Annunzio \nCarlo Fontana \u00e8 stato professore di plastica della figura all'Accademia di belle arti di Carrara dal 1915 al 1929.\nNegli stessi anni progetta di realizzare di un colossale Prometeo alto 40 metri, destinato al porto della Spezia, poi ripensato per il porto di Marina di Carrara.\nNel 1928 scolpisce il marmo del \"Monumento ai Caduti\" della quartiere della \"Chiappa\" a La Spezia. \n&lt;br&gt;Nel 1930 realizza il della Prima guerra mondiale per la citt\u00e0 di Tivoli (in travertino e bronzo) e, nel 1934, quello in marmo e bronzo per la Piazza Matteotti di Sarzana.\nSua ultima grande opera \u00e8 il progetto di una monumentale \"Colonna della latinit\u00e0\" in marmo, alta ventidue metri e destinata ad essere il simbolo della E42, l'Esposizione Universale progettata all'EUR di Roma per il 1942, interrotto dallo scoppio della Seconda guerra mondiale.\nNel dopoguerra esegue il monumento in memoria dei \"Marinai della corazzata Roma e delle navi Da Noli e Vivaldi\" sull'isola Santo Stefano dell'arcipelago della Maddalena."}
{"id": "2858119", "revid": "330270", "url": "https://it.wikipedia.org/wiki?curid=2858119", "title": "John B. Watson", "text": ""}
{"id": "2858126", "revid": "767487", "url": "https://it.wikipedia.org/wiki?curid=2858126", "title": "Delia Corleto", "text": "Biografia.\nInizia la carriera di cantante partecipando a vari concorsi musicali; ottiene poi un contratto discografico con la Kansas, l'etichetta di Domenico Seren Gay, per cui debutta con il nome d'arte Delia incidendo nel 1967 il suo primo singolo, \"Io protesto\" (canzone scritta da Luigi Menegazzi e Domenico Serengay per il testo e da Mario Piovano per la musica), con sul retro \"Anche se tu tornerai\" (scritta da Luigi Menegazzi, Miki Del Prete e Domenico Serengay per il testo e da Mario Piovano ed Alfonso Corsini per la musica).\nLa copertina del disco raffigura la cantante appoggiata sul bordo della \"Fontana del melograno\", all'interno del borgo medievale del Parco del Valentino.\nIn seguito partecipa al Cantagiro, ed ha varie apparizioni in televisione per la Rai, tra cui nella trasmissione Settevoci, condotta da Pippo Baudo.\nPartecip\u00f2 alla Crociera Beat, organizzata da Ivano Davoli nell'ambito del Torneo EuroDavoli e dalla rivista Giovani, insieme a vari cantanti come Patty Pravo, Gigliola Cinquetti, Bruno Lauzi, Caterina Caselli, Lucio Dalla, Mal, i Roll's 33 e molti altri.\nPartecip\u00f2 inoltre al musicarello Playboy di Enzo Battaglia, che venne girato durante la Crociera."}
{"id": "2858132", "revid": "330270", "url": "https://it.wikipedia.org/wiki?curid=2858132", "title": "Ruth Keller", "text": ""}
{"id": "2858136", "revid": "30764338", "url": "https://it.wikipedia.org/wiki?curid=2858136", "title": "Riserva naturale Monti Eremita-Marzano", "text": ""}
{"id": "2858137", "revid": "30764340", "url": "https://it.wikipedia.org/wiki?curid=2858137", "title": "Riserva naturale dei Monti Eremita e Marzano", "text": ""}
{"id": "2858139", "revid": "770813", "url": "https://it.wikipedia.org/wiki?curid=2858139", "title": "HAL Dhruv", "text": "L'HAL Dhruv (in sanscrito: \u0927\u094d\u0930\u0941\u0935, Stella polare) \u00e8 un elicottero medio multiruolo progettato e costruito dall'azienda aeronautica indiana Hindustan Aeronautics Limited (HAL). Viene prodotto sia in versione civile che militare. L'elicottero viene impiegato in compiti di trasporto, ricognizione armata e MedEvac.\nStoria.\nLo sviluppo di un nuovo elicottero multiruolo venne avviato da HAL in collaborazione con MBB nel 1984 con il nome di \"Advanced Light Helicopter\" al fine di rimpiazzare i Chetak e i Cheetah. Il primo prototipo vol\u00f2 il 20 agosto 1992 ma la produzione in serie venne avviata solo nel 1997 come conseguenza di un taglio ai finanziamenti e di un cambio di vedute dovuti a una crisi economica che colp\u00ec l'India nel 1991. A maggio 1998 un embargo imposto dagli Stati Uniti a seguito del rifiuto dell'India di firmare il Trattato sulla messa al bando totale degli esperimenti nucleari blocc\u00f2 la fornitura dei turboalbero CTS800 che avrebbero dovuto equipaggiare i primi esemplari di serie; di conseguenza, venne scelto come motore il Turbomeca TM 333, gi\u00e0 utilizzato sui prototipi. Il 7 febbraio 2003 Turbomeca e HAL firmarono un contratto per lo sviluppo del nuovo turboalbero Turbomeca Ardiden, denominato Shakti in India.\nIl primo Dhruv \u00e8 stato consegnato alla guardia costiera dell'India nel marzo 2002 ed entro l'anno successivo ne furono consegnati 8 all'esercito, 3 alla marina, 4 all'aeronautica e 3 alla guardia costiera. Nel 2007 l'esercito indiano ne ha ordinati ulteriori 159 esemplari. Nel 2008 7 esemplari vennero ordinati dalla Fuerza A\u00e9rea Ecuatoriana e 2, in versione eliambulanza, dalla Fuerza A\u00e9rea del Per\u00fa.\nTecnica.\nIl 29% del peso a vuoto del Dhruv \u00e8 costituito da materiali compositi, che formano per il 60% la cellula. Le due turbine sono alloggiate sopra la cabina e sono collegate al rotore principale, costituito da quattro pale retrattili realizzate in composito vincolate alla testa del rotore realizzata in elastomeri tramite due dischi in fibra di carbonio. Tutte le versioni sono equipaggiate di pattini ad eccezione degli esemplari destinati alla Marina, equipaggiati con carrello triciclo retrattile. L'accesso alla cabina \u00e8 assicurato con due portelloni laterali scorrevoli e uno posteriore collocato sotto la trave di coda.\nA partire dal 2006 tutti gli esemplari, ad eccezione di quelli in servizio presso la guardia costiera, sono equipaggiati con avionica sviluppata da Israel Aerospace Industries che comprende head-up display, visori notturni, telecamere termiche e pacchetti per guerra elettronica. La versione navale \u00e8 equipaggiata anche con il radar di fabbricazione indiana SV2000. Nel 2019 HAL e Safran hanno firmato un contratto per l'installazione di sistemi di pilotaggio automatico realizzati da quest'ultima."}
{"id": "2858140", "revid": "83531", "url": "https://it.wikipedia.org/wiki?curid=2858140", "title": "Collianello", "text": ""}
{"id": "2858142", "revid": "94647", "url": "https://it.wikipedia.org/wiki?curid=2858142", "title": "Indicativo presente", "text": ""}
{"id": "2858144", "revid": "254401", "url": "https://it.wikipedia.org/wiki?curid=2858144", "title": "Amor, ch'a nullo amato amar perdona", "text": "Amor, ch'a nullo amato amar perdona \u00e8 il verso 103 del canto V nell'\"Inferno\" della \"Divina Commedia\" di Dante Alighieri. Si tratta di uno dei versi pi\u00f9 celebri del poema e dell'intera letteratura italiana.\nTesto.\nIl verso fa parte della seconda di tre terzine dall'andamento anaforico:\nLa terzina completa \u00e8 invece cos\u00ec costituita:\nInoltre il verso centrale racchiude tre volte la parola \"Amore\", donando cos\u00ec all'anafora una struttura simmetrica che ne rafforza l'enfasi.\nLa storia.\nIl canto che lo contiene, il quinto, \u00e8 in gran parte dedicato alla figura di Francesca da Rimini, amante di Paolo Malatesta e sposata con il fratello di lui, Gianciotto. La storia dice che il marito di lei scoprir\u00e0 il tradimento e li uccider\u00e0 entrambi. Per questo motivo le anime dei due amanti sono confinate nel secondo girone infernale, quello dei peccatori carnali, e inseriti nella schiera dei morti per amore, quella di Didone, condannati alla dannazione eterna.\nIl verso appartiene al primo intervento di Francesca e narra del perch\u00e9 lei si innamor\u00f2 di Paolo. Come altri versi del canto, si presta a molteplici letture.\nL'amore \u00e8 dunque per Dante permeato da contraddizioni naturali ed esiti anche tragici, tanto che pochi versi dopo lo indica come causa della morte di entrambi. Francesca non potrebbe, essendo sposata, amare altri se non suo marito; \u00e8 per\u00f2 l'amore stesso a costringerla a farlo, e a ricambiare il sentimento sincero di Paolo.\nQuesta contraddizione tra precetto religioso e forza naturale dell'amore, contornata dalle tragiche e innocenti spiegazioni di Francesca, struggono Dante muovendolo a un forte sentimento di piet\u00e0 e comprensione, evidenziata dal finire del canto:\nCos\u00ec tanta \u00e8 la piet\u00e0, che Dante stesso sviene per la partecipazione emotiva alla storia appena udita.\nEsegesi.\n\"Amor, ch'a nullo amato amar perdona\"\nRiassumendo, l'esegesi corrente \u00e8: \"L'amore, che a nessuno risparmia, se amato, di riamare\";\n\"L'amore, che obbliga chi \u00e8 amato ad amare a sua volta\"."}
{"id": "2858145", "revid": "161374", "url": "https://it.wikipedia.org/wiki?curid=2858145", "title": "Bharatiya Tatarakshak Dal", "text": ""}
{"id": "2858151", "revid": "118217322", "url": "https://it.wikipedia.org/wiki?curid=2858151", "title": "Helmut Griem", "text": "Biografia.\nHelmut Griem nasce ad Amburgo, dove muove i primi passi come attore al teatro \"Thalia\". Durante la sua carriera ha alternato ruoli nel cinema ed in teatro, prima come attore e successivamente come regista; \u00e8 noto al pubblico italiano per le sue apparizioni nei film \"La caduta degli dei\" (1969), \"Ludwig\" (1972) e \"Il deserto dei Tartari\" (1976)."}
{"id": "2858153", "revid": "109642964", "url": "https://it.wikipedia.org/wiki?curid=2858153", "title": "Andreas Bitesnich", "text": "Carriera.\nInizialmente impiegato come commerciante, Bitesnich scopre la sua passione per la fotografia quando un suo amico, un assistente fotografo, gli mostra la sua raccolta di fotografie in bianco e nero. Non avendo esperienza nel campo fotografico, comincia a imparare tutte le tecniche pi\u00f9 rilevanti della fotografia. Nel 1989, finalmente decide di lasciare il suo lavoro come rivenditore e di iniziare a lavorare come fotografo professionista. Si specializza fin dall'inizio in foto di viaggi e soprattutto in ritratti e nudi, temi nei quali raggiunge risultati assoluti, dividendo il proprio lavoro tra l'Austria, l'Italia, la Germania e gli Stati Uniti. Oggi, Bitesnich \u00e8 uno dei pi\u00f9 famosi fotografi di nudi del mondo..\nBitesnich ha inoltre composto diversi brani musicali. Il suo lavoro come musicista include due CD con le canzoni \"Your Place\" e \"Between Love and Disaster\", sotto l'etichetta \"Soundhotel\"."}
{"id": "2858167", "revid": "767487", "url": "https://it.wikipedia.org/wiki?curid=2858167", "title": "Il fantastico Gilbert", "text": "Il fantastico Gilbert (\"Le Pays d'o\u00f9 je viens\") \u00e8 un film del 1956 diretto da Marcel Carn\u00e9.\nPrimo film a colori di Carn\u00e9, \u00e8 una gradevole commedia degli equivoci basata sullo sdoppiamento del personaggio principale, interpretato dal musicista Gilbert B\u00e9caud, al suo esordio cinematografico in \u00abun'operina non indecorosa, diretta con eleganza\u00bb.\nProduzione.\nLe riprese si svolsero dal 3 marzo al 12 maggio 1956.\nDistribuzione.\nLa prima del film avvenne il 20 ottobre 1956 al Gaumont-Palace di Parigi."}
{"id": "2858169", "revid": "287204", "url": "https://it.wikipedia.org/wiki?curid=2858169", "title": "Marketa Belonoha", "text": ""}
{"id": "2858183", "revid": "287204", "url": "https://it.wikipedia.org/wiki?curid=2858183", "title": "Las Vegas (disambigua)", "text": ""}
{"id": "2858184", "revid": "287204", "url": "https://it.wikipedia.org/wiki?curid=2858184", "title": "Liberty (album)", "text": ""}
{"id": "2858185", "revid": "287204", "url": "https://it.wikipedia.org/wiki?curid=2858185", "title": "Liberty (film)", "text": ""}
{"id": "2858186", "revid": "132266", "url": "https://it.wikipedia.org/wiki?curid=2858186", "title": "Norme sull'utilizzo del litorale marittimo per finalit\u00e0 turistiche e ricreative in Italia", "text": ""}
{"id": "2858191", "revid": "767487", "url": "https://it.wikipedia.org/wiki?curid=2858191", "title": "National Football League 1953", "text": "La stagione NFL 1953 fu la 34\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 27 dicembre 1953 al Briggs Stadium di Detroit, in Michigan e vide la vittoria dei Detroit Lions sui Cleveland Browns per 17 a 16. La stagione inizi\u00f2 il 27 settembre 1953 e si concluse con il Pro Bowl 1954 che si tenne il 17 gennaio al Los Angeles Memorial Coliseum.\nLa stagione fu caratterizzata dal cambio di nome delle \"Conference\" da \"American\" e \"National\" a \"Eastern\" e \"Western\". Inoltre a Baltimora venne fondata la squadra dei Colts riprendendo il nome della precedente squadra con lo stesso nome che si era ritirata nel 1950. La nuova squadra and\u00f2 a sostituire quella dei Dallas Texans ritiratasi al termine della stagione precedente.\nStagione regolare.\nLa stagione regolare si svolse in 12 giornate, inizi\u00f2 il 27 settembre e termin\u00f2 il 13 dicembre 1953.\nLa finale.\nLa finale del campionato, il \"NFL Championship Game\" si disput\u00f2 il 27 dicembre 1953 al Briggs Stadium di Detroit e vide la vittoria dei Detroit Lions sui Cleveland Browns per 17 a 16."}
{"id": "2858194", "revid": "834", "url": "https://it.wikipedia.org/wiki?curid=2858194", "title": "Astoria Studios", "text": ""}
{"id": "2858200", "revid": "287204", "url": "https://it.wikipedia.org/wiki?curid=2858200", "title": "National Football League 1952", "text": "La stagione NFL 1952 fu la 33\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 28 dicembre 1952 al Stadium di Cleveland, in Ohio e vide la vittoria dei Detroit Lions sui Cleveland Browns per 17 a 7. La stagione inizi\u00f2 il 28 settembre 1952 e si concluse con il Pro Bowl 1953 che si tenne il 10 gennaio al Los Angeles Memorial Coliseum.\nLa stagione fu l'ultima disputata con le \"Conference\" denominate \"American\" e \"National\". Inoltre, prima dell'inizio della stagione, il proprietario dei New York Yanks Ted Collins rivendette i diritti della franchigia alla NFL. Qualche settimana dopo tali diritti vennero acquistati ad un gruppo di Dallas che fond\u00f2 cos\u00ec la squadra dei Dallas Texans. I diritti di tale squadra per\u00f2 vennero riceduti di nuovo alla lega a met\u00e0 stagione e, dopo aver concluso con solo una vittoria e 11 sconfitte, la squadra venne ritirata. Questo fu anche l'ultimo ritiro di una franchigia NFL.\nStagione regolare.\nLa stagione regolare si svolse in 12 giornate, inizi\u00f2 il 28 settembre e termin\u00f2 il 14 dicembre 1952.\nRisultati della stagione regolare.\nNota: Detroit vinse la \"National Conference\" dopo uno spareggio con Los Angeles in quanto al tempo non esistevano criteri per stabilire le posizioni in classifica di squadre con la stessa percentuale di vittorie. Lo spareggio, disputato a Detroit il 21 dicembre 1952 si concluse con la vittoria dei Lions per 31 a 21.\nLa finale.\nLa finale del campionato si disput\u00f2 il 28 dicembre 1952 al Cleveland Stadium vide la vittoria dei Detroit Lions sui Cleveland Browns per 17 a 7."}
{"id": "2858201", "revid": "24823", "url": "https://it.wikipedia.org/wiki?curid=2858201", "title": "Pass interference", "text": ""}
{"id": "2858203", "revid": "1568601", "url": "https://it.wikipedia.org/wiki?curid=2858203", "title": "Monte Dente della Vecchia", "text": "Il monte Dente della Vecchia \u00e8 un rilievo italiano alto 1843 metri sul livello del mare, situato nell'Appennino tosco-emiliano, nel comune di Abetone Cutigliano, presso la testata della valle del Sestaione.\nCaratteri.\nCome dice la denominazione, sotto l'aspetto orografico la vetta, ha la forma di un gigantesco dente che s'innalza improvvisamente, presso il passo della Vecchia, dalla cresta che si distacca verso Nord-Est dall'Alpe Tre Potenze, per ricadere sul passo della Fariola e proseguire salendo fino al monte Gomito, alto 1892 metri s.l.m.. \nTale cresta costituisce lo spartiacque tra: il bacino imbrifero del torrente Sestaione, a sud-est, che \u00e8 affluente del torrente La Lima, il quale si getta nel Serchio, tributario del mare Tirreno; e il bacino del rio delle Pozze, a nord-ovest, che \u00e8 affluente del torrente Scoltenna, il quale s'immette nel fiume Panaro, tributario del mare Adriatico.\nAi piedi del Dente della Vecchia, a ovest, nella val di Luce, si trova il lago Piatto; a sud, nella valle del Sestaione, si trova il Lago Nero.\nIl Dente della Vecchia \u00e8 situato ; nella zona si trovano estesi vaccinieti, conifere striscianti, e prati-pascoli tipici delle brughiere di alta quota.\nAlcune mappe geografiche riportano l'indicazione \"Denti della Vecchia\" anzich\u00e9 \"Dente della Vecchia\": tra la gente del posto la montagna \u00e8 per\u00f2 denominata solo nel secondo modo: d'altra parte, il rilievo \u00e8 uno solo.\nAccessi.\n\u00c8 possibile accedere al monte Dente della Vecchia provenendo dall'omonimo passo, che \u00e8 situato a sud-ovest rispetto alla montagna: si risale l'esile cresta superando difficolt\u00e0 di tipo non alpinistico, anche se occorre prestare attenzione. Oppure, si pu\u00f2 accedere provenendo da nord-est, dal passo della Fariola, subito sotto la vetta del monte Gomito, punto di arrivo degli impianti di risalita della stazione sciistica e di villeggiatura estiva di Abetone.\nStoria.\nDal passo della Vecchia, accanto al monte omonimo, sarebbe transitato nel 217 a.C. il condottiero cartaginese Annibale Barca con il suo esercito, dopo avere attraversato l'altro valico che ancora oggi porta il nome, il passo di Annibale, a poche centinaia di metri di distanza; questi proveniva dalla Valle del Po ed era diretto verso la pianura pistoiese. \nDai suddetti passi sono stati trasportati per quasi due secoli lunghi tronchi di abete rosso e di faggio provenienti soprattutto dalla foresta di Boscolungo, ora di Abetone, tronchi destinati a costruire nell'Arsenale navale di Pisa i lunghi remi ed il fasciame delle navi del Granducato di Toscana. Infatti, grazie ad accordi con il Ducato di Modena, questo legname, dopo essere stato faticosamente portato dalla Valle della Lima fino alla testata della Valle del Sestaione, presso il Lago Nero, e dopo l'attraversamento del passo della Vecchia e del Passo di Annibale, veniva trasportato a dorso di mulo in discesa in Garfagnana, dove raggiungeva il fiume Serchio a Coreglia Antelminelli. \nIn tal modo, non venivano toccati i possedimenti dell'ostile Ducato di Lucca, ma attraversati solo quelli degli alleati estensi. Giunti in fondo alla Garfagnana, i tronchi venivano caricati su zattere e lasciati fluitare nel fiume fino al mare; quindi venivano trainati con barconi fino alla vicina foce del fiume Arno, dalla quale risalivano la corrente fino a Pisa. Per queste ragioni, il tragitto era denominato la Via dei remi.\nPrima e durante i primi anni della seconda guerra mondiale l'ing. Lapo Farinati degli Uberti dette vita ad un ambizioso progetto che prevedeva, tra l'altro, la realizzazione di costruzioni e di impianti per lo sviluppo turistico estivo ed invernale della Valle delle Pozze, progetto che interessava anche le pendici del Dente della Vecchia. Vennero realizzate costruzioni in pietra, tra cui un albergo, che ancora oggi \u00e8 visibile da tutta la valle e parzialmente funzionante. \nLe vicende belliche prima e la scomparsa nel 1948 dell'imprenditore interruppero la prosecuzione ed il coronamento dell'iniziativa. Negli anni sessanta del secolo scorso ripresero gli sforzi per la valorizzazione della valle e furono realizzate costruzioni e vari impianti di risalita a fune, tra i quali quello delle Tre Potenze, proprio accanto al Dente della Vecchia; proprio dal Passo della Vecchia transita infatti la pista di sci che scende nella Valle delle Pozze, ora denominata Val di Luce."}
{"id": "2858204", "revid": "422900", "url": "https://it.wikipedia.org/wiki?curid=2858204", "title": "Masahiko Kimura", "text": "Biografia.\nKimura inizia a praticare Judo all'et\u00e0 di dieci anni. Riceve il quarto dan a sedici anni e il quinto a diciotto, diventando cos\u00ec il pi\u00f9 giovane \"godan\" di sempre.\nNel 1935 vince il suo primo titolo, gli All-Japan Collegiate Championships: in questo periodo subisce le sue uniche sconfitte (contro Miyajima, Abe, Osawa e Yamamoto), che se da un lato ne minano il morale fino a fargli meditare il ritiro dall'altro lo spingono a migliorarsi sottoponendosi a pesantissimi allenamenti. Nei tredici anni successivi rimarr\u00e0 imbattuto.\nNel 1940 vince uno speciale torneo, il Ten-Ran Shiai, in presenza dell'imperatore giapponese Hirohito, e in finale sconfigge Ishikawa in soli 42 secondi. Nel 1949, all'et\u00e0 di trentadue anni, compete per l'ultima volta agli All-Japan Championships e in finale incontra nuovamente Takahiko Ishikawa: al termine del lungo incontro, Ky\u016bz\u014d Mifune (decimo dan ed arbitro dell'incontro) decreta la parit\u00e0.\nNel 1950 lascia il Judo sportivo e diventa un judoka e wrestler professionale; in seguito a questa decisione incontra il lottatore professionista Rikid\u014dzan: secondo Kimura il match sarebbe dovuto terminare con il risultato concordato di pareggio e vi sarebbe stata una serie di re-match, ma contrariamente agli accordi Rikid\u014dzan colp\u00ec ripetutamente Kimura fino al KO. Nel 2004 un film coreano ha ripercorso l'evento.\nNel 1951 incontra H\u00e9lio Gracie, all'epoca il maggior esponente della scuola brasiliana di Jiu jitsu, in un match che avrebbe avuto termine solo con la sottomissione dell'avversario: Gracie riusc\u00ec a resistere per tredici minuti, ma dovette comunque alla fine soccombere. La tecnica usata per battere Gracie, \"gyaku ude garami\", venne poi ribattezzata \"Kimura\" dai praticanti di BJJ.\nNel 1959, nel corso del suo ultimo tour di Judo/Wrestling professionale, viene sfidato da Valdemar Santana, campione di Gracie Jiu jitsu, Capoeira e pugilato, all'epoca pi\u00f9 giovane di Kimura di quindici anni e molto pi\u00f9 alto e pesante: l'incontro dura quaranta minuti e termina in parit\u00e0, con i combattenti esausti.\nRitiratosi dal pro wrestling, Kimura torna ad insegnare Judo e tra i suoi allievi pi\u00f9 vincenti si segnalano il canadese Doug Rogers (medaglia d'argento ai giochi olimpici di Tokyo), Masaki Nishimura (bronzo nel 1972 a Monaco) e Kaneo Iwatsuri (campione agli All-Japan).\nIl suo grado nel Judo fu sospeso dal Kodokan dopo il suo passaggio al pro wrestling, dopo essersi rifiutato di riconsegnare il vessillo degli All Japan Judo Championship e dopo aver rilasciato \"dan\" in Brasile.\nMuore all'et\u00e0 di 75 anni il 18 aprile 1993."}
{"id": "2858205", "revid": "729019", "url": "https://it.wikipedia.org/wiki?curid=2858205", "title": "Sabanilla", "text": "Il toponimo Sabanilla pu\u00f2 riferirsi a diverse localit\u00e0:"}
{"id": "2858209", "revid": "1543377", "url": "https://it.wikipedia.org/wiki?curid=2858209", "title": "Sabanilla (Montes de Oca)", "text": "Sabanilla \u00e8 un distretto della Costa Rica facente parte del cantone di Montes de Oca, nella provincia di San Jos\u00e9."}
{"id": "2858212", "revid": "2110845", "url": "https://it.wikipedia.org/wiki?curid=2858212", "title": "Fran\u00e7oise Arnoul", "text": "Biografia.\nNacque in Algeria, allora territorio metropolitano francese, figlia dell'attrice di teatro Janine Henry e del generale di artiglieria Charles Gautsch. Mentre il padre era impegnato in campagne militari in Marocco, il resto della famiglia si trasfer\u00ec a Parigi nel 1945.\nDopo aver studiato recitazione, venne contattata dal regista Willy Rozier, che le offr\u00ec un ruolo da protagonista nel film \"L'\u00c9pave\" (1949).\nDa quel momento interpret\u00f2, nel ruolo di protagonista, film di Henri Verneuil, Jean Cocteau e Jean Renoir, lavorando con attori come Jean Gabin e Bourvil.\nCon il passar del tempo apparve anche in televisione interpretando serie televisive e film per la TV, anche in ruoli di secondo piano. Nel 1995 pubblic\u00f2 la sua autobiografia intitolata \"Animal dou\u00e9 de bonheur\".\nNel 1956, la Arnoul spos\u00f2 l'agente pubblicitario Georges Cravenne, che aveva conosciuto due anni prima, dal quale si separ\u00f2 nel 1960. Nel 1964, spos\u00f2 il regista e scrittore francese Bernard Paul, con il quale rimase fino alla morte di quest'ultimo avvenuta nel 1980.\nMuore in ospedale a Parigi dopo una lunga malattia il 20 luglio 2021 all'et\u00e0 di 90 anni."}
{"id": "2858214", "revid": "132266", "url": "https://it.wikipedia.org/wiki?curid=2858214", "title": "Simone Pacoret De Saint-Bon", "text": ""}
{"id": "2858215", "revid": "767487", "url": "https://it.wikipedia.org/wiki?curid=2858215", "title": "Lalejin", "text": "L\u0101lej\u012bn o L\u0101laj\u012bn (farsi \u0644\u0627\u0644\u062c\u06cc\u0646) \u00e8 una citt\u00e0 dello shahrest\u0101n di Bahar, circoscrizione di Lalejin, nella provincia di Hamadan. Si trova a nord della citt\u00e0 di Hamadan. Aveva, nel 2006, una popolazione di 14.689 abitanti. \n\u00c8 uno dei pi\u00f9 importanti centri di produzione di ceramica in Iran e l'80% della popolazione si dedica alla sua lavorazione. "}
{"id": "2858216", "revid": "62748", "url": "https://it.wikipedia.org/wiki?curid=2858216", "title": "Le pays d'o\u00f9 je viens", "text": ""}
{"id": "2858219", "revid": "1543377", "url": "https://it.wikipedia.org/wiki?curid=2858219", "title": "Mercedes (Montes de Oca)", "text": "Mercedes \u00e8 un distretto della Costa Rica facente parte del cantone di Montes de Oca, nella provincia di San Jos\u00e9."}
{"id": "2858221", "revid": "1543377", "url": "https://it.wikipedia.org/wiki?curid=2858221", "title": "San Rafael (Montes de Oca)", "text": "San Rafael \u00e8 un distretto della Costa Rica facente parte del cantone di Montes de Oca, nella provincia di San Jos\u00e9."}
{"id": "2858224", "revid": "1573940", "url": "https://it.wikipedia.org/wiki?curid=2858224", "title": "Salehabad (Hamadan)", "text": "S\u0101leh\u0101b\u0101d () \u00e8 una citt\u00e0 dello shahrest\u0101n di Bahar, circoscrizione di Salehabad, nella provincia di Hamadan. Si trova a nord-ovest della citt\u00e0 di Hamadan. Aveva, nel 2006, una popolazione di 7.708 abitanti. "}
{"id": "2858225", "revid": "339392", "url": "https://it.wikipedia.org/wiki?curid=2858225", "title": "Canale Tamazight", "text": ""}
{"id": "2858233", "revid": "767487", "url": "https://it.wikipedia.org/wiki?curid=2858233", "title": "San Pablo (Turrubares)", "text": "San Pablo \u00e8 un distretto della Costa Rica, capoluogo del cantone di Turrubares, nella provincia di San Jos\u00e9."}
{"id": "2858234", "revid": "1543377", "url": "https://it.wikipedia.org/wiki?curid=2858234", "title": "San Pedro (Turrubares)", "text": "San Pedro \u00e8 un distretto della Costa Rica facente parte del cantone di Turrubares, nella provincia di San Jos\u00e9."}
{"id": "2858238", "revid": "1543377", "url": "https://it.wikipedia.org/wiki?curid=2858238", "title": "San Juan de Mata", "text": "San Juan de Mata \u00e8 un distretto della Costa Rica facente parte del cantone di Turrubares, nella provincia di San Jos\u00e9."}
{"id": "2858239", "revid": "486946", "url": "https://it.wikipedia.org/wiki?curid=2858239", "title": "Studi di produzione cinematografica", "text": ""}
{"id": "2858244", "revid": "1543377", "url": "https://it.wikipedia.org/wiki?curid=2858244", "title": "San Luis (Costa Rica)", "text": "San Luis \u00e8 un distretto della Costa Rica facente parte del cantone di Turrubares, nella provincia di San Jos\u00e9."}
{"id": "2858250", "revid": "1543377", "url": "https://it.wikipedia.org/wiki?curid=2858250", "title": "Santa Mar\u00eda (Costa Rica)", "text": "Santa Mar\u00eda \u00e8 un distretto della Costa Rica, capoluogo del cantone di Dota, nella provincia di San Jos\u00e9."}
{"id": "2858251", "revid": "486946", "url": "https://it.wikipedia.org/wiki?curid=2858251", "title": "Studio di produzione cinematografica", "text": ""}
{"id": "2858252", "revid": "237256", "url": "https://it.wikipedia.org/wiki?curid=2858252", "title": "Andreas Von Ettingshausen", "text": ""}
{"id": "2858260", "revid": "49074", "url": "https://it.wikipedia.org/wiki?curid=2858260", "title": "Aretalogia", "text": "Il termine aretalogia indica, negli studi moderni, o un genere letterario o un particolare tipo di preghiera o inno. Le possibili definizioni, per\u00f2, non si basano sulle attestazioni della parola aretalogia, sia in greco, sia in latino, quanto piuttosto sul sostantivo aretalogus, cio\u00e8 colui che narra un'aretalogia.\nTestimonianze antiche del termine.\nIn greco.\nIl termine \u1f00\u03c1\u03b5\u03c4\u03b1\u03bb\u03bf\u03b3\u03af\u03b1 ha soltanto due occorrenze, nella letteratura antica: la prima, di datazione incerta tra I e II secolo a.C., appartiene ad un libro della Bibbia, il Jesus Sirach (1); la seconda ed ultima, decisamente pi\u00f9 tarda, appartiene al IV secolo d.C., periodo a cui la critica fa risalire l'opera di Manetone Astrologo. \nNel primo caso, il contesto in cui il termine \u00e8 attestato ha dato luogo a molte proposte differenti di interpretazione, da maest\u00e0 ad elogio, ma \u00e8 sicuro il contesto divino e sacrale della frase.(2) \nNel secondo caso, il termine, in un contesto in cui si tratta di ciarlatani ed imbroglioni, sembra richiamare il significato attribuito al termine dagli unici due autori latini che lo utilizzano, Svetonio e Giovenale. \nIn latino.\nSvetonio, nel parlare dei costumi di Augusto per quanto attiene alla vita sociale e, in particolare, ai banchetti, conclude: \u201c[...] Interponeva alle portate lettori, istrioni, ballerini del circo e, molto spesso, aretaloghi\u201d.(3)\nIn Giovenale, l'espressione \u00e8 \"mendax aretalogus\" che indica indubbiamente un utilizzo profano del termine: si pu\u00f2 facilmente intendere che in questi casi con la parola aretalogia si intenda un racconto, scevro di contenuto sacrale, che pu\u00f2 essere anche falso. (4)\nIl termine sembra molto recente, non essendo attestato prima del II secolo a.C.; esso, inoltre, \u00e8 talmente poco utilizzato nella letteratura antica da impedire una sua chiara traduzione ed \u00e8 anche presente in contesti a tal punto differenti da non lasciar comprendere a quale sfera esso appartenga in origine, se sacrale o profana.\nAnalisi del termine negli studi moderni.\nGli studi dei primi anni del Novecento.\nAnche l'analisi linguistica della parola non consente una spiegazione univoca della sua funzione. Due studi, in particolare, sono stati condotti riguardo all'effettivo significato del termine aretalogia nell'antichit\u00e0, e ad essi rimando per una trattazione esaustiva dell'argomento: il primo, ed il pi\u00f9 datato, \u00e8 il testo del Reitzenstein, \"Hellenistische Wunderz\u00e4hlungen\"(5), in cui, tramite un'analisi accurata dei termini aretalogo ed aretalogia, lo studioso giunge alla conclusione che si possono chiamare aretalogici quegli inni in cui sia presente un elenco, quanto si vuole ampio e dettagliato, delle facolt\u00e0, o delle \u1f00\u03c1\u03b5\u03c4\u03b1\u03af, di una divinit\u00e0. Il secondo \u00e8 il testo del Kiefer, \"Aretalogische Studien\", che raccoglie ed analizza tutte le testimonianze antiche sull'utilizzo della famiglia lessicale del termine.(6)\nL'enciclopedia Pauli-Wissowa non contiene questo termine, a cui \u00e8 preferito il pi\u00f9 testimoniato aretalogus.(7) Il termine, dunque, di scarsa attestazione nell'antichit\u00e0, non ha riscosso un grande successo nemmeno in epoca moderna, nonostante una certa abbondanza di studi nel periodo compreso tra la seconda met\u00e0 dell'Ottocento e la met\u00e0 del Novecento.(8) \nIl vocabolo \u00e8 stato utilizzato nel modo in cui pi\u00f9 risulta semplice una sua traduzione, una volta scomposte le sue parti.(9) Possiamo, infatti, intendere aretalogia, molto banalmente, come \u201cracconto di virt\u00f9, o di meriti, o di onori\u201d, che \u00e8 la traduzione pi\u00f9 semplice del termine, scomposto in \u1f00\u03c1\u03b5\u03c4\u03ae e \u03bb\u03cc\u03b3\u03bf\u03c2, una volta superata la difficolt\u00e0 della \u03b1 finale della prima parola, generalmente interpretata come un retaggio dorico del termine, coniato, forse, attorno al santuario di Epidauro. Questa interpretazione \u00e8 quella che ha indubbiamente riscosso pi\u00f9 successo tra gli studiosi che si sono occupati di aretalogia negli ultimi anni, probabilmente proprio perch\u00e9, su questa base, il riconoscimento dei testi individuati da questa etichetta diventa intuitivo.\nAttraverso questa semplice definizione, quasi tutti i testi che sono stati nel tempo ritenuti come appartenenti a questo genere sono ugualmente inquadrati.\nMolte aretalogie di questo tipo sono pronunciare alla prima persona, secondo il cosiddetto Ich-Stil, di cui l'esempio latino pi\u00f9 famoso \u00e8 costituito dal libro XI delle Metamorfosi di Apuleio, in cui sono presenti tre aretalogie ad Iside, di cui una in Ich-Stil.\nSecondo Des Places, il prototipo di questa tipologia di inno sarebbe, forse, una stele dedicata a Iside, presente nel suo tempio di Memphis, di cui parlano Erodoto e Diodoro Siculo.(10)\nL'ipotesi di Longo.\nL'unico studioso ad aver confutato la tesi della natura aretalogica dei testi in onore di Iside \u00e8 il Longo, secondo il quale i requisiti necessari per considerare un testo come tale sono molto pi\u00f9 precisi:(11) l'autore, infatti, pur prendendo spunto da studi gi\u00e0 editi, giunge alla conclusione che il termine \u1f00\u03c1\u03b5\u03c4\u03b1\u03af avrebbe, nell'et\u00e0 in cui \u00e8 stato coniato il pi\u00f9 generale aretalogia, un significato pi\u00f9 ristretto. Infatti, poich\u00e9 le uniche testimonianze che ci sono rimaste del suo uso provengono dall'et\u00e0 ellenistica, come anche quasi tutti i testi che i moderni riconoscono come tali, il Longo sostiene che si debba tener conto del valore della prima parte del composto in questa epoca. Egli, quindi, ritiene che si debba intendere con aretalogia un genere letterario volto a raccontare, proprio a livello divulgativo, i miracoli compiuti dagli dei. \nNel novero delle iscrizioni del Longo compaiono gli Iamata in onore di Asclepio, riportate in gran numero, poich\u00e9 molti sono i testi epigrafici che sono giunti da Epidauro, datate al IV secolo a.C. grosso modo, ma anche da Roma, dove, sull'Isola Tiberina, era presente un tempio dedicato a questo dio.\n\"Il Corpus de Pri\u00e8res Grecques et Romaines\".\nNel Corpus de Pri\u00e8res Grecques et Romaines, gli autori indicano come definizione minima di aretalogie delle \u201clitanie che enumerano le benedizioni della dea [Iside]\u201d: i benefici prodotti dalla dea non sono in alcun modo limitati, spaziando anche, ad esempio, al campo della natura.(12)\nIpotesi sulle origini.\nSembra possibile che, originariamente, le aretalogie fossero composizioni sacerdotali, create per mostrare ai fedeli la potenza degli dei ed i loro miracoli in un periodo, l'ellenismo, in cui la fiducia nei valori antichi della religione pubblica era scemata;(13) anche Sfameni-Gasparro ammette esplicitamente che le aretalogie non sono popolari ma dotte, di ispirazione sacerdotale.(14) Esistono indubbiamente aretalogie di natura dotta, che mostrano incredibili somiglianze con l'inno a Iside di Apuleio, che probabilmente insistono su una medesima tradizione, dimostrata dall'identicit\u00e0 di molti epiteti rivolti a dee o dei diversi.(15)\nIl carattere eminentemente sacerdotale di alcune aretalogie non \u00e8 negabile: un esempio preminente \u00e8 dato dalla litania isiaca del Papiro di Ossirinco. \nLa formulazione di questo inno a divinit\u00e0 \u201cuniversali\u201d avviene attraverso modalit\u00e0 codificate, secondo Grandjean, e secondo tutti gli autori che si sono occupati di aretalogie: il fatto che molti testi, in particolare quelli isiaci, appaiano evidentemente simili a livello compositivo, permette di individuare strette similarit\u00e0 tra di loro. \nLe due ipotesi che hanno ricevuto il maggior numero di appoggi indicano una provenienza egiziana o greca di questo tipo di composizione.(16)"}
{"id": "2858264", "revid": "767487", "url": "https://it.wikipedia.org/wiki?curid=2858264", "title": "Scott VanderMeer", "text": ""}
{"id": "2858276", "revid": "599013", "url": "https://it.wikipedia.org/wiki?curid=2858276", "title": "Dave Esterkamp", "text": ""}
{"id": "2858277", "revid": "1728", "url": "https://it.wikipedia.org/wiki?curid=2858277", "title": "Hexagram", "text": ""}
{"id": "2858279", "revid": "2373", "url": "https://it.wikipedia.org/wiki?curid=2858279", "title": "Lanciatore Tsiklon", "text": ""}
{"id": "2858282", "revid": "344646", "url": "https://it.wikipedia.org/wiki?curid=2858282", "title": "Cosmonauti fantasma", "text": ""}
{"id": "2858283", "revid": "180559", "url": "https://it.wikipedia.org/wiki?curid=2858283", "title": "Austin Johnson (cestista)", "text": ""}
{"id": "2858284", "revid": "184755", "url": "https://it.wikipedia.org/wiki?curid=2858284", "title": "George Frederick Cooke", "text": " Famoso tanto per l'eccentricit\u00e0 quanto per la sua recitazione, a Cooke si deve l'avvio dello stile romantico nella recitazione che fu poi reso famoso da Edmund Kean.\nCarriera.\nBench\u00e9 sostenesse di essere nato a Westminster, \u00e8 probabile che Cooke fosse il figlio illegittimo di un soldato inglese in servizio a Dublino. Venne allevato a Berwick-upon-Tweed, dove nel 1764 fece l'apprendista presso un tipografo. Comunque, un primo approccio con attori girovaghi lasci\u00f2 il segno nella mente del giovane Cooke.\nAll'et\u00e0 di venti anni, Cooke fece la prima apparizione su di un palcoscenico nella parte di Dumont di \"The Tragedy of Jane Shore\" del drammaturgo Nicholas Rowe. Nel 1778 fece la sua prima apparizione in scena a Londra \nnel Haymarket Theatre; egli recit\u00f2 in rappresentazioni di beneficenza di: \"The Orphan\" di Thomas Otway, \"The Country Lasses\" di Charles Johnson \"The Clandestine Marriage\" di David Garrick e George Colman. Quasi subito per\u00f2 torn\u00f2 al paese e trascorse il successivo decennio fra Kingston upon Hull e Liverpool. Nel 1786 recit\u00f2 con Sarah Siddons a York; gi\u00e0 a quel tempo si era guadagnata una considerevole notoriet\u00e0 nelle piazze minori. Nel 1794 a Dublino, nelle vesti di Otello, per la prima volta ottenne un notevole successo nel teatro di una capitale; nel 1800, i critici di Londra lo avevano definito il \"Quinto Roscio Gallo\" di Dublino. La lunga gavetta fatta nei teatri di provincia gli fu di notevole aiuto. Dopo una iniziale attenzione rivolta alla interpretazione di parti romantiche, specie nelle commedie, Cooke progressivamente individu\u00f2 il tipo di personaggi che meglio poteva interpretare: libertini e furfanti. Pur venendo dalla provincia, Cooke recit\u00f2 a Londra con celebrit\u00e0 come Sarah Siddons e Dorothy Jordan; nel suo repertorio annoverava 300 personaggi.\nAllo stesso tempo, per\u00f2, cominci\u00f2 ad avere problemi con l'alcol e di conseguenza cominci\u00f2 a farsi una reputazione di persona inaffidabile. Dedicandosi a baldorie a base di alcol, Cooke abbandonava, a volte, i suoi impegni per settimane e spendeva tutto quello che aveva guadagnato. Poco dopo il suo primo successo a Dublino, scomparve dalle scene per pi\u00f9 di un anno. Ad un certo punto, nel 1795, si arruol\u00f2 nell'esercito britannico, in un reggimento che doveva essere di servizio nei Caraibi. Venne fatto congedare grazie agli sforzi dei proprietari dei teatri di Manchester e Portsmouth, e cos\u00ec torn\u00f2 a Dublino nel 1796.\nNel 1801 recit\u00f2 nelle vesti del Riccardo III al Royal Opera House; l'interpretazione di questo ruolo sarebbe diventata la sua pi\u00f9 famosa. In quello stesso anno interpret\u00f2 Shylock in \"Il mercante di Venezia\", Iago nell\"Otello\", \"Macbeth\", Kitely nel \"Every Man in His Humour\" di Ben Jonson e Giles Overreach in \"A New Way to Pay Old Debts\" di Philip Massinger, e divenne il rivale di John Philip Kemble, col quale, tuttavia, e con Mrs. Siddons, egli recit\u00f2 a partire dal 1803. Nel 1802 interpret\u00f2 \"The Gamester\" di Edward Moore e \"Man of the World\" di Charles Macklin.\n Dopo che Kemble e Sarah Siddons cominciarono a recitare al Covent Garden, l'antagonismo fra Cooke e Kemble si concentr\u00f2 su di un unico palcoscenico. I due misero in scena il \"Riccardo III\" con Kemble che interpretava il protagonista del dramma e Cooke interpretava \"Richmond\". Poco pi\u00f9 tardi recitarono nella tragedia \"Douglas\" di John Home: Cooke interpretava \"Glenalvon\" e Kemble \"Young Norval\", mentre Sarah Siddons interpretava \"Lady Randolph\". Washington Irving vide recitare Cooke come \"Iago\" e Kemble come \"Cassio\" nell\"'Otello\" e defin\u00ec deliziosa la loro interpretazione.\nNei dieci anni successivi, Cooke ebbe alti e bassi nella sua fama di attore a Londra. Gi\u00e0 conosciuto per i suoi eccessi nel bere, nel proseguimento della sua carriera divenne sempre meno affidabile. Gi\u00e0 nel 1801, non fu in grado di recitare perch\u00e9 ubriaco; tali \"forfait\" divennero sempre pi\u00f9 frequenti col passare degli anni. Nel 1807, dopo che non si present\u00f2 per le recite della stagione estiva a Manchester, venne imprigionato a Westmorland per diversi mesi. A partire dal 1809, Cooke riusc\u00ec a frenare in una certa misura i suoi eccessi; infatti recit\u00f2 frequentemente nel periodo dell\"'Old Price Riots\", quando per circa tre mesi ci furono manifestazioni violente per l'aumento del prezzo del biglietto per il nuovo teatro del Covent Garden.\nTuttavia, Cooke era insoddisfatto per le critiche della stampa londinese e pertanto nel 1810 decise di recarsi negli Stati Uniti. Il pubblico statunitense lo accolse con entusiasmo. Egli debutt\u00f2 l'11 di novembre a New York interpretando il \"Riccardo III\". Accompagnato da William Dunlap, riusc\u00ec a rimanere sobrio nel fare una tourn\u00e9e nei teatri di Boston, Baltimora, Philadelphia e Providence. Il pittore Thomas Sully lo ritrasse nelle vesti di Riccardo III, questo quadro \u00e8 generalmente la migliore raffigurazione di una figura umana fatta da Sully. Cooke guadagn\u00f2 20\u00a0000 dollari per le sue \"performance\", ma si sent\u00ec sfruttato e depredato quando si rese conto che pi\u00f9 di 250\u00a0000 dollari degli incassi erano finiti nelle tasche degli impresari teatrali. Nel 1812 accett\u00f2 un invito a ritornare al Covent Garden, ma lo scoppio della guerra anglo-americana lo blocc\u00f2 a New York.\nGeorge Frederick Cooke mor\u00ec di cirrosi al Mechanics' Hall di Manhattan il 26 settembre 1812.\nUn monumento in sua memoria fu fatto erigere nella St. Paul's Chapel (in Fulton Street a Manhattan) da Edmund Kean durante la sua prima tourn\u00e9e statunitense nel 1821. Il poeta Barry Cornwall sostenne che Kean port\u00f2 in Inghilterra l'alluce di Cooke, ma la moglie disgustata lo fece buttar via. Altri biografi, invece, sostengono che Kean sottrasse un dito della mano e non l'alluce; uno scrittore statunitense poco credibile sostiene che in seguito il cranio di Cooke fosse stato usato come il cranio di Yorick in una rappresentazione dell\"'Amleto\". Alcuni soci di un club privato di New York (tra i quali Daniel Webster e Henry Wheaton) sottoposero il cranio ad un esame frenologico.\nVita privata.\nAlla pari della vita artistica anche la vita personale di Cooke, come era prevedibile, fu decisamente caotica. Anche a prescindere dalle sue sbornie, egli fu prodigo e generoso al punto di aver goduto raramente di periodi di sicurezza finanziaria. Si spos\u00f2 in tarda et\u00e0, nel settembre del 1808 ad Edimburgo, unendosi in matrimonio con Sarah Lamb. Ella gli fu vicino a Londra durante la stagione teatrale del 1808, ma nel febbraio del 1809 Sarah ritorn\u00f2 alla sua famiglia a Newark-on-Trent e da allora non comparve pi\u00f9 a fianco dell'attore. Quando era a New York, Cooke spos\u00f2 Violet Mary Behn, figlia del proprietario di un caff\u00e8. Alla sua morte, l'eredit\u00e0 di Cooke consisteva in 2.000 dollari, tutto quello che restava di una vita come attore famoso.\nArte della recitazione.\nCooke pu\u00f2 essere definito il primo attore completamente romantico dell'Inghilterra. Si rifece allo stile di David Garrick e Charles Macklin, che aveva ammirato nella sua giovinezza, ma amplific\u00f2 la naturalezza e l'informalit\u00e0 del loro stile. Basta dire che Kean lo venerava per capire la validit\u00e0 del suo stile interpretativo; ci furono, naturalmente, anche dei critici dell'epoca che sottolinearono le differenze tra lo stile di Cooke e quello raffinato e composto di John Philip Kemble.\nCooke era alto circa 1,80, con una presenza imponente sul palcoscenico e un lungo naso aquilino. Percy Fitzgerald ricorda la sua \"forza tremenda e la declamazione scabra\". La sua presenza scenica \u00e8 stata generalmente descritta come dominante, anche se molti osservarono che la sua voce tendeva a diventare rauca negli atti finali di rappresentazioni impegnative. Egli era, come Garrick, un interprete irrequieto, dal fisico scattante; i critici notarono anche la sua abilit\u00e0 nell'usare lo sguardo per trasmettere pensieri complessi o emozioni, e la sua capacit\u00e0 di far percepire i sussurri di una scena anche in una ampia platea.\nPoche fonti ci sono circa i suoi primi ruoli romantici, tuttavia vi \u00e8 abbondante traccia della sua tecnica recitativa nei ruoli tragici del periodo della maturit\u00e0. Dava il meglio di s\u00e9 nei ruoli di cattivo mellifluo o violento o di ipocrita. Nella commedia, il suo Macsarcasm (da \"Love \u00e0 la Mode\" di Macklin) e Shylock furono ritenuti insuperabili. Nella tragedia, oltre a Riccardo III, era un notevole Iago nell\"'Otello\". Bench\u00e9 il Re Lear non sia stato un suo cavallo di battaglia, la sua interpretazione della follia di Lear ebbe un notevole influsso sulle successive interpretazioni fatte da Kean e da altri attori.\nLa sua performance, tuttavia, in ruoli che richiedevano modi raffinati o un autocontrollo venne del tutto denigrata -forse per l'incombente presenza del collega-rivale Kemble. Il suo \"Amleto\" fu un fallimento. Si diceva che di \"Macbeth\" egli era solo capace di interpretare una \"astuzia abietta\". Per Henry Crabb Robinson, Cooke non diede una giusta interpretazione del dramma \"The Stranger\" di August von Kotzebue, d'altronde lo stesso Robinson non fa che esprimere un'opinione comune quando afferma che Cooke, pur con la sua presenza scenica, non era all'altezza dei pi\u00f9 importanti ruoli tragici. Anche Leigh Hunt conveniva su questo giudizio sostenendo che Cooke riduceva tutti i suoi personaggi ai loro moventi pi\u00f9 abietti. Riguardo al famoso stile declamatorio di Cooke (egli, alla pari di Macklin, rendeva i soliloqui come se stesse pensando ad alta voce), Hunt era dispiaciuto del fatto che Cooke avesse trasformato la \"vis poetica\" di Shakespeare in una semplice prosa venata di indignazione.\nCooke forn\u00ec una interpretazione di \"Riccardo III\" differente e superiore a quella piuttosto compassata di Kemble. In scene melodrammatiche come l'assassinio di Henry VI, Cooke eccelleva nel trasmettere l'odiosa soddisfazione di Riccardo (come, certamente, faceva Kemble); tuttavia, in un modo diverso da quello di Kemble, Cooke sapeva trasmettere di Riccardo un senso di disgusto verso se stesso. Questo aspetto di Riccardo si rivelava nella disputa sulla sua gobba e nella sua risposta alla filastrocca di Norfolk. L\u00e0 dove Kemble rigettava semplicemente le cattive notizie, Cooke, invece, ponderava le parole attentamente prima di rigettare senza forza quanto gli era stato riferito. L'effetto di questa impostazione era quello di approfondire la caratterizzazione di Riccardo, in modo che nel personaggio si sviluppasse gradatamente una consapevolezza della propria scelleratezza. Il \"Riccardo III\" di Cooke era, quindi, un qualcosa di pi\u00f9 dell'orco delle fiabe descritto da Charles Lamb.\nNel complesso, tuttavia, i limiti del talento di Cooke vengono segnalati dalla narrazione probabilmente apocrifa riportata da Macready e da altri attori.\nDesiderando far colpo su degli ospiti di nobile estrazione con il suo talento mimetico, Cooke fece una serie di facce intese a rappresentare diverse emozioni. Una delle sue espressioni lasci\u00f2 perplessi gli ospiti. Si buttarono a indovinare, per alcuni era rabbia, collera, per altri vendetta, finch\u00e9 Cooke, esasperato, disse loro che quell'espressione voleva significare amore."}
{"id": "2858287", "revid": "729019", "url": "https://it.wikipedia.org/wiki?curid=2858287", "title": "Stazione di Jenbach", "text": "La stazione di Jenbach \u00e8 un'importante stazione ferroviaria di interscambio del Tirolo in Austria; \u00e8 interessata da ben tre tipi di scartamento differenti: \"normale\", \"metrico\" e \"bosniaco\".\nLa stazione venne realizzata nel 1858 nel corso della realizzazione della direttrice ferroviaria principale di collegamento verso il Brennero e le regioni allora austroungariche del Lombardo-Veneto. Oggi la linea Kufstein-Innsbruck, gestita dalle Ferrovie Federali Austriache \u00e8 elettrificata a 15 kVolt a corrente alternata e a scartamento normale di 1.435\u00a0mm.\nNel suo ampio fascio di binari sono compresi anche i binari a scartamento di 1.000\u00a0mm della ferrovia turistica con trazione a vapore per il Lago di Achen, la Achenseebahn e quelli a scartamento da 760\u00a0mm della Zillertalbahn, a trazione diesel (e a vapore turistica). L'impianto pertanto prevede anche ampie rimesse di ricovero delle locomotive delle due societ\u00e0 e officine di manutenzione.\nI binari per servizio viaggiatori sono 4 per lo scartamento normale, 1 per quello metrico e 1 per quello \"bosniaco\"."}
{"id": "2858291", "revid": "125241155", "url": "https://it.wikipedia.org/wiki?curid=2858291", "title": "Fran\u00e7ois Fejt\u0151", "text": "Biografia.\nFejt\u0151 nacque in una famiglia di ebrei ungheresi dedita all'edizione di libri. Alla caduta dell'Impero austroungarico, la famiglia si smembr\u00f2 con migrazioni verso Jugoslavia, Italia, Cecoslovacchia e Romania. Ferenc studi\u00f2 letteratura alle universit\u00e0 di P\u00e9cs e Budapest, assieme a studenti di origine slava, tedesca e italiana. Nel 1932 venne condannato ad un anno di carcere per aver organizzato un gruppo di studenti marxisti, e nel 1934 ader\u00ec al Partito Socialdemocratico. Nello stesso periodo inizi\u00f2 a collaborare a riviste come \"N\u00e9pszava\" o \"Szocializmus\", e nel 1935, assieme al poeta Attila J\u00f3zsef ed al giornalista P\u00e1l Ignotus, fond\u00f2 la rivista anti-fascista e anti-stalinista \"Sz\u00e9p Sz\u00f3\". Su di essa pubblic\u00f2 opere di autori come Sartre, Mounier e Maritain. Nel 1938, a seguito di una condanna a sei mesi di carcere per un articolo che criticava lo schieramento pro-tedesco del governo ungherese, decise di trasferirsi in Francia prima della scoppio della seconda guerra mondiale. Qui prese parte alla resistenza.\nNel 1945, Ferenc, gi\u00e0 noto come Fran\u00e7ois Fejt\u0151, divenne addetto stampa all'ambasciata ungherese a Parigi, posto che abbandon\u00f2, in segno di protesta, a seguito della condanna del suo amico L\u00e1szl\u00f3 Rajk. Da quel momento, Fejt\u0151 tronc\u00f2 ogni relazione con il suo paese di origine, nel quale torn\u00f2 una sola volta nel 1989, in occasione dei funerali di stato in onore di Imre Nagy. Dopo la guerra, Fejt\u0151 ader\u00ec al \"Congr\u00e8s des intellectuels pour la libert\u00e9\", assieme a Raymond Aron, Fran\u00e7ois Bondy e David Rousset, fra gli altri. La pubblicazione, nel 1952, del suo libro \"Una storia delle democrazie popolari\" lo mise in cattiva luce nei confronti di gran parte degli intellettuali situati nella cerchia del Partito Comunista Francese.\nFra il 1944 e il 1979, lavor\u00f2 per la Agence France-Presse come giornalista specializzato in questioni relative all'Europa Orientale. Nel 1955 ottenne la cittadinanza francese, e fra il 1972 ed il 1984 insegn\u00f2 presso l'Institut d'\u00e9tudes politiques de Paris. Nel 1973, su proposta di Raymond Aron gli venne conferito il titolo di \"docteur d\u00e8s lettres\" per la sua produzione letteraria. Nel corso della sua lunga attivit\u00e0 collabor\u00f2 con numerosi giornali francesi ed europei come \"Esprit\", \"Arguments\", \"Contre-Point\", \"Commentaire\", \"Le Monde\", \"Le Figaro\", \"La Croix\", \"Il Giornale\", \"La Vanguardia\" e \"Magyar H\u00edrlap\".\nFran\u00e7ois Fejt\u0151 viene considerato uno dei maggiori intellettuali europei del XX secolo. Amico di figure come Nizan, Mounier e Camus, interlocutore critico di Malraux e Sartre, ebbe modo di conoscere capi del \"Komintern\" e del Partito Comunista, dialog\u00f2 con i capi del Cremlino, con Tito, Fidel Castro e Willy Brandt, ed ebbe un rapporto di ammirazione critica con Charles de Gaulle e Fran\u00e7ois Mitterrand. Alla sua morte, avvenuta il 2 giugno 2008, l'Ungheria dichiar\u00f2 il lutto nazionale."}
{"id": "2858310", "revid": "729019", "url": "https://it.wikipedia.org/wiki?curid=2858310", "title": "Telerecord", "text": "La Telerecord s.r.l. fu una casa discografica italiana attiva negli anni '60.\nStoria.\nFu fondata dal cantante Natalino Otto in un periodo della sua carriera, i primi anni 1960, in cui voleva ampliare le sue attivit\u00e0 nel mondo musicale italiano.\nTra i cantanti che incisero per la Telerecord, oltre allo stesso Natalino Otto, i pi\u00f9 noti furono Luciano Tajoli, Mario Tessuto, Tony Dallara ed Enrico Maria Papes, quest'ultimo batterista dei Giganti.\nDopo la morte di Otto, l'etichetta continu\u00f2 per qualche tempo l'attivit\u00e0 per poi chiudere agli inizi degli anni 1970.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2858322", "revid": "441757", "url": "https://it.wikipedia.org/wiki?curid=2858322", "title": "Message passing", "text": ""}
{"id": "2858325", "revid": "1605525", "url": "https://it.wikipedia.org/wiki?curid=2858325", "title": "Giuseppe D'Amato", "text": "Biografia.\nDopo essersi laureato in Italia negli anni ottanta, divenne allievo dell'accademico russo Sigurd Ottovich Schmidt all\"'Istituto dell'Archivio Storico di Mosca\" (Universit\u00e0 di Stato russa) agli inizi degli ' 90 dove ottenne un Ph.D. in storia.\nOpere.\nD'Amato scrisse un libro sui viaggiatori italiani in Russia nel XV e XVI secolo e studi\u00f2 le relazioni Italia-Russia. Alcuni dei suoi articoli sono stati editi anche in altre lingue. Ha scritto tre libri sulla dissoluzione dell'URSS, sull'allargamento dell'UE verso l'Est e sull'integrazione europea."}
{"id": "2858326", "revid": "36426", "url": "https://it.wikipedia.org/wiki?curid=2858326", "title": "Arcatelle cieche", "text": ""}
{"id": "2858337", "revid": "6923", "url": "https://it.wikipedia.org/wiki?curid=2858337", "title": "Lucretia Records", "text": "Lucretia Records International (LRI) \u00e8 un'etichetta indipendente italiana, fondata nel 1995 in Italia da Lorenzo Deh\u00f2, bassista/tastierista dei Time Machine. Per tutti gli anni '90 \u00e8 stata protagonista nella distribuzione e rappresentanza di alcuni tra i nomi pi\u00f9 in voga di quel periodo come: Angra e Rhapsody. Con le pubblicazioni del 2006 di: Valas con l'album \"Spleen\" e Komaday con \"Ghost and the Wiseman\" si chiude il ciclo produttivo dell'etichetta, che attualmente non sta pi\u00f9 pubblicando."}
{"id": "2858349", "revid": "6923", "url": "https://it.wikipedia.org/wiki?curid=2858349", "title": "Laika Caravans", "text": "Laika Caravans Spa \u00e8 un'azienda produttrice di camper fondata nel 1964 da Giovanbattista Moscardini con sede a San Casciano in Val di Pesa (FI) e che, dal 2000, fa parte dell'Erwin Hymer Group.\nStoria.\nNel 1964 Giovanbattista Moscardini fonda l'azienda a Tavarnelle Val di Pesa, chiamandola come la prima cagnetta lanciata nello spazio; il suo logo \u00e8 un levriero rosso con le ali, che corre verso il futuro.\nNel 1964 l'azienda produce la sua prima roulotte, chiamata \u201c500\u201d perch\u00e9, per le sue dimensioni ridotte, poteva essere trainata da una Fiat Nuova 500. La sua caratteristica principale era quella di potere essere ridotta in altezza, con la met\u00e0 superiore che, grazie a un impianto idraulico, poteva scorrere in basso, riducendo la resistenza aerodinamica in marcia. Questa soluzione viene presto abbandonata, tornando a soluzioni maggiormente convenzionali e nel catalogo del 1970 sono presenti modelli che andavano dai 3,3 ai 4,15 m di lunghezza; nell'anno 1967 sono state costruite 123 caravan, passate a 286 nel 1968.\nNel 1977 viene prodotto il primo modello di camper che inaugura la serie \"Motorpolo\" e nel 1980 l'azienda comincia a muovere i primi passi nell'esportazione con la serie \"Laserhome\". \nIl primo maxi-motorhome, appartenente alla serie Mito, \u00e8 del 1991, mentre l'anno successivo debutta la serie \"Ecovip\", camper mansardato con doppia finestra nella parte anteriore, caratteristica distintiva Laika. Nel 1999 fa il suo ingresso sul mercato la serie \"Kreos\" con il suo design caratterizzato dalle pareti curve.\nNel 2000 l\u2019Erwin Hymer Group acquisisce Laika Caravans, che entra cos\u00ec a far parte del pi\u00f9 importante gruppo europeo nel settore del caravanning che comprende tra le altre anche la Dethleffs.\nNel 2005 Laika realizza la serie X e nel 2006 il \"Rexosline\" con due porte cabina in vetroresina, altezza contenuta e una linea aerodinamica. Nel 2009 viene lanciato il Kreos 5000 SL, camper mansardato alto di gamma. Nel 2013 viene lanciato lo slogan \u201cEnjoy the Dolce Vita\u201d.\nNel febbraio 2016 l\u2019azienda si trasferisce nella nuova sede a San Casciano in Val di Pesa; lo stabilimento, inaugurato alla presenza dell\u2019allora Presidente del consiglio Matteo Renzi, \u00e8 considerato tra i pi\u00f9 all'avanguardia del settore in Europa con moderne tecnologie costruttive.\nNel 2018 viene lanciata la nuova gamma Kosmo, che nei successivi due anni si arricchisce di numerosi modelli.\nNel 2018 l'americana Thor Industries Inc. acquisisce l'Erwin Hymer Group, creando di fatto il maggior player globale nel settore della produzione di veicoli ricreazionali.\nL'offerta Laika comprende mansardati, profilati, integrali, campervan e van delle gamme Ecovip, Kreos e Kosmo.\nStruttura aziendale.\nAl 2020 Laika ha 126 concessionarie, di cui 31 in Italia, 25 in Francia, 22 in Germania, 12 in Norvegia, 5 in Svezia, 7 in Spagna, 3 in Svizzera, 2 in Gran Bretagna, 3 in Repubblica Ceca, 2 in Belgio, 2 in Olanda, 1 in Polonia, 1 in Irlanda, 1 in Austria, 1 in Portogallo, 1 in Lituania, 1 in Estonia, 1 in Bulgaria, 1 in Repubblica Slovacca, 1 in Slovenia, 1 in Romania, 1 in Corea."}
{"id": "2858352", "revid": "729019", "url": "https://it.wikipedia.org/wiki?curid=2858352", "title": "Sindrome di Camurati-Engelmann", "text": "La sindrome di Camurati-Engelmann, conosciuta anche col nome inglese \"Camurati-Engelmann Disease\" (\"CED\"), \u00e8 una malattia genetica rara che causa anomalie nello sviluppo delle ossa; il nome deriva da quello di due medici che la studiarono nei primi anni del XX secolo.\nSolitamente i primi sintomi della malattia si manifestano in giovent\u00f9."}
{"id": "2858354", "revid": "30149", "url": "https://it.wikipedia.org/wiki?curid=2858354", "title": "Sulla mafia - Piccole riflessioni personali", "text": ""}
{"id": "2858355", "revid": "671029", "url": "https://it.wikipedia.org/wiki?curid=2858355", "title": "Olaria Atl\u00e9tico Clube", "text": "LOlaria Atl\u00e9tico Clube, noto anche semplicemente come Olaria, \u00e8 una societ\u00e0 calcistica brasiliana con sede nella citt\u00e0 di Rio de Janeiro, capitale dell'omonimo stato di Rio de Janeiro.\nStoria.\nIl 1\u00ba luglio 1915, il club \u00e8 stato fondato con il nome di Japon\u00eas Futebol Clube. Il club pi\u00f9 tardi nello stesso anno cambi\u00f2 nome in Olaria Atl\u00e9tico Clube, da Calorino Martins Arantes, un direttore del club, con l'obiettivo di attirare pi\u00f9 tifosi.\nNel 1974, l'Olaria ha partecipato al Campeonato Brasileiro S\u00e9rie A, dove ha terminato al 28\u00ba posto.\nNel 1981, l'Olaria vinse il Campeonato Brasileiro S\u00e9rie C, all'epoca Ta\u00e7a de Bronze. In finale, il club sconfisse il Santo Amaro dello stato del Pernambuco. Nel 1983, il club vinse la seconda divisione del Campionato Carioca, ottenendo cos\u00ec la promozione nella massima divisione statale dell'anno successivo. Nel 1999, un'impresa denominata Sport News ha assunto la sezione di calcio del club per un breve periodo di tempo.\nNel 2000, l'Olaria fu inserito nel \"Modulo Bianco\" (equivalente della terza divisione nazionale) di quella stagione della S\u00e9rie A, chiamata Copa Jo\u00e3o Havelange. Il club fu eliminato al primo turno. Nel 2003, il club ha partecipato di nuovo al Campeonato Brasileiro S\u00e9rie C. L'Olaria fu eliminato alla terza fase da un altro club dello stato di Rio de Janeiro, il Cabofriense."}
{"id": "2858357", "revid": "253269", "url": "https://it.wikipedia.org/wiki?curid=2858357", "title": "Carolyn Pickles", "text": "Biografia e carriera.\nNata nello Yorkshire da James Pickles, Carolyn \u00e8 nipote dell'attrice Christina Pickles e pronipote di Wilfred Pickles, una personalit\u00e0 della BBC. \u00c8 cresciuta ad Halifax, dove ha anche perseguito la propria istruzione. Successivamente, si \u00e8 trasferita a Manchester per studiare arti drammatiche all'Universit\u00e0 di Manchester, periodo nel quale ha preso parte ad un certo numero di produzioni studentesche, tra le quali \"Narrow Road to the Deep North\" di Edward Bond e \"Madre Coraggio e i suoi figli\" di Brecht, spettacolo del quale \u00e8 stata protagonista.\nNel 1986 \u00e8 stata scelta per interpretare la protagonista Miss Bluebell nell'omonima serie della BBC. Nel 1995 interpreta Linda Livingstone nel film \"Io no spik inglish\" con Paolo Villaggio, mentre successivamente ha recitato nel ruolo dell'ispettrice capo Kim Reid in \"The Bill\", nel ruolo di Simone Trevelyan in \"May to December\" e nel ruolo di Lady Catherine Ramsay nella scozzese \"The Tales of Para Handy\".\nOltre ad essere apparsa nella serie educativa per bambini della BBC \"Through The Dragon's Eye\", Carolyn ha preso parte in diversi lungometraggi, tra i quali \"Tess\" di Roman Pola\u0144ski, \"Il segreto di Agatha Christie\" e \"The Mirror Crack'd\". Infine ha interpretato l'insegnante di Babbanologia di Hogwarts Charity Burbage nel film \"Harry Potter e i Doni della Morte - Parte 1\".\n\u00c8 sposata con l'artista Tarquin Butler ed ha due figlie, Hettie e Lucy."}
{"id": "2858361", "revid": "1543377", "url": "https://it.wikipedia.org/wiki?curid=2858361", "title": "Gymnadenia austriaca", "text": "La nigritella d'Austria (Gymnadenia austriaca ) \u00e8 una piccola pianta erbacea della famiglia delle Orchidacee.\nEtimologia.\nIl nome generico (\"Gymnadenia\") deriva da due parole greche: \"gymnos\" (= nudo) e \"ad\u00e8n\" (= ghiandola) e deriva dal fatto che i retinacoli (le estremit\u00e0 nettarifere con ghiandole vischiose per far aderire il polline agli insetti pronubi) non sono racchiusi nelle borsicole ma sono praticamente \u201cnude\u201d. Il termine (\"nigritella\"), deriva dal latino e si riferisce al colore scuro dei fiori della specie tipo (\"Nigritella nigra\", ora \"Gymnadenia nigra\"). L'epiteto specifico (\"austriaca\") indica l'origine della pianta.\nIl binomio scientifico di questa pianta inizialmente era \"Satyrium nigrum\", proposto dal botanico e naturalista svedese Carl von Linn\u00e9 (1707 - 1778) in una pubblicazione del 1753, modificato e perfezionato successivamente in quello attualmente accettato (\"Gymnadenia austriaca\"), proposto dai botanici Herwig Teppner, Erich Klein e Pierre Delforge in una pubblicazione del 1998.\nDescrizione.\n\u00c8 una pianta erbacea alta mediamente 8 \u2013 25\u00a0cm. La forma biologica \u00e8 geofita bulbosa (G bulb), ossia \u00e8 una pianta perenne che porta le gemme in posizione sotterranea. Durante la stagione avversa non presenta organi aerei e le gemme si trovano in organi sotterranei chiamati bulbi o tuberi, strutture di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni.\nRadici.\nLe radici sono di tipo fascicolato e secondarie da bulbo, e sono posizionate nella parte superiore dei bulbi.\nInfiorescenza.\nL'infiorescenza \u00e8 una breve spiga terminale a forma globosa (tanto larga quanto alta) con molti piccoli fiori appressati (si ricoprono uno con l'altro) e non contorti sull'asse (il labello si trova nella posizione originaria superiore). I fiori si trovano alle ascelle di brattee lunghe quanto i fiori stessi. Le brattee sono verdognole alla base, ma abbrunate all'apice con bordi rosso-vinosi. I margini di queste brattee possono essere papillosi. Dimensione della spiga: larghezza 1,1\u00a0cm; altezza 0,8\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). I fiori sono colorati di rosso-bruno in una tonalit\u00e0 molto scura (non nerastra come la \u201cnigra\u201d). Dimensione dei fiori: 6 \u2013 10\u00a0mm.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nIl numero cromosomico di \"G. austriaca\" \u00e8: 2n = 80; quindi rispetto alle altre \u201cnigritelle\u201d \u00e8 una entit\u00e0 tetraploide.\nVariabilit\u00e0.\nA causa della prevalente riproduzione di tipo apomittico (riproduzione asessuata), e quindi di scarso scambio di polline tra fiore e fiore, la variabilit\u00e0 genetica \u00e8 ridotta al minimo; le differenze morfologiche (minime) riscontrabili in individui in stazioni diverse sono causate soprattutto dall'ambiente (substrato, umidit\u00e0, clima, quota, posizione rispetto al sole, ecc.).\nSpecie simili.\nTutte le \u201cnigritelle\u201d sono molto simili una con l'altra; in particolare l'orchidea di questa voce pu\u00f2 facilmente essere confusa con la \"Gymnadenia rhellicani\" (sinonimo: \"Nigritella nigra\" subsp. \"rhellicani\" ). La \u201crhellicani\u201d differisce soprattutto per la forma dell'infiorescenza pi\u00f9 allungata.\nNelle Alpi Occidentali (non in Italia) una specie molto simile \u00e8 \"[Gymnadenia austriaca\" var. \"gallica\" (snonimo: \"Nigritella nigra\" subsp. \"iberica\" ).\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES).\nUsi.\nGiardinaggio.\nL'unico interesse per questa orchidea \u00e8 nel giardinaggio rustico o alpino. Ha bisogno di una terra tipo castagno mista a sabbia, in una posizione soleggiata ma fresca al riparo della pioggia battente."}
{"id": "2858363", "revid": "298229", "url": "https://it.wikipedia.org/wiki?curid=2858363", "title": "Campionati europei di ciclismo su strada 2006", "text": "I Campionati europei di ciclismo su strada 2006 si disputarono a Valkenburg aan de Geul, nei Paesi Bassi, tra il 13 e il 16 luglio 2006."}
{"id": "2858374", "revid": "767487", "url": "https://it.wikipedia.org/wiki?curid=2858374", "title": "Maschera del rimorso", "text": "La Maschera del Rimorso \u00e8 un monumento collocato su una collina nei pressi di Magadan, Russia.\nCommemora la moltitudine di prigionieri che soffrirono e morirono nei Gulag della regione della Kolyma nell'URSS durante gli anni trenta e quaranta. Consiste in una grande faccia di pietra, dal cui occhio sinistro escono delle lacrime in forma di piccole facce. L'occhio destro ha la forma di una finestra sbarrata, sul retro sono raffigurati una giovane donna in lacrime e un uomo senza testa su una croce. Al suo interno c'\u00e8 una riproduzione di una tipica cella di prigione dell'era stalinista. Sotto alla maschera sono incisi nella pietra i nomi di molti dei campi di lavoro forzato della Kolyma, e i simboli delle religioni di quelli che sono morti soffrendovi.\nIl monumento \u00e8 stato inaugurato il 12 giugno 1996, con l'aiuto del governo russo e contributi monetari da parte di diverse citt\u00e0 russe. Il design \u00e8 opera del famoso scultore Ernst Neizvestny, i cui genitori perirono vittime delle purghe staliniste degli anni '30. Il monumento fu costruito da Kamil Kazaev.\nLa maschera misura 15 metri di altezza e 56 metri cubi di volume. Dalla sua cima, raggiungibile per mezzo di una scala, si pu\u00f2 godere della vista della citt\u00e0 di Magadan e della baia sul mare di Ochotsk."}
{"id": "2858375", "revid": "179980", "url": "https://it.wikipedia.org/wiki?curid=2858375", "title": "Olaria AC", "text": ""}
{"id": "2858376", "revid": "179980", "url": "https://it.wikipedia.org/wiki?curid=2858376", "title": "Olaria A.C.", "text": ""}
{"id": "2858377", "revid": "827882", "url": "https://it.wikipedia.org/wiki?curid=2858377", "title": "Estahits '09", "text": "Estahits '09 \u00e8 una compilation che \u00e8 stata pubblicata il 21 agosto 2009 con l'etichetta Edel; \u00e8 una compilation divisa in due cd da 14 brani ognuno.\nLa compilation debutta alla posizione 29 della classifica FIMI, per poi raggiungere la settimana successiva la posizione pi\u00f9 alta che ha occupato: la 19\u00b0.\nSuccesso commerciale.\nLa compilation debutta alla 29\u00aa posizione nella classifica italiana, sale poi fino alla 19\u00aa posizione. La compilation dopo circa un mese esce dalla top 30."}
{"id": "2858379", "revid": "599013", "url": "https://it.wikipedia.org/wiki?curid=2858379", "title": "Christian Alderucci", "text": "Carriera.\nClub.\nDopo le giovanili e l'esordio in serie A2 nel 1990 con l'HC Latemar, Alderucci pass\u00f2 alla principale squadra cittadina, l'HC Bolzano. Coi biancorossi ha disputato complessivamente dodici stagioni, tutte in massima serie (dal 1992 al 2000, poi la stagione 2001-2002 ed infine il triennio 2003-2006), vincendo cinque scudetti (1995, 1996, 1997, 1998 e 2000), oltre ad un'Alpenliga (1993-1994) ed un Torneo Sei Nazioni (1994-1995).\nAd interrompere questa lunga serie di stagioni nel capoluogo altoatesino solo due parentesi: la prima (2000-2001) in massima serie con l'HC Merano; la seconda (2002-2003) con l'HC Torino in serie A2. La squadra piemontese era all'epoca il \"farm-team\" dell'HCJ Milano Vipers, e Alderucci fu chiamato a Milano al posto dell'infortunato Viacheslav Uvaev, e l\u00ec si ritagli\u00f2 un posto per le fasi finali del campionato (poi vinto, sesto titolo personale) e della Continental Cup.\nHa poi chiuso la carriera tornando a Merano, in serie A2, dove ha giocato per due stagioni, dal 2006 al 2008, quando la societ\u00e0 si autoescluse dal campionato, iscrivendosi in Serie CU26. Alderucci rimase fermo una stagione, per tornare poi nel 2009-2010, quando la squadra si iscrisse nuovamente alla seconda serie. Ha annunciato il proprio ritiro nel febbraio del 2010.\nNazionale.\nAlderucci vanta una presenza con la Nazionale italiana: una partita amichevole di preparazione al campionato del mondo del 1992, disputata ad Alba di Canazei il 18 aprile 1992, contro il TJ Skoda Pilsen."}
{"id": "2858395", "revid": "287204", "url": "https://it.wikipedia.org/wiki?curid=2858395", "title": "Sci alpino ai X Giochi paralimpici invernali", "text": "Le gare di sci alpino ai X Giochi paralimpici invernali di Vancouver si sono svolte dal 14 al 21 marzo 2010 al Whistler Olympic Park.\nCategorie.\nOgnuna delle cinque discipline dello sci alpino classico \u00e8 composta da tre tipi di competizioni:\nViene comunque stilata un'unica classifica, ma i tempi dei singoli concorrenti vengono compensati applicando la cosiddetta \"formula di compensazione del tempo\" (\"adjusted time formula\")."}
{"id": "2858401", "revid": "287204", "url": "https://it.wikipedia.org/wiki?curid=2858401", "title": "Campionati europei di ciclismo su strada 2005", "text": "I Campionati europei di ciclismo su strada 2005 si disputarono a Mosca, in Russia, tra il 7 e il 10 luglio 2005."}
{"id": "2858402", "revid": "1005847", "url": "https://it.wikipedia.org/wiki?curid=2858402", "title": "Presidente del Sudafrica", "text": ""}
{"id": "2858404", "revid": "16758", "url": "https://it.wikipedia.org/wiki?curid=2858404", "title": "GSD Cortina", "text": ""}
{"id": "2858411", "revid": "436907", "url": "https://it.wikipedia.org/wiki?curid=2858411", "title": "Elect the Dead Symphony", "text": "Elect the Dead Symphony \u00e8 un album dal vivo del cantautore statunitense Serj Tankian, pubblicato l'8 marzo 2010 dalla Serjical Strike Records.\nDescrizione.\nIl lavoro nasce dalla collaborazione tra Tankian e l'Auckland Philharmonia Orchestra, composta da 70 elementi. Gli arrangiamenti orchestrali sono stati realizzati dal compositore John Psathas. Lo spettacolo si \u00e8 tenuto il 16 marzo 2009 al teatro Auckland Town Hall di Auckland, Nuova Zelanda e ha visto l'esecuzione di gran parte delle canzoni tratte da \"Elect the Dead\" (soltanto \"The Unthinking Majority\" e \"Praise the Lord and Pass the Ammunition\" non hanno visto una reinterpretazione in chiave sinfonica), con l'aggiunta delle bonus track \"Blue\" e \"Falling Stars\", oltre anche agli inediti \"The Charade\" (la cui versione in studio \u00e8 stata estratta come l'unico singolo dall'album) e \"Gate 21\", pubblicata successivamente nel secondo album \"Imperfect Harmonies\".\nTracce.\nTesti e musiche di Serj Tankian."}
{"id": "2858417", "revid": "599013", "url": "https://it.wikipedia.org/wiki?curid=2858417", "title": "Damien Le Tallec", "text": "Carriera.\nClub.\nDopo 10 anni di giovanili nel Le Havre e 5 nel Rennes senza mai debuttare nella Ligue 1, il 6 agosto 2009 viene acquistato dalla squadra tedesca del e il 18 ottobre 2009 fa il suo debutto nella Bundesliga contro il Bochum.\nNel gennaio 2012 ritorna in Francia, passando al Nantes.\nNazionale.\nIn Nazionale ha disputato nel 2007 il Campionato europeo Under-17 perdendo in semifinale contro l'Inghilterra e il Campionato mondiale di calcio Under-17 in Corea del Sud perdendo ai quarti di finale contro la Spagna."}
{"id": "2858423", "revid": "287204", "url": "https://it.wikipedia.org/wiki?curid=2858423", "title": "U.S. National Championships 1918", "text": "Gli U.S. National Championships 1918 (conosciuti oggi come US Open) sono stati la 37\u00aa edizione degli U.S. National Championships e quarta prova stagionale dello Slam per il 1917. Il torneo di singolare maschile si \u00e8 disputato al West Side Tennis Club nel quartiere di Forest Hills di New York, il doppio maschile al Longwood Cricket Club di Chestnut Hill, i tornei femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Robert Lindley Murray, che si \u00e8 imposto sul connazionale Bill Tilden in 3 set col punteggio di 6-3 6-1 7-5. Il singolare femminile \u00e8 stato vinto dalla norvegese Molla Bjurstedt Mallory, che ha battuto in finale in 2 set la statunitense Eleanor E. Goss. Nel doppio maschile si sono imposti Bill Johnston e Vincent Richards. Nel doppio femminile hanno trionfato Marion Zinderstein e Eleonora Sears. Nel doppio misto la vittoria \u00e8 andata a Hazel Wightman, in coppia con Irving Wright.\nSeniors.\nSingolare maschile.\n Robert Lindley Murray ha battuto in finale Bill Tilden 6-3 6-1 7-5\nSingolare femminile.\n Molla Bjurstedt Mallory ha battuto in finale Eleanor E. Goss 6-4, 6-3\nDoppio maschile.\n Bill Tilden / Vincent Richards hanno battuto in finale Fred Alexander / Beals Wright 6-3, 6-4, 3-6, 2-6, 6-2\nDoppio femminile.\n Marion Zinderstein / Eleonora Sears hanno battuto in finale Molla Bjurstedt / Johan Rogge 7-5, 8-6\nDoppio misto.\n Hazel Wightman / Irving Wright hanno battuto in finale Molla Bjurstedt / Fred Alexander 6-2, 6-3"}
{"id": "2858433", "revid": "287204", "url": "https://it.wikipedia.org/wiki?curid=2858433", "title": "U.S. National Championships 1917", "text": "Gli U.S. National Championships 1917 (conosciuti oggi come US Open) sono stati la 36\u00aa edizione degli U.S. National Championships e quarta prova stagionale dello Slam per il 1917. Il torneo di singolare maschile si \u00e8 disputato al West Side Tennis Club nel quartiere di Forest Hills di New York, il doppio maschile al Longwood Cricket Club di Chestnut Hill, i tornei femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Robert Lindley Murray, che si \u00e8 imposto sul connazionale Nathaniel W. Niles in 4 set col punteggio di 5-7 8-6 6-3 6-3.\nIl singolare femminile \u00e8 stato vinto dalla norvegese Molla Bjurstedt Mallory, che ha battuto in finale in 3 set la statunitense Marion Venderhoef. Nel doppio maschile si sono imposti Fred Alexander e Harold Throckmorton.Nel doppio femminile hanno trionfato Molla Bjurstedt e Eleonora Sears. Nel doppio misto la vittoria \u00e8 andata a Molla Bjurstedt, in coppia con Irving Wright.\nSeniors.\nSingolare maschile.\n Robert Lindley Murray ha battuto in finale Nathaniel W. Niles 5-7 8-6 6-3 6-3\nSingolare femminile.\n Molla Bjurstedt Mallory ha battuto in finale Marion Venderhoef 4-6, 6-0, 6-2\nDoppio maschile.\n Fred Alexander / Harold Throckmorton hanno battuto in finale Harry Johnson / Irving Wright 11-9, 6-4, 6-4\nDoppio femminile.\n Molla Bjurstedt / Eleonora Sears hanno battuto in finale Phyllis Walsh / Robert LeRoy 6-2, 6-4\nDoppio misto.\n Molla Bjurstedt / Irving Wright hanno battuto in finale Florence Ballin / Bill Tilden 10-12, 6-1, 6-3"}
{"id": "2858437", "revid": "1442080", "url": "https://it.wikipedia.org/wiki?curid=2858437", "title": "A Division 1963-1964 (Irlanda)", "text": "La stagione 1963-1964 \u00e8 stata la quarantatreesima edizione della League of Ireland, massimo livello del calcio irlandese."}
{"id": "2858439", "revid": "287204", "url": "https://it.wikipedia.org/wiki?curid=2858439", "title": "U.S. National Championships 1916", "text": "Gli U.S. National Championships 1916 (conosciuti oggi come US Open) sono stati la 35\u00aa edizione degli U.S. National Championships e quarta prova stagionale dello Slam per il 1916. I tornei maschili si sono disputati al West Side Tennis Club nel quartiere di Forest Hills di New York, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Richard Norris Williams, che si \u00e8 imposto sul connazionale Bill Johnston in 5 set col punteggio di 4-6 6-4 0-6 6-2 6-4. Il singolare femminile \u00e8 stato vinto dalla norvegese Molla Bjurstedt Mallory, che ha battuto in finale in 2 set la statunitense Louise Hammond Raymond. Nel doppio maschile si sono imposti Bill Johnston e Clarence Griffin. Nel doppio femminile hanno trionfato Molla Bjurstedt e Eleonora Sears. Nel doppio misto la vittoria \u00e8 andata a Eleonora Sears, in coppia con Willis Davis.\nSeniors.\nSingolare maschile.\n Richard Norris Williams ha battuto in finale Bill Johnston 4-6 6-4 0-6 6-2 6-4\nSingolare femminile.\n Molla Bjurstedt Mallory ha battuto in finale Louise Hammond Raymond 6-0, 6-1\nDoppio maschile.\n Bill Johnston / Clarence Griffin hanno battuto in finale Maurice McLoughlin / Ward Dawson 6-4, 6-3, 5-7, 6-3\nDoppio femminile.\n Molla Bjurstedt / Eleonora Sears hanno battuto in finale Louise Raymond / Edna Wildey 4-6, 6-2, 10-8\nDoppio misto.\n Eleonora Sears / Willis Davis hanno battuto in finale Florence Ballin / Bill Tilden 6-4, 7-5"}
{"id": "2858445", "revid": "729019", "url": "https://it.wikipedia.org/wiki?curid=2858445", "title": "Ferrovia Lourdes-Pierrefitte-Nestalas", "text": "La ferrovia Lourdes\u00a0\u2013 Pierrefitte-Nestalas era una linea ferroviaria francese secondaria che collegava la stazione di Lourdes sulla ferrovia Tolosa-Bayonne con la piccola cittadina di Pierrefitte-Nestalas, attraversando numerosi piccoli centri della valle del fiume Gave de Pau.\nStoria.\nCon la costruzione della linea che andava da Tolosa a Bayonne numerosi paesi che si trovavano sparsi sui Pirenei chiesero di essere collegati direttamente alla ferrovia tramite delle strade ferrate minori: nacquero cos\u00ec numerose antenne, cos\u00ec venivano chiamate queste brevi linee che si staccavano dalla ferrovia principale per raggiungere paesi da sempre isolati e raggiungibili esclusivamente tramite mulattiere. Stessa sorte tocca alla ferrovia Lourdes - Pierrefitte-Nestalas che venne aperta al pubblico nel 1871: si trattava di un breve ramo di circa 21\u00a0km, a binario unico ed elettrificato, che staccandosi dalla stazione di Lourdes attraversava la valle del Gave fino a raggiungere la cittadina di Pierrefitte-Nestalas. La ferrovia ebbe subito un buon flusso passeggeri e ci\u00f2 fece ipotizzare un suo prolungamento verso Luz-Saint-Sauveur e Cauterets: a causa delle difficolt\u00e0 che presentava il territorio si opt\u00f2 invece per la costruzione dell'omonima tranvia.\nNel 1897 venne inaugurata la linea tranviaria per Cauterets, mentre nel 1901 quella per Luz: entrambe avevano il capolinea nei pressi della stazione di Pierrefitte-Nestalas. La costruzione di strade moderne ed efficienti portarono alla chiusura delle tranvie: il tram per Luz cess\u00f2 definitivamente di circolare nel 1935 e venne smantellato nel 1939, mentre quello per Cauterets nel 1949. La ferrovia, priva quindi della sua funzione d'interscambio, perse numerosi viaggiatori ma continu\u00f2 ad avere un seppur scarso traffico costituito principalmente da turisti che nel periodo estivo affollavano i piccoli borghi pirenaici nonch\u00e9 pellegrini che soggiornavano nella vicina Lourdes: proprio nel territorio della citt\u00e0 mariana era presente la piccola stazione di Soum - Pic du Jer nelle cui vicinanze era presente la funivia del Beout e la funicolare del Pic du Jer, e dal 1899 al 1930 il capolinea della tranvia urbana, oltre a quello posto nei pressi della stazione di Lourdes.\nDurante l'estate del 1975 e del 1976 la ferrovia ebbe un ultimo sussulto con l'istituzione di corse dirette tra Pierrefitte-Nestalas e Parigi: il 13 settembre 1976 la linea venne definitivamente chiusa.\nDopo la chiusura la ferrovia \u00e8 stata smantellata ed il tracciato \u00e8 stato trasformato in una sorta di percorso ciclabile e pedonale, chiamata \"Via Verde del Gave\", lungo circa 17\u00a0km per un dislivello di 14 metri, che parte dalla zona di Soum fino a raggiungere la vecchia stazione di Pierrefitte-Nestalas. I restanti quattro chilometri invece sono quelli che partono dalla stazione di Lourdes, i quali risultano essere ancora armati ed utilizzati come asta di manovra per i numerosi convogli riservati ai pellegrinaggi."}
{"id": "2858459", "revid": "287204", "url": "https://it.wikipedia.org/wiki?curid=2858459", "title": "U.S. National Championships 1914", "text": "Gli U.S. National Championships 1914 (conosciuti oggi come US Open) sono stati la 33\u00aa edizione degli U.S. National Championships e quarta prova stagionale dello Slam per il 1914. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Richard Norris Williams, che si \u00e8 imposto sul connazionale Maurice McLoughlin in 3 set col punteggio di 6-3 8-6 10-8. Il singolare femminile \u00e8 stato vinto dalla statunitense Mary Browne, che ha battuto in finale in 3 set la connazionale Marie Wagner. Nel doppio maschile si sono imposti Maurice McLoughlin e Tom Bundy. Nel doppio femminile hanno trionfato Mary Browne e Louise Riddell Williams. Nel doppio misto la vittoria \u00e8 andata a Mary Browne, in coppia con Bill Tilden.\nSeniors.\nSingolare maschile.\n Richard Norris Williams ha battuto in finale Maurice McLoughlin 6-3 8-6 10-8\nSingolare femminile.\n Mary Browne ha battuto in finale Marie Wagner 6-2, 1-6, 6-1\nDoppio maschile.\n Maurice McLoughlin / Tom Bundy hanno battuto in finale George Church / Dean Mathey 6-4, 6-2, 6-4\nDoppio femminile.\n Mary Browne / Louise Riddell Williams hanno battuto in finale Louise Raymond / Edna Wildey 10-8, 6-2\nDoppio misto.\n Mary Browne / Bill Tilden hanno battuto in finale Margaret Myers / J. R. Rowland 6-1, 6-4"}
{"id": "2858465", "revid": "110157", "url": "https://it.wikipedia.org/wiki?curid=2858465", "title": "Dylan Thomas Centre", "text": "Il Dylan Thomas Centre \u00e8 un centro artistico culturale situato nel Quartiere Marittimo di Swansea, Galles, Regno Unito, dedicato all'omonimo poeta e scrittore gallese.\nInizialmente costruito nel 1825 come Palazzo delle Corporazioni, il Dylan Thomas Centre fu poi restaurato e rinnovato per ospitare nel 1995 l'Anno della Letteratura e della Scrittura nel Regno Unito.\nInaugurato nel 1995 dall'ex presidente statunitense Jimmy Carter, particolare estimatore di Dylan Thomas, oggi ospita una mostra permanente sulla vita e l'opera dell'autore gallese, un teatro, una sala conferenze, una libreria e un ristorante.\nNel centro ha sede la mostra permanente \"Man and Myth\" (\"L'uomo e il mito\"), basata sulla pi\u00f9 grande collezione al mondo di documenti e ricordi di Dylan Thomas. \nLa mostra interattiva esplora la vita e l'opera di Dylan Thomas attraverso diversi mezzi di comunicazione e comprende lettere, libri, appunti e fotografie.\nIl Dylan Thomas Centre ha un vasto programma annuale di eventi letterari, compresi la presentazione di libri, opere teatrali, serate di poesia, mostre e conferenze scientifiche.\nIl personale del centro predispone visite guidate sui luoghi pi\u00f9 significativi della vita e dell'opera di Dylan Thomas e organizza conferenze sulla letteratura contemporanea e corsi di scrittura creativa."}
{"id": "2858467", "revid": "287204", "url": "https://it.wikipedia.org/wiki?curid=2858467", "title": "U.S. National Championships 1915", "text": "Gli U.S. National Championships 1915 (conosciuti oggi come US Open) sono stati la 34\u00aa edizione degli U.S. National Championships e quarta prova stagionale dello Slam per il 1915. I tornei maschili si sono disputati al West Side Tennis Club nel quartiere di Forest Hills di New York, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Johnston, che si \u00e8 imposto sul connazionale Maurice McLoughlin in 4 set col punteggio di 1-6 6-0 7-5 10-8. Il singolare femminile \u00e8 stato vinto dalla norvegese Molla Bjurstedt Mallory, che ha battuto in finale in 3 set la statunitense Hazel Hotchkiss Wightman. Nel doppio maschile si sono imposti Bill Johnston e Clarence Griffin. Nel doppio femminile hanno trionfato Hazel Wightman e Eleonora Sears. Nel doppio misto la vittoria \u00e8 andata a Hazel Wightman, in coppia con Harry Johnson.\nSeniors.\nSingolare maschile.\n William Johnston ha battuto in finale Maurice McLoughlin 1-6 6-0 7-5 10-8\nSingolare femminile.\n Molla Bjurstedt Mallory ha battuto in finale Hazel Hotchkiss Wightman 4-6, 6-2, 6-0\nDoppio maschile.\n Bill Johnston / Clarence Griffin hanno battuto in finale Maurice McLoughlin / Tom Bundy 2-6, 6-3, 6-4, 3-6, 6-3\nDoppio femminile.\n Hazel Wightman / Eleonora Sears hanno battuto in finale Helen McLean / G. L. Chapman 10-8, 6-2\nDoppio misto.\n Hazel Wightman / Harry Johnson hanno battuto in finale Molla Bjurstedt / Irving Wright 6-0, 6-1"}
{"id": "2858471", "revid": "767487", "url": "https://it.wikipedia.org/wiki?curid=2858471", "title": "La vedova elettrica", "text": "La vedova elettrica (\"Le Septi\u00e8me Ciel\") \u00e8 un film del 1958 diretto da Raymond Bernard.\nTrama.\nBrigitte, ricchissima vedova, proprietaria della famosa industria della Birra Tre stelle, vive in un sontuoso castello e, valendosi dell'aiuto dell'amico Lestrange che, innamorato di lei, spera di sposarla, si dedica ad opere di beneficenza. Per procurarsi i fondi che le sono necessari per mandare avanti le sue vaste imprese benefiche, Brigitte attira in casa sua i pi\u00f9 disonesti rappresentanti della finanza, ed ogni volta, valendosi delle sue arti femminili, sa indurre l'ospite a consegnarle a titolo di prestito una forte somma, poi l'uccide e ne seppellisce il corpo nel giardino, presso la tomba del suo defunto marito. Con ci\u00f2 ella \u00e8 convinta di aver compiuto ogni volta un'opera buona, in quanto ha indotto un uomo disonesto a contribuire, sia pure senza volerlo, ad una buona azione.\nAnche Portal, uomo che ha fama di essere ricco, ma in realt\u00e0 vive di espedienti, viene preso di mira da Brigitte e finisce come gli altri. Egli per\u00f2 si era fatto prestare da altri la somma che Brigitte, prima di ucciderlo, gli aveva carpito. L'affarista Villa che, per il tramite del comune amico Xavier, aveva prestato i denari a Portal, \u00e8 deciso a ricuperarli. Egli ha dei sospetti su Brigitte e d\u00e0 a Xavier l'incarico di chiarire la faccenda. Xavier scopre dove sono andati a finire gli affaristi scomparsi, ma ingannando Villa, ricatta per conto suo la vedova, esigendo da lei un'ingente somma; Brigitte ordina a Lestrange di liberarla del ricattatore, ma Villa lo previene, uccidendo Xavier. Ora Villa e Brigitte si trovano l'uno di fronte all'altro, ma l'improvviso e reciproco amore che sboccia tra di loro li rende dimentichi d'ogni altra cosa. Questo amore improvviso esaspera Lestrange, che uccide il pericoloso rivale, ma in seguito ad una banale distrazione perisce egli stesso.\nBrigitte \u00e8 rimasta sola ed ogni sospetto sul suo conto si \u00e8 definitivamente allontanato. Nella piccola citt\u00e0, dove vive, le viene eretto un monumento; ma durante l'inaugurazione si scatena un improvviso temporale ed un fulmine uccide Brigitte, che aveva preso la parola per ringraziare i concittadini."}
{"id": "2858473", "revid": "77594", "url": "https://it.wikipedia.org/wiki?curid=2858473", "title": "HDML (pattugliatore)", "text": ""}
{"id": "2858477", "revid": "1543377", "url": "https://it.wikipedia.org/wiki?curid=2858477", "title": "Sanfratellano", "text": "Il sanfratellano (in inglese San Fratello horse) \u00e8 una razza equina autoctona che ha origine sui monti Nebrodi, nel territorio comunale di San Fratello, in Sicilia.\nOrigine.\nIl cavallo sanfratellano vive ancora allo stato brado, all'interno di una superficie boschiva di oltre 11.000 ettari. L'habitat naturale del sanfratellano sono i monti Nebrodi, in provincia di Messina, in un territorio, a pochi chilometri dal mare, che si estende fra la collina e la montagna e comprende il comune di San Fratello, e quelli limitrofi di Acquedolci, Caronia, Militello Rosmarino, Sant'Agata Militello, e Mistretta. Nella zona tipica di allevamento sono iscritte circa 300 fattrici, su una popolazione complessiva di circa 3300 cavalli iscritti al registro anagrafico.\nSi tratta di una razza legata alle genti e alla storia di un preciso territorio siciliano, ovvero San Fratello dal quale prende il nome, un'isola linguistica alloglotta gallo-italica, che nei secoli ha sviluppato una razza forte, robusta, conosciuta per la sua resistenza e frugalit\u00e0. \nLe sue origini sono, tuttavia, molto incerte. Alcuni studiosi lo fanno discendere dai cavalli orientali importati dagli arabi prima del X secolo, altri pensano invece ad un'origine nordica di poco posteriore.\nSecondo quest'ultima teoria il sanfratellano discenderebbe dai cavalli portati nell'XI secolo a San Fratello dai cavalieri di Adelaide del Vasto (1074\u20131118), figlia di Manfredi Aleramo, marchese del Monferrato e di Savona, che spos\u00f2 il gran conte normanno Ruggero, suggellando cos\u00ec un'alleanza in Sicilia tra aleramici e normanni.\nLe nozze avvennero nel 1089 e per quell'occasione Adelaide giunse al porto di Messina in pompa magna su navi da cui sbarcarono dote, scorta e un nutrito seguito di suoi conterranei, delle sue terre del nord (in particolare dal Monferrato, in Piemonte), che l'avevano seguita per insediarsi sull'isola con animali, attrezzi e cavalli. Fu una prima avanguardia di un flusso migratorio poi massicciamente favorito per decenni. Adelaide concesse infatti alle sue genti territori in esclusiva e privilegi ancora oggi individuabili nei Nebrodi e, tra l'altro ripopol\u00f2 il borgo di San Fratello con ulteriori coloni provenienti dall'Italia settentrionale (detti anche \"lombardi\") e dalla Francia meridionale (in particolare dalla Provenza). Per questo, ancora oggi, gli abitanti di San Fratello parlano un dialetto gallo-italico, un dialetto alto-italiano fortemente influenzato dal francese, diverso dalla lingua siciliana delle zone circostanti.\nIl cavallo sanfratellano si dice che discenda dai cavalli di queste popolazioni. Con l'arrivo di Adelaide ha comunque origine la prima immissione consistente e storicamente documentata sull'area nebroidea di soggetti equini \u201cnordici\u201d appartenenti a popolazioni equine differenti da quelle insulari e da quelle precedentemente giunte sull'Isola da sud e da oriente. Si tratt\u00f2 dell'inizio della lunga storia che avrebbe concorso alla formazione della popolazione equina dei monti Nebrodi e della razza sanfratellana.\nLa storia delle origini del cavallo sanfratellano dei Nebrodi resta, comunque indissolubilmente legata alle vicende storiche del territorio e alle sue genti. Quale che sia la sua origine, il sanfratellano moderno prende la sua conformazione da incroci recenti: si ritrova nella razza l'influenza di cavalli orientali, Maremmani e Nonius (razza ungherese).\nCaratteristiche.\nIl sanfratellano \u00e8 forte e muscoloso. Possiede una testa di taglia media dal profilo piuttosto rettilineo, le spalle sono corte, robuste e inclinate. Il dorso \u00e8 piuttosto lungo ma anche robusto e largo. La criniera e la coda sono folte. Il manto baio o pi\u00f9 spesso nero, il carattere docile .\nIl peso pu\u00f2 variare tra 450 e 500\u00a0kg; l'altezza tra 1,56 m et 1,66 m..\nSi riportano qui a titolo esemplificativo i dati rilevati dall'Associazione sportiva del cavallo sanfratellano i cui giovanissimi allievi si sono fatti carico di allevarne e addestrarne in loco una decina da destinare a scopi sportivi e promozionali, presentandoli anche all'attenzione e al giudizio degli appassionati; descrivendone la genealogia e monitorandone e divulgandone nel tempo misure, crescita ponderale e principali caratteristiche. I dati rilevati al 31.12.2010 riguardano i seguenti puledri nati tra la primavera e l'inizio estate del 2010:\nLe misure registrano:\n- per \"Elettrico\", \"altezza al garrese\": \"140\" cm., \"stinco:\"17.5\u00a0cm., \"spalla:\" 58\u00a0cm., \"circonferenza torace:\"141.5\u00a0cm.; \n- per \"Eolo\", \"h.g.:\"135 cm., \"st.:\"17.5cm., \"sp.:\"54cm., \"c.tor.:\"140cm., \n- per \"Eletto\", \"h.g.:\" \"138\"cm., \"st.:\"17.5cm., \"sp.:\"56.5cm., \"c.t.:\"142cm.; \n- per \"Ercole\", \"h.g.:\" \"142\"cm ., \"st.:\"19cm., \"sp.:\"60cm., \"c.tor.:\"151cm.; \n- per \"Ettore\", \"h.g.:\" \"143\"cm., \"st.:\"18cm., \"sp.:\"59cm., \"c.tor.:\"143\u00a0cm..\nUtilizzo.\nIl Sanfratellano \u00e8 un cavallo di cui, oggi si parla molto, ma che \u00e8 ancora poco conosciuto al di fuori del territorio d'origine.\nViene allevato ancora allo stato semibrado e la razza \u00e8 ben radicata nella cultura e nelle tradizioni dell'area. In passato veniva utilizzato per trainare i tradizionali \"carretti siciliani\" e nei lavori agricoli leggeri. Le femmine Sanfratellane, accoppiate con l'asino Ragusano, producevano ottimi muli, impiegati per decenni dai nostri Alpini. \nOggi \u00e8 utilizzato come cavallo da sella, adatto all'equiturismo e, incrociato col Purosangue inglese, genera ottimi prodotti per l'equitazione."}
{"id": "2858478", "revid": "287204", "url": "https://it.wikipedia.org/wiki?curid=2858478", "title": "A Division 1962-1963 (Irlanda)", "text": "La stagione 1962-1963 \u00e8 stata la quarantaduesima edizione della League of Ireland, massimo livello del calcio irlandese."}
{"id": "2858483", "revid": "1543377", "url": "https://it.wikipedia.org/wiki?curid=2858483", "title": "Luigi Crippa", "text": "Biografia.\nNato a Monza, studia scultura a Milano all'Accademia di Brera dove \u00e8 allievo di Pompeo Marchesi. \n&lt;br&gt;Inizia ad esporre nel 1859 a Torino; dall'anno seguente espone con successo alle mostre annuali di Brera: nel 1862 vi espone il gruppo marmoreo \"Venere che scherza con Amore\" che viene acquistato dal Principe Umberto per la Villa Reale di Monza.\nNel corso degli anni '60 esegue varie sculture per committenti pubblici e privati: per il Duomo di Milano, per il Cimitero Monumentale di Milano (sepolcro Maccia), per il Duomo di Sacile. Altri lavori sono a Pallanza, Chiari, Rho, Pavia.\nNegli anni '70 \u00e8 impegnato nella statuaria ufficiale con numerosi monumenti dedicati a Vittorio Emanuele II: a Roma (Pincio), a Sondrio e a Monza.\nAlcune tra le sue opere sono conservate presso la Galleria d'Arte Moderna di Milano (Genio funerario) e presso il Museo Civico di Padova (Bimbo con palla, del 1874)."}
{"id": "2858494", "revid": "729019", "url": "https://it.wikipedia.org/wiki?curid=2858494", "title": "Campionati europei di ciclismo su strada 2004", "text": "I Campionati europei di ciclismo su strada 2004 si disputarono a Otep\u00e4\u00e4, in Estonia, tra il 5 e l'8 agosto 2004."}
{"id": "2858501", "revid": "1573940", "url": "https://it.wikipedia.org/wiki?curid=2858501", "title": "Juraqan", "text": "J\u016braq\u0101n (farsi \u062c\u0648\u0631\u0642\u0627\u0646) \u00e8 una citt\u00e0 dello shahrest\u0101n di Hamadan, circoscrizione Centrale, nella provincia di Hamadan. Aveva, nel 2006, una popolazione di 8.851 abitanti."}
{"id": "2858503", "revid": "1543377", "url": "https://it.wikipedia.org/wiki?curid=2858503", "title": "Campionati europei di ciclismo su strada 2003", "text": "I Campionati europei di ciclismo su strada 2003 si disputarono ad Atene, in Grecia, tra il 15 e il 17 agosto 2003. Le cronometro si svolsero a Vouliagmeni."}
{"id": "2858506", "revid": "767487", "url": "https://it.wikipedia.org/wiki?curid=2858506", "title": "A Division 1961-1962 (Irlanda)", "text": "La stagione 1961-1962 \u00e8 stata la quarantunesima edizione della League of Ireland, massimo livello del calcio irlandese."}
{"id": "2858507", "revid": "416175", "url": "https://it.wikipedia.org/wiki?curid=2858507", "title": "Cattedrale del Nome di Ges\u00f9", "text": "La cattedrale del Nome di Ges\u00f9 \u00e8 una chiesa barocca, che si trova nel centro di Bonn, sulla Bonngasse. La chiesa \u00e8 di propriet\u00e0 del Land della Renania Settentrionale-Vestfalia.\nNome.\nLa denominazione si riferisce alla festa del \"Santissimo nome di Ges\u00f9\", che fu ammessa nel calendario liturgico della Chiesa latina nel 1721 da Papa Innocenzo XIII su richiesta dell'imperatore Carlo VI.\nStoria.\nLa chiesa del Nome di Ges\u00f9 fu costruita tra il 1686 e il 1717. Nel 1717 fu consacrata dall'arcivescovo di Colonia, l'elettore Giuseppe Clemente di Baviera. La chiesa serv\u00ec i gesuiti, che si erano stabiliti a Bonn dal 1594, come collegiata.\nDopo la partenza dei gesuiti nel 1774 l'edificio rimase vuoto. Durante il cosiddetto \"periodo francese\" l'interno fu usato come stalla per cavalli e alloggio per soldati.\nDal 1877 al 1934, serv\u00ec la Chiesa vetero-cattolica come chiesa parrocchiale. In seguito fu utilizzata come una chiesa cattolica dell'Universit\u00e0, in cui predic\u00f2 l'allora professore di teologia a Bonn Joseph Ratzinger dall'inizio degli anni sessanta del XX secolo.\nInfine fu sede del culto della parrocchia cattolica della scuola superiore. Dopo che l'Arcidiocesi di Colonia ha dismesso l'uso della chiesa nel 2007, questa sar\u00e0 probabilmente assicurata nel 2011 da una fondazione di parte vetero-cattolica per un futuro uso liturgico.\nArchitettura.\nPaul Clemen giudic\u00f2 la costruzione come segue:\"\"La chiesa \u00e8 una delle pi\u00f9 interessanti chiese dei Gesuiti della Germania del nord in cui elementi gotici e romanici si trovano quasi improvvisamente dopo le forme barocche\".\"\nQuesta chiesa fu costruita su progetto di Giacomo de Candrea nello stile del cosiddetto \"gotico gesuitico\", di stile barocco che combina elementi di altri stili.\nCollegamenti esterni.\n[[Categoria:Cattedrali vetero-cattoliche della Germania|Bonn]]\n[[Categoria:Chiese gesuitiche della Germania|Bonn]]\n[[Categoria:Cattedrali dedicate a Ges\u00f9|Bonn]]\n[[Categoria:Architetture religiose di Bonn]]\n[[Categoria:Chiese della Renania Settentrionale-Vestfalia|Bonn Cattedrale]]"}
{"id": "2858511", "revid": "599013", "url": "https://it.wikipedia.org/wiki?curid=2858511", "title": "Chote\u010d", "text": ""}
{"id": "2858513", "revid": "984922", "url": "https://it.wikipedia.org/wiki?curid=2858513", "title": "La terra del ritorno", "text": "La terra del ritorno, conosciuta all'estero anche con il titolo \"Lives of the Saints\", \u00e8 il titolo di una miniserie televisiva diretta da Jerry Ciccoritti, che racconta una storia in cui s'intrecciano mistero, emigrazione, suicidio ed ha come protagonista un ragazzo italiano, Vittorio. La miniserie \u00e8 tratta dalla trilogia dell'autore italo-canadese Nino Ricci, \"La terra del ritorno\".\nProduzione.\nLa parte ambientata negli anni '50 \u00e8 stata girata a Macerino (Umbria).\nTrama.\nVal di Sole, Italia, anni '50. La turbolenta infanzia di Vittorio (Flavio Pacilli \u2013 Fab Filippo), \u00e8 segnata dall'amore per la madre Cristina (Sabrina Ferilli), e dall'assenza del padre Mario (Nick Mancuso) emigrato in Canada. Il piccolo Vittorio subisce anche l'influenza della Zia Teresa (Sophia Loren) che \u00e8 la maestra del paese e la guida morale del ragazzo. Teresa, che \u00e8 vedova, \u00e8 diventata il collante della famiglia mentre Cristina, la madre di Vittorio, \u00e8 una donna indipendente, impetuosa e dotata di una volont\u00e0 di ferro. Quando Cristina viene morsa da un serpente velenoso, cominciano a girare strane voci e quando la sua gravidanza si fa palese, maldicenze, disprezzo e antichi tab\u00f9 dei compaesani la convincono a lasciare l'Italia per il Canada, alla ricerca di una vita migliore. Un'improvvisa tragedia stravolge la vita di Vittorio: mentre sono in viaggio verso il Canada, Cristina muore dando alla luce Rita (Jessica Par\u00e9), la sorellina di Vittorio. Con la morte della madre, Vittorio diventa l'angelo custode della sorella neonata. I due bambini arrivano a casa del pap\u00e0 di Vittorio, Mario, il quale mal sopporta la bambina, continuo ricordo del tradimento della moglie. Quando Rita comincia a frequentare la scuola elementare, fa amicizia con Elena Amherst (Stephanie Anne Mills), che viene da una famiglia protestante della media borghesia e trascorre molto tempo a casa sua. A questo punto, per Vittorio, l'unico conforto \u00e8 la Zia Teresa, giunta dall'Italia per mandare avanti la casa. Quando Rita compie otto anni, le tensioni famigliari raggiungono il culmine il giorno in cui Mario uccide il cane della bambina perch\u00e9 ha fatto razzie nel pollaio. Rita decide di andare a vivere con gli Amherst che alla fine la adotteranno. Con il passare del tempo Vittorio perde ogni contatto con la sorella e si rende conto che non potr\u00e0 mai entrare a far parte del suo nuovo mondo. Come \u00e8 gi\u00e0 successo con sua madre, neanche Rita viene pi\u00f9 nominata in casa Innocente. Vittorio si allontana sempre di pi\u00f9 da suo padre e fugge all'estremo nord del Paese. La sua isolata esistenza viene sconvolta quando \u00e8 costretto a tornare a casa una volta appresa la notizia del suicidio di suo padre. Al funerale, rivede la sorella Rita, ormai diventata una splendida e sensuale diciottenne, con lo stesso temperamento libero e ribelle dell'adorata madre Cristina.\nI due fratelli si riavvicinano, ma Rita, in cerca delle sue radici, convince Teresa a farle conoscere Matthew Bok (Kris Kristofferson), il suo padre naturale. Per Vittorio \u00e8 l'ennesimo tradimento ed abbandono. Furioso e in cerca di vendetta segue Rita a Valle di Sole, dove lei \u00e8 tornata con il padre ritrovato in cerca del suo passato. Qui Vittorio \u00e8 intenzionato a uccidere Bok, l'uomo che vede come responsabile della morte della madre e della fuga della sorella. Ma all'ultimo minuto Teresa lo dissuader\u00e0 dal terribile proposito, rivelandogli il segreto che lo incatenava a un tormentato passato e rendendolo finalmente libero di vivere la sua vita di uomo adulto e consapevole, affrancato dai vecchi fantasmi.\nColonna sonora.\nLe musiche originali sono state composte, arrangiate ed orchestrate da Armando Trovajoli."}
{"id": "2858514", "revid": "599013", "url": "https://it.wikipedia.org/wiki?curid=2858514", "title": "Chotovice", "text": ""}
{"id": "2858517", "revid": "15756", "url": "https://it.wikipedia.org/wiki?curid=2858517", "title": "Regolamentazione della nanotecnologia", "text": "A causa della polemica in corso sulle implicazioni che comporta la nanotecnologia, vi \u00e8 un significativo dibattito riguardante la questione se i prodotti nanotecnologici meritino una speciale regolamentazione governativa. Questo dibattito \u00e8 legato alle circostanze in cui sia necessario e opportuno valutare le nuove sostanze, prima della loro immissione sul mercato, nella comunit\u00e0 e nell'ambiente.\nLa denominazione di nanotecnologia viene utilizzata per un numero crescente di prodotti commercialmente disponibili - dai calzini e pantaloni alle racchette da tennis e panni per le pulizie. L'emergere di tali nanotecnologie e delle industrie ad esse correlate, hanno innescato richieste di una maggiore partecipazione della comunit\u00e0 ed efficaci disposizioni di regolamentazione. Tuttavia, queste richieste non sono attualmente pervenute ad una regolamentazione globale tale da sovrintendere alla ricerca e all'applicazione commerciale delle nanotecnologie, o a qualsiasi etichettatura globale per i prodotti che contengono nanoparticelle o derivati da nano-processi.\nNegli Stati Uniti, gli enti normativi quali l'Agenzia per la Protezione dell'ambiente (EPA, \"Environmental Protection Agency\") e la Food and Drug Administration o la \"Direzione per la Protezione e Tutela dei Consumatori\" della Commissione Europea hanno iniziato a prendere in considerazione i potenziali rischi causati dalle nanoparticelle. Finora, n\u00e9 le nanoparticelle ingegnerizzate, n\u00e9 i prodotti e i materiali che li contengono sono stati soggetti ad alcuna speciale regolamentazione in materia di produzione, manipolazione o etichettatura.\nSicurezza, gestione dei rischi per la salute umana e l'ambiente.\nGli studi riguardanti l'impatto sulla salute provocato dalle particelle disperse nell'aria servono anche come strumento per valutare i potenziali rischi causati dalle nanoparticelle allo stato libero. Tali studi hanno dimostrato che in genere pi\u00f9 piccole sono, pi\u00f9 le particelle diventano tossiche. Ci\u00f2 \u00e8 dovuto in parte al fatto che, data la stessa massa per unit\u00e0 volume, la dose, in termini di numero di particelle, aumenta al diminuire della loro dimensione.\nIn base ai dati disponibili, si \u00e8 ipotizzato che le metodologie di valutazione sui rischi attuali non siano adatti per i rischi associati alle nanoparticelle; in particolare, i metodi tossicologici ed eco-tossicologici esistenti non sono all'altezza del compito; la valutazione di esposizione (dose) necessita di essere espressa come quantit\u00e0 di nanoparticelle e/o area di superficie, piuttosto che semplicemente di massa; le attrezzature per l'abituale rilevamento e misurazione delle nanoparticelle disperse in aria, acqua o suolo, resta inadeguata; e molto poco si sa in merito alle risposte fisiologiche alle nanoparticelle.\nGli organi di regolamentazione negli Stati Uniti cos\u00ec come nell'UE hanno concluso che le nanoparticelle potenzialmente formano la possibilit\u00e0 di un rischio del tutto nuovo e che \u00e8 necessario effettuarne un'analisi approfondita. La sfida per gli enti regolamentatori \u00e8 se una matrice possa essere sviluppata, in modo da individuare nanoparticelle e nanoformulazioni pi\u00f9 complesse che possano verosimilmente avere particolari propriet\u00e0 tossicologiche o se sia pi\u00f9 ragionevole, per ogni particella o formulazione, testarle separatamente.\nIl Consiglio Internazionale per la Nanotecnologia (ICON, \"International Council on Nanotechnology\") mantiene un database e rivista virtuale di pubblicazioni scientifiche su ambiente, salute e ricerca sulla sicurezza delle nanoparticelle. Il database possiede attualmente oltre 2000 voci indicizzate in base al tipo di particella, tracciati di esposizione e altri criteri. Il Progetto per le Nanotecnologie Emergenti (PEN, \"Project on Emerging Nanotechnologies\") annovera attualmente 807 prodotti per i quali i fabbricanti volontariamente attestano di aver fatto uso di nanotecnologie. Nessuna etichettatura \u00e8 richiesta dalla FDA in modo che il numero potrebbe essere notevolmente pi\u00f9 alto. Secondo il direttore David Rejeski del Progetto Nanotecnologie Emergenti (PEN)\nLa Scheda Dati di Sicurezza (MSDS, \"Material Safety Data Sheet\") che deve essere rilasciata per determinati materiali spesso non distingue le dimensioni tra scala massiva e scala nanometrica del materiale in questione e anche quando le compila, queste schede di sicurezza restano soltanto consultive.\nGoverno democratico.\nMolti sostengono che il governo ha la responsabilit\u00e0 di fornire l'opportunit\u00e0 al pubblico di essere coinvolto nello sviluppo di nuove forme di scienza e tecnologia. L'impegno della comunit\u00e0 pu\u00f2 essere conseguito attraverso vari mezzi o meccanismi: identificare approcci tradizionali, come i referendum, i documenti di consultazione, e i comitati consultivi che includono membri della comunit\u00e0 e altre parti interessate. Altri approcci convenzionali includono \"meeting\" pubblici e un dialogo stretto con le parti interessate. Pi\u00f9 processi di contatto contemporaneo, impiegati per includere i membri della comunit\u00e0 nelle decisioni riguardanti le nanotecnologie che comprendono giurie composte di cittadini e conferenze di consenso. Leach e Scoones sostengono che, dal momento che \u201cla maggior parte dei dibattiti su opzioni scientifiche e tecnologiche comportano incertezze, e spesso ignoranza, il dibattito pubblico riguardo ai regimi di regolamentazione \u00e8 indispensabile\u201d\nSi \u00e8 sostenuto che la limitata etichettatura e regolamentazione della nanotecnologia possono aggravare il potenziale umano, la salute ambientale e la sicurezza, e che lo sviluppo di una regolamentazione comprensiva delle nanotecnologie sar\u00e0 vitale per assicurare che i rischi potenziali associati alla ricerca e all'applicazione commerciale delle nanotecnologie non oscurino i suoi benefici potenziali. Il regolamento pu\u00f2 anche essere richiesto per andare incontro alle aspettative della comunit\u00e0 riguardo allo sviluppo responsabile della nanotecnologia, assicurando inoltre che gli interessi pubblici siano inclusi nel dare forma al suo sviluppo.\nL'educazione della comunit\u00e0, l'impegno e la consultazione tendono a verificarsi \"a valle\", una volta che vi sia almeno un livello moderato di consapevolezza, spesso durante il processo di divulgazione e di adeguamento delle tecnologie. L'impegno \"a monte\", al contrario, si verifica molto prima nel ciclo di innovazione e comporta: \" dialogo e dibattito su opzioni e percorsi della tecnologia futura, portando gli approcci spesso condotti da esperti, esploranti l'orizzonte, alla previsione tecnologica e ad uno scenario che progetta di coinvolgere un pi\u00f9 ampio campo di prospettive e di \"input\"\".\nDaniel Sarewitz, direttore del \"Consortium on Science, Policy and Outcomes\", all'Arizona State University, sostiene che \"dal momento in cui i nuovi dispositivi raggiungono la fase di commercializzazione e di regolamentazione, di solito \u00e8 troppo tardi per modificarli onde correggerne i problemi\".\nLa posizione per cui ricerca e sviluppo e l'utilizzo della nanotecnologia dovrebbero essere soggetti al controllo da parte del settore pubblico viene talvolta indicata come nanosocialismo.\nNovit\u00e0.\nLa questione se la nanotecnologia rappresenta qualcosa di 'nuovo' deve trovare una risposta in modo tale da decidere come le nanotecnologie migliori dovrebbero essere regolamentate. La Royal Society raccomanda che il governo britannico valuti le sostanze chimiche sotto forma di nanoparticelle o nanotubi come sostanze nuove. In seguito a ci\u00f2, nel 2007, una coalizione di oltre quaranta gruppi ha chiesto che i nanomateriali vengano classificati come sostanze nuove, e regolamentati in quanto tali.\nNonostante queste raccomandazioni, i prodotti chimici contenenti nanoparticelle, precedentemente sottoposti a valutazione e regolamentazione, possono esserne esentati, a prescindere dai diversi rischi e impatti potenziali. Al contrario, i nanomateriali sono spesso riconosciuti come 'nuovi' dal punto di vista dei diritti di propriet\u00e0 intellettuale (DPI), e come tali sono commercialmente protetti tramite leggi sui brevetti. A questo punto sorge una contraddizione; i nanomateriali, in base ai diritti di propriet\u00e0 intellettuale, vengono definiti giuridicamente 'nuovi', ma non riconosciuti come tali dal punto di vista della salute e della sicurezza. \nNuovo quadro normativo o adattare quello esistente?\nVi \u00e8 un significativo dibattito in merito a su chi ricade la responsabilit\u00e0 per la regolamentazione della nanotecnologia. Mentre alcune specifiche agenzie di regolamentazione che non riguardano la nanotecnologia attualmente coprono (in varia misura) alcuni prodotti e processi - \"incatenando\" le nanotecnologie alle normative vigenti - permangono evidenti disparit\u00e0 tra questi regimi. Ci\u00f2 consente ad alcune applicazioni nanotecnologiche letteralmente di \"scivolare attraverso le fessure\" senza copertura di alcuna normativa. Un esempio di ci\u00f2 si \u00e8 verificato negli Stati Uniti e coinvolge le nanoparticelle di biossido di titanio (TiO2), utilizzato come protezione solare e, allo stesso tempo, per creare un aspetto cosmetico pi\u00f9 chiaro. In questo caso, la statunitense Food and Drug Administration (FDA) ha esaminato gli effetti immediati sulla salute dei consumatori, causati dall'esposizione alle nanoparticelle di biossido di titanio (TiO2). Tuttavia, non ne ha esaminato l'impatto sugli ecosistemi acquatici, quando la protezione solare viene a consumarsi (disperdendosi nell'ambiente), n\u00e9 lo ha fatto l'EPA o altra agenzia. Allo stesso modo l'equivalente australiana della FDA, la \"Therapeutic Goods Administration\" (TGA) ha approvato l'uso di nanoparticelle per le creme solari (senza obbligo di etichettare le confezioni), dopo un approfondito esame della letteratura, in base al fatto che, sebbene le nanoparticelle di TiO2 e di ossido di zinco (ZnO) nelle creme solari avessero prodotto radicali liberi e \"in vitro\" danni ossidativi al DNA, \u00e8 improbabile che tali particelle potessero attraversare le cellule esterne morte dello strato corneo della pelle umana. Alcuni studiosi hanno dichiarato che questo accertamento non sembrava applicare il principio di precauzione in relazione all'uso prolungato su bambini con la pelle tagliata, gli anziani con la pelle sottile, le persone con la pelle malata o su pieghe da flessione. Sulla decisione della TGA sono stati sollevati dubbi con la pubblicazione di un documento da cui risultava che la forma non rivestita di anatasio del TiO2, utilizzato in alcune creme solari australiane, abbia causato una reazione fotocatalitica che degradava la superficie dei tetti in acciaio preverniciato appena installati in luoghi dove erano venuti a contatto con le mani degli operai \"rivestite\" dalla protezione solare. \u00c8 probabile che tali lacune nel regolamento possano persistere insieme allo sviluppo e alla commercializzazione di sempre pi\u00f9 complesse nanotecnologie di seconda e terza generazione.\nLe nanomedicine stanno appena iniziando ad entrare nel processo di regolamentazione che riguarda i farmaci, ma nel giro di alcuni decenni potrebbero diventare il gruppo dominante all'interno della classe di prodotti farmaceutici innovativi; il parere attuale di coloro che regolamentano l'efficacia del costo e della sicurezza del governo sembra essere quello secondo cui tali prodotti nanotecnologici danno luogo a pochi problemi o a nessuno. Alcuni studiosi (come Thomas Alured Faunce) stanno iniziando a contestare tale proposizione, suggerendo che le nanomedicine possono creare singolari o intense sfide politiche ai sistemi di governo per quanto concerne l'efficacia del costo e la normativa sulla sicurezza. Ci sono anche aspetti significativi del bene pubblico in merito alla regolamentazione delle nanotecnologie, con particolare riguardo nel garantire che il coinvolgimento dell'industria nel fissare gli standard non diventi un mezzo per ridurre la concorrenza e che la politica riguardante la nanotecnologia e la sua regolamentazione non incoraggi nuovi modelli di scoperta e sviluppo di farmaci sicuri in maniera pi\u00f9 sistematica mirati al \"carico complessivo di malattia\"\nL'auto-vigilanza (\"Self-policing\") di wiki stabilisce che i tentativi di auto-regolamentazione possono ben fallire, a causa dell'intrinseco conflitto di interesse nel chiedere a qualsiasi organizzazione di controllare se stessa. Se il pubblico viene a conoscenza di questo fallimento, il compito di vigilare viene spesso affidato a un'organizzazione indipendente esterna, a volte con misure fortemente punitive adottate contro l'organizzazione. La Food and Drug Administration fa notare che essa disciplina unicamente sulla base delle dichiarazioni volontarie fatte dal fabbricante del prodotto. Se nessuna dichiarazione viene fatta da un produttore, allora la FDA pu\u00f2 non essere a conoscenza delle nanotecnologie che sono state impiegate.\nTuttora le regolamentazioni in tutto il mondo ancora non riescono a distinguere tra i materiali nella loro forma nanoscala e forma \"massiva\". Ci\u00f2 significa che i nanomateriali rimangono effettivamente non regolamentati; per i nanomateriali non c'\u00e8 alcun obbligo normativo di fornire nuovi test riguardanti la salute e la sicurezza o la valutazione di impatto ambientale prima di essere utilizzati in prodotti commerciali, dato che tali materiali sono gi\u00e0 stati approvati nella loro forma massiva. I rischi per la salute dovuti ai nanomateriali sono di particolare preoccupazione per i lavoratori che di routine possono trovarsi esposti sul posto di lavoro a livelli pi\u00f9 alti rispetto ad altre persone.\nLegge internazionale.\nNon esiste una regolamentazione internazionale in riferimento ai nanoprodotti o alle loro nanotecnologie che ne stanno alla base. Per la nanotecnologia non vi sono n\u00e9 definizioni o terminologie concordate a livello internazionale, n\u00e9 tantomeno protocolli per quanto concerne gli esami tossicologici delle nanoparticelle, e nemmeno esistono protocolli standardizzati per valutare il loro impatto ambientale.\nDal momento che i prodotti fabbricati utilizzando le nanotecnologie entreranno probabilmente nel commercio internazionale, si sostiene che sar\u00e0 necessario armonizzare gli standard nanotecnologici oltre i confini nazionali. Vi \u00e8 la preoccupazione che alcuni paesi, in massima parte i paesi in via di sviluppo, saranno esclusi dai negoziati per gli standard internazionali. L'Istituto per gli Standard di Alimentazione e Agricoltura (\"Institute for Food and Agricultural Standards\") afferma che \u201ci paesi in via di sviluppo dovrebbero avere voce in capitolo nello sviluppo di normative internazionali riguardanti le nanotecnologie, anche se ad essi manca la capacit\u00e0 di farle rispettare\u201d.\nNel 2004, nei laboratori australiani, sono state sollevate preoccupazioni riguardo al controllo monopolistico e proprietario delle nuove nanotecnologie.\nArgomenti contro la regolamentazione.\nL'ampio utilizzo del termine nanotecnologia negli ultimi anni ha creato l'equivoco secondo il quale i quadri normativi vengono improvvisamente ad essere coinvolti in sfide del tutto nuove e difficili da trattare. Molti sistemi di regolamentazione in giro per il mondo gi\u00e0 valutano nuove sostanze o prodotti per la sicurezza caso per caso, prima di essere autorizzati sul mercato. Con questi sistemi di regolamentazione si veniva a valutare la sicurezza della disposizioni molecolari su scala nanometrica per molti anni e molte sostanze che comprendono le particelle su scala nanometrica sono state in uso per decenni, ad esempio, il nero di carbonio, biossido di titanio, ossido di zinco, bentonite, silicato d'alluminio, ossidi di ferro, biossido di silicio, terra diatomacea, caolino, talco, Montmorillonite, ossido di magnesio, solfato di rame.\nQuesti quadri esistenti di approvazione utilizzano quasi universalmente le migliori conoscenze scientifiche disponibili per valutare la sicurezza evitando cos\u00ec di approvare sostanze o prodotti con un inaccettabile profilo rischio/beneficio. La chiave per regolamentare ogni sostanza \u00e8 quella di caratterizzare correttamente sia le propriet\u00e0 fisiche che quelle chimiche, garantendo cos\u00ec le specifiche tecniche che sono alla base di ogni limite di regolamentazione della singola sostanza. La caratterizzazione esatta espressa nelle esaustive specifiche tecniche \u00e8 anche essenziale per collegare gli studi scientifici che dimostrano la sicurezza della sostanza a qualsiasi approvazione regolamentare. Tradizionalmente le specifiche tecniche non comprendono adeguate informazioni circa le caratteristiche delle particelle, tuttavia questo semplice passo garantir\u00e0 che la maggior parte dei processi di regolamentazione stabiliti siano in grado di effettuare valutazioni di sicurezza sull'esatta entit\u00e0 chimico-fisica. Le definizioni intorno ai termini generali come 'nanotecnologia' o 'nanoparticella' possono aiutare a rendere chiaro il dialogo in vari settori, contribuendo a istituire o applicare autorizzazioni regolamentari. Creare nuove classi di regolamentazione basate inizialmente sulla dimensione fisica delle particelle che costituiscono la sostanza, non \u00e8 il modo di operare della maggior parte dei sistemi di regolamentazione che, cos\u00ec facendo, non estenderebbero la portata della maggior parte degli attuali quadri normativi o il rigore delle valutazioni di sicurezza. Le caratteristiche delle particelle dovrebbero in realt\u00e0 essere considerate in base a valutazioni di sicurezza ed essere impostate esaurientemente nelle specifiche della normativa. Un argomento importante contro la speciale regolamentazione della nanotecnologia \u00e8 che le applicazioni progettate con il maggiore impatto sono molto lontane nel futuro, e non \u00e8 chiaro come regolarne le tecnologie la cui fattibilit\u00e0 \u00e8 speculativa, a questo punto. Nel frattempo, si \u00e8 sostenuto che le applicazioni immediate dei nanomateriali costituiscono delle sfide non molto diverse da quelle causate dall'introduzione di un qualsiasi altro materiale nuovo, e possono essere trattate per mezzo di piccoli aggiustamenti agli attuali piani di regolamentazione piuttosto che spazzare via la regolamentazione di interi settori scientifici. \nUn approccio veramente precauzionale alla regolamentazione potrebbe impedire gravemente lo sviluppo nel campo delle nanotecnologie, se si richiedessero studi di sicurezza per ciascuna di esse e per ogni applicazione nel campo delle nanoscienze. Mentre le conseguenze di questi studi possono costituire la base per le regolamentazioni governative e internazionali, un approccio pi\u00f9 ragionevole potrebbe essere lo sviluppo di una matrice di rischio che identifica i probabili colpevoli.\nRisposta dai governi.\nRegno Unito.\nNella sua relazione originaria del 2004, \"Nanoscienze e nanotecnologie: opportunit\u00e0 e incertezze\", la Royal Society del Regno Unito ha concluso che:\nSi raccomanda, comunque, che i nanomateriali siano regolamentati come sostanze chimiche nuove, che i laboratori di ricerca e le fabbriche trattino i nanomateriali \"come fossero pericolosi\", che il loro rilascio nell'ambiente venga per quanto possibile evitato e che i prodotti contenenti nanomateriali restino soggetti ai nuovi requisiti basati su test di sicurezza prima del loro rilascio commerciale.\nLa relazione del 2004 della \"Royal Society\" e \"Royal Academy of Engineers\" ha osservato che le attuali regolamentazioni del Regno Unito non richiedono ulteriori test quando le sostanze esistenti vengono prodotte in forma di nanoparticolato. La \"Royal Society\" ha raccomandato che queste normative vengano modificate in modo che \u201cle sostanze chimiche prodotte in forma di nanoparticelle e nanotubi debbano essere trattate come sostanze chimiche nuove sotto tali quadri normativi\u201d (p.xi). Ha inoltre raccomandato che la regolamentazione esistente debba essere modificata in via precauzionale, perch\u00e9 c'\u00e8 d'aspettarsi che \u201cla tossicit\u00e0 delle sostanze chimiche sotto forma di nanoparticelle libere e nanotubi non pu\u00f2 essere prevista per mezzo della tossicit\u00e0 che avrebbero le particelle se fossero in una forma pi\u00f9 grande e ... in alcuni casi, esse saranno pi\u00f9 tossiche della stessa sostanza in una forma pi\u00f9 ampia\u201d.\nLa prima relazione della Better Regulation Commission ha raccomandato al governo britannico di:\nQueste raccomandazioni sono state accettate in linea di principio da parte del governo del Regno Unito. Rilevando che non vi era \u201cnessun punto centrale ovvio per un dibattito pubblico informato del tipo suggerito dalla Task Force\u201d, la risposta del governo del Regno Unito fu di accettare le raccomandazioni.\nLa relazione della Royal Society del 2004 ha individuato due questioni di governamento distinte:\nStati Uniti.\nPiuttosto che adottare un nuovo quadro normativo nano-specifico, la Food and Drug Administration (FDA) degli Stati Uniti, convoca un gruppo d'interesse ogni trimestre, con i rappresentanti dei centri della FDA che hanno la responsabilit\u00e0 per la valutazione e la regolamentazione di sostanze e prodotti diversi. Questo gruppo di interesse assicura il coordinamento e la comunicazione. Un documento della FDA risalente al settembre del 2009 ha chiesto l'individuazione delle fonti dei nanomateriali, come si muovono nell'ambiente, i problemi che potrebbero causare a persone, animali e piante, e come questi problemi potrebbero essere evitati o mitigati.\nL'amministrazione Bush nel 2007 decise che non fossero richieste norme speciali o etichettatura per le nanoparticelle. Questa decisione inspiegabile ha provocato molta familiarit\u00e0 con il problema, evidenziando il segno dell'influenza delle aziende sugli individui, \"Il consumatore sta diventando la cavia\", afferma George Kimbrell del Centro Internazionale per la Valutazione delle scelte tecnologiche (\"International Center for Technology Assessment\"). \"I consumatori non sono consapevoli di ci\u00f2 che \u00e8 sul mercato. Essi non sono consapevoli del fatto che vengono venduti a loro una notevole quantit\u00e0 di prodotti di consumo, dove non c'\u00e8 etichettatura, dove non c'\u00e8 modo di fornire loro informazioni\", dice Elizabeth Nielsen, una consulente per il Consiglio dei Consumatori del Canada (CCC, \"Consumers Council of Canada\") e autore di un rapporto pubblicato il 1\u00ba aprile... La pi\u00f9 grande preoccupazione \u00e8 che i consumatori non siano consapevoli di acquistare prodotti che contengono nanoparticelle. \"I consumatori devono essere informati per farsi una propria opinione sui rischi legati all'uso di questi prodotti' \", afferma Troy Benn dell\"'Arizona State University\" che, insieme a Paul Westerhoff, ha studiato con risultati molto vari la stabilit\u00e0 delle nanoparticelle d'argento nelle calze..\nBerkeley (California) \u00e8 attualmente l'unica citt\u00e0 degli Stati Uniti in grado di regolamentare la nanotecnologia. Cambridge (Massachusetts), nel 2008, considerava di emanare una normativa simile ma, nella sua relazione finale, la commissione istituita per studiare la questione di Cambridge si schier\u00f2 contro la regolamentazione, ha raccomandando invece altre misure per facilitare la raccolta di informazioni sui potenziali effetti dei nanomateriali.\nIl 10 dicembre del 2008 la \"National Research Council\" degli Stati Uniti pubblicato un rapporto che chiede una regolamentazione maggiore nel campo delle nanotecnologie.\nCalifornia.\nNell'ottobre del 2008, il Dipartimento per il Controllo di Sostanze Tossiche (DTSC, \"Department of Toxic Substances Control\"), della \"California Environmental Protection Agency\" ha annunciato la sua intenzione di richiedere informazioni riguardo alla metodica dei test, il destino e la dispersione nell'ambiente, e altre informazioni rilevanti da parte dei produttori di nanotubi di carbonio. La DTSC sta esercitando la sua autorit\u00e0 in base al Codice di Sicurezza e Salute Californiano (\"California Health and Safety Code\"), Capitolo 699, sezioni 57018-57020. Queste sezioni vennero aggiunte a seguito dell'adozione da parte dell'Assembly Bill AB 289 (2006), destinate a fornire informazioni sul destino e il trasporto, rilevamento e analisi, e altre informazioni su sostanze chimiche pi\u00f9 disponibili. La legge impone la responsabilit\u00e0 di fornire queste informazioni al Dipartimento a coloro che fabbricano o importano sostanze chimiche.\nIl 22 gennaio del 2009, una lettera formale di richiesta di informazioni venne spedita a fabbricanti che producono o importano i nanotubi di carbonio in California, o che possono esportarli all'interno dello Stato. Questa lettera costituisce la prima formale attuazione delle autorit\u00e0 come stabilito nella normativa dell'AB 289 ed \u00e8 diretta ai produttori di nanotubi di carbonio, sia dell'industria che del mondo accademico dello Stato, e per i produttori al di fuori della California che esportano nanotubi di carbonio in California. Questa richiesta di informazioni deve essere evasa dai produttori entro un anno. La DTSC \u00e8 in attesa del prossimo 22 gennaio 2010, termine di scadenza per fornire i dati.\nLa \"California Nano Industry Network\" e la DTSC hanno ospitato un simposio per l'intera giornata del 16 novembre 2009 a Sacramento (California). Questo convegno ha fornito l'occasione per poter ascoltare esperti del settore nanotecnologico e discutere del futuro delle considerazioni della regolamentazione in California.\nLa DTSC sta estendendo la Richiesta di Informazioni per le Sostanze Chimiche Specifiche (\"Specific Chemical Information Call-in\") agli elementi degli ossidi nanometallici.\nUnione Europea.\nL'Unione Europea ha istituito un gruppo per studiare le implicazioni che comportano le nanotecnologie, denominato \"Comitato scientifico per i rischi sanitari emergenti recentemente identificati\" (SCENIHR, \"Scientific Committee on Emerging and Newly Identified Health Risks\").\nDi conseguenza, i produttori e importatori di prodotti di carbonio (inclusi i nanotubi di carbonio) dovranno presentare i dati relativi alla sicurezza e alla salute, onde conformarsi a quanto stabilito dal regolamento europeo REACH.\nRisposta da parte di gruppi fautori.\nNel gennaio 2008, una coalizione di oltre 40 gruppi della societ\u00e0 civile ha approvato una dichiarazione di principi che rivendicano misure precauzionali per la nanotecnologia. La coalizione ha chiesto una decisa e totale sorveglianza della nuova tecnologia e dei suoi prodotti per mezzo della relazione \"Principi per la Tutela di Nanotecnologie e Nanomateriali\" (\"Principles for the Oversight of Nanotechnologies and Nanomaterials\") del Centro Internazionale per la Valutazione della Tecnologia (\"Center for Technology Assessment\"), la quale stabilsce che:\nIl gruppo ha sollecitato un'azione basata su otto principi. Essi sono:\nAlcune ONG, tra cui l'associazione \"Friends of the Earth\" in Australia, richiedono la formazione di un quadro normativo specifico separato per la regolamentazione della nanotecnologia. La \"Friends of the Earth\" propone l'istituzione di un'Agenzia di Coordinamento per la Regolamentazione delle Nanotecnologie (\"Nanotechnology Regulatory Coordination Agency\"), supervisionata dal Comitato per la Valutazione e Previsione della Tecnologia (\"Foresight and Technology Assessment Board\"). Il vantaggio di questo accordo \u00e8 che si viene a garantire un ente centralizzato di esperti in grado di fornire un controllo su tutta la gamma dei prodotti e settori nanotecnologici. Si sostiene anche che un approccio prescrittivo centralizzato ne semplificherebbe il contesto normativo, sostenendo in tal modo l'innovazione del settore. Una Regolamentazione Nanotecnologica Nazionale potrebbe coordinare i regolamenti esistenti relativi alle nanotecnologie (compresa la propriet\u00e0 intellettuale, le libert\u00e0 civili, la sicurezza dei prodotti, salute e sicurezza occupazionale, la protezione dell'ambiente e il diritto internazionale). I meccanismi di regolamentazione potrebbero variare da \"una normativa dura a una estrema attraverso un sistema di concessioni di licenze e codici per pratiche di auto-regolamentazione 'soft' e negoziazione, al fine di influenzare il comportamento\". L'istituzione di organismi per la regolamentazione nanotecnologica nazionale possono anche contribuire a stabilire quadri normativi a livello mondiale.\nAll'inizio del 2008, il pi\u00f9 grande certificatore biologico del Regno Unito, la \"Soil Association\", ha annunciato che i suoi standard biologici escluderebbero le nanotecnologie, riconoscendo i rischi riguardanti la sicurezza associati alla salute umana e ambientale. \u00c8 probabile che anche gli altri certificatori biologici ne seguiranno l'esempio. La Soil Association \u00e8 stata anche la prima a dichiarare standard biologici liberi dall'ingegneria genetica.\nAspetti tecnici.\nDimensione.\nPer una regolamentazione delle nanotecnologie sar\u00e0 necessaria una definizione delle dimensioni, in base alla quale possono essere riconosciute le particelle e i processi che operano su scala nanometrica. Le dimensioni che definiscono le caratteristiche delle nanotecnologie sono oggetto di un significativo dibattito che spazia fino ad includervi particelle e materiali su scala di almeno 100-300 nanometri (nm). I membri dell'associazione \"Friends of the Earth Australia\" consigliano di definire le nanoparticelle di dimensioni fino a 300 nanometri. Essi sostengono inoltre che \"le particelle fino a poche centinaia di nanometri di grandezza condividono molti dei nuovi comportamenti biologici delle nanoparticelle, compresi gli inaspettati rischi di tossicit\u00e0\" e che \"i nanomateriali di circa 300 nm possono essere assorbiti dalle singole cellule \". La britannica \"Soil Association\" definisce la nanotecnologia includendovi le nanoparticelle prodotte la cui dimensione media \u00e8 di 200\u00a0nm o inferiore. La \"National Nanotechnology Initiative\" statunitense definisce la nanotecnologia come \u201cla comprensione e il controllo della materia di dimensioni che vanno da circa 1 a 100 nm\u201d.\nLimiti di massa.\nI quadri normativi per i prodotti chimici tendono ad essere innescati dai limiti di massa. Questo \u00e8 certamente il caso per la gestione dei prodotti chimici tossici in Australia per mezzo dell'Inventario Nazionale degli Inquinanti (\"National Pollutant Inventory\"). Tuttavia, nel caso delle applicazioni nanotecnologiche, \u00e8 improbabile che nanoparticelle superino tali limiti (t/kg) a causa delle loro dimensioni e peso. In quanto tali, gli studiosi della \"Woodrow Wilson International Centre for Scholars\" mettono in discussione l'utilit\u00e0 di regolamentare le nanotecnologie soltanto in base alle loro dimensioni/peso. Essi sostengono, per esempio, che la tossicit\u00e0 delle nano-particelle sia pi\u00f9 relazionata all'area di superficie che al peso, e che la regolamentazione emergente dovrebbe tener conto anche di tali fattori."}
{"id": "2858519", "revid": "307923", "url": "https://it.wikipedia.org/wiki?curid=2858519", "title": "Chot\u011b\u0161ov", "text": ""}
{"id": "2858520", "revid": "287204", "url": "https://it.wikipedia.org/wiki?curid=2858520", "title": "Chotec", "text": ""}
{"id": "2858522", "revid": "287204", "url": "https://it.wikipedia.org/wiki?curid=2858522", "title": "Chotesov", "text": ""}
{"id": "2858529", "revid": "729019", "url": "https://it.wikipedia.org/wiki?curid=2858529", "title": "Campionati europei di ciclismo su strada 2002", "text": "I Campionati europei di ciclismo su strada 2002 si disputarono a Bergamo, in Italia, tra il 2 e il 4 agosto 2002. Le cronometro si corsero a Grassobbio."}
{"id": "2858530", "revid": "599013", "url": "https://it.wikipedia.org/wiki?curid=2858530", "title": "Shawnta Rogers", "text": "In campo ricopriva il ruolo di playmaker, considerata anche la sua altezza di soli 163 cm.\nCarriera.\nEccezion fatta per il primo anno (in cui gioc\u00f2 in patria nella lega IBL), la sua carriera da professionista si sviluppa interamente nel continente europeo.\nVive in Francia la prima esperienza da cestista fuori dai confini nazionali, giocando con il Le Mans Sarthe Basket dal 2000 al 2003. In tutte e tre le stagioni scende in campo nella massima serie transalpina chiudendo con medie superiori ai 15 punti di media a partita, ricevendo la chiamata per gli All-Star Game francesi 2001 e 2002. Con la sua squadra \u00e8 inoltre impiegato nelle coppe europee, rispettivamente in Coppa Kora\u0107 e in Coppa Saporta. Nel 2003 si trasferisce all'ASVEL Villeurbanne, formazione impegnata anche in Eurolega, ma \u00e8 costretto a saltare parte della stagione a causa di una pubalgia.\nRogers approda per la prima volta in Italia nell'estate del 2004, quando firma un contratto annuale con la Pallacanestro Cant\u00f9: qui il suo apporto sfiora i 10 punti a gara, con medie del 41,6% da due punti e del 40,3% da tre oltre a 2,6 assist. Con la sua squadra si piazza 5\u00ba in classifica al termine della regular season, salvo poi uscire subito ai quarti di finale dei play-off scudetto contro Milano.\nPochi mesi pi\u00f9 tardi, nel novembre 2005, il playmakerino di Baltimora torna in Italia accordandosi con Castelletto Ticino, neopromossa compagine al debutto nel campionato di Legadue: i 16 punti a partita di Rogers contribuiscono alla salvezza del club.\nAl termine di un'annata trascorsa in Belgio tra le file del Dexia Mons-Hainaut, il giocatore fa ritorno a Le Mans per disputare tre incontri. Nuovamente Francia nel campionato successivo dove inizia la stagione con la maglia dello Chalon, ma a febbraio passa in Legadue a Montecatini dove non riusc\u00ec ad evitare la retrocessione dei rossoblu in Serie A Dilettanti.\nNel gennaio 2009 Rogers viene ingaggiato dallo Hy\u00e8res-Toulon, mentre nell'estate seguente si lega contrattualmente al Rouen rimanendo cos\u00ec nel massimo campionato francese."}
{"id": "2858535", "revid": "287204", "url": "https://it.wikipedia.org/wiki?curid=2858535", "title": "Folco (cavallo)", "text": "Folco \u00e8 stato uno dei b\u00e0rberi pi\u00f9 vittoriosi nella storia del Palio di Siena, il pi\u00f9 vincente in assoluto nel XX secolo (insieme con Panezio). Nato nel 1926, ha corso 20 volte in Piazza, vincendo otto volte.\n\u00c8 inoltre il cavallo con la carriera pi\u00f9 lunga nella storia del Palio: ha esordito il 2 luglio 1933, ed ha concluso la sua carriera il 2 luglio 1947.\nFolco e il Palio.\nIl maremmano Folco \u00e8 ormai entrato nella leggenda del Palio di Siena, avendone caratterizzato la storia per almeno un decennio, a partire dal 1933. Insieme con il grigio \"Ruello\", dal 1932 al 1945 si \u00e8 diviso ben 13 carriere su 18. Detiene, insieme con Panezio, il record di vittorie nel XX secolo: otto. Meglio di loro solo il baio scuro di Stanislao Pagliai, che tra il 1814 e il 1823 colse nove successi.\nFolco \u00e8 stato l'unico cavallo tornato a correre dopo la guerra, riuscendo a vincere due volte nel 1945: il Palio del 16 agosto e quello straordinario del 20, noto come \"Palio della Pace\".\nFolco \u00e8 stato autore di un \"cappotto\" particolare: oltrech\u00e9 stessa contrada, anche stesso cavallo e stesso fantino. Infatti, insieme con Fernando Leoni detto \"Ganascia\", ha vinto il palio del 2 luglio e del 16 agosto 1933, sotto i colori della Tartuca.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2858541", "revid": "124688832", "url": "https://it.wikipedia.org/wiki?curid=2858541", "title": "Stazione di Porto", "text": "La stazione di Porto \u00e8 stata una stazione ferroviaria situata nel comune di Fiumicino, nei pressi dell'antico Porto di Traiano.\nStoria.\nLa fermata di Porto venne attivata nel 1878 assieme all'intero collegamento per Ponte Galeria.\nNegli anni sessanta del XX secolo le Ferrovie dello Stato progettarono una linea ferroviaria di collegamento con l'aeroporto di Fiumicino, che si sarebbe diramata dalla linea esistente proprio in corrispondenza della fermata di Porto, di cui era prevista la trasformazione in stazione con l'erezione di un nuovo fabbricato viaggiatori.\nLa mancata realizzazione del progetto fece assumere alla struttura il ruolo di stazione al servizio dei passeggeri dell'aeroporto, ma l'utenza rimase scarsa a causa della lontananza della stazione dagli ingressi dello scalo aeroportuale.\nLa stazione, ritrasformata in fermata a partire dal 21 gennaio 1985, fu chiusa al traffico nel maggio 1990 in seguito all'apertura della stazione di Fiumicino Aeroporto, situata all'interno dello scalo aereo."}
{"id": "2858542", "revid": "729019", "url": "https://it.wikipedia.org/wiki?curid=2858542", "title": "Campionati europei di ciclismo su strada 2001", "text": "I Campionati europei di ciclismo su strada 2001 si disputarono ad Apremont, in Francia, tra il 24 e il 26 agosto 2001."}
{"id": "2858543", "revid": "287204", "url": "https://it.wikipedia.org/wiki?curid=2858543", "title": "Monotasking", "text": "In informatica si dice che un programma, un sistema operativo o qualsiasi tipo di software \u00e8 monotask, quando questo \u00e8 in grado di eseguire un solo processo per volta. Non consente l'esecuzione parallela di pi\u00f9 processi tipica dei sistemi multitasking."}
{"id": "2858545", "revid": "287204", "url": "https://it.wikipedia.org/wiki?curid=2858545", "title": "U.S. National Championships 1913", "text": "Gli U.S. National Championships 1913 (conosciuti oggi come US Open) sono stati la 32\u00aa edizione degli U.S. National Championships e quarta prova stagionale dello Slam per il 1913. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Maurice McLoughlin, che si \u00e8 imposto sul connazionale Richard Norris Williams in 4 set col punteggio di 6-4 5-7 6-3 6-1. Il singolare femminile \u00e8 stato vinto dalla statunitense Mary Browne, che ha battuto in finale in 2 set la connazionale Dorothy Green. Nel doppio maschile si sono imposti Maurice McLoughlin e Tom Bundy. Nel doppio femminile hanno trionfato Mary Browne e Louise Riddell Williams. Nel doppio misto la vittoria \u00e8 andata a Mary Browne, in coppia con Bill Tilden.\nSeniors.\nSingolare maschile.\n Maurice McLoughlin ha battuto in finale Richard Norris Williams 6-4 5-7 6-3 6-1\nSingolare femminile.\n Mary Browne ha battuto in finale Dorothy Green 6-2, 7-5\nDoppio maschile.\n Maurice McLoughlin / Tom Bundy hanno battuto in finale John Strachan / Clarence Griffin 6-4, 7-5, 6-1\nDoppio femminile.\n Mary Browne / Louise Riddell Williams hanno battuto in finale Dorothy Green / Edna Wildey 12-10, 2-6, 6-3\nDoppio misto.\n Mary Browne / Bill Tilden hanno battuto in finale Dorothy Green / C.S. Rogers 7-5, 7-5"}
{"id": "2858549", "revid": "486946", "url": "https://it.wikipedia.org/wiki?curid=2858549", "title": "Gallo-italico di Sicilia", "text": ""}
{"id": "2858550", "revid": "247222", "url": "https://it.wikipedia.org/wiki?curid=2858550", "title": "The Good The Bad The Waysted", "text": ""}
{"id": "2858552", "revid": "1078002", "url": "https://it.wikipedia.org/wiki?curid=2858552", "title": "Monoutente", "text": "Si dice di un programma o sistema operativo o qualsiasi tipo di software monoutente, quando questo non \u00e8 in grado o non \u00e8 stato pensato per fornire supporto per la multiutenza ovvero il supporto all'esecuzione di programmi da parte di pi\u00f9 utenti, senza la possibilit\u00e0 che questi possano modificarsi l'un l'altro file o disturbarsi a vicenda nell'utilizzo di una risorsa condivisa, tramite l'uso di speciali identificatori e permessi su file e periferiche."}
{"id": "2858555", "revid": "1354930", "url": "https://it.wikipedia.org/wiki?curid=2858555", "title": "Campionati europei di ciclismo su strada 2000", "text": "I Campionati europei di ciclismo su strada 2001 si disputarono a Kielce, in Polonia, tra il 3 e il 5 agosto 2000."}
{"id": "2858560", "revid": "83531", "url": "https://it.wikipedia.org/wiki?curid=2858560", "title": "Pau Grande", "text": "Pau Grande \u00e8 una localit\u00e0 di oltre 1.000 abitanti, appartenente al VI distretto (Vila Inhomirim) del municipio di Mag\u00e9, Regione Metropolitana di Rio de Janeiro. Nel 1848, le terre che pi\u00f9 tardi formarono l'azienda agricola di Pau Grande erano di propriet\u00e0 di quattro fratelli. Il nome del posto (Palo Grande) \u00e8 dovuto ad un albero situato vicino all'entrata del terreno di uno di questi. La localit\u00e0 \u00e8 conosciuta per essere la terra natale di Garrincha, uno dei migliori calciatori della storia. Il distretto si trova ai piedi della Serra dos \u00d3rg\u00e3os ed ha una cascata che fluisce nella Ba\u00eda da Guanabara. Oggi a Pau Grande sorgono due fabbriche di bibite, facenti capo alla \"Ind\u00fastria de Refrigerantes Pakera\"."}
{"id": "2858568", "revid": "1318658", "url": "https://it.wikipedia.org/wiki?curid=2858568", "title": "Gran Premio motociclistico d'Europa", "text": "Il Gran Premio motociclistico d'Europa \u00e8 una delle prove del motomondiale.\nStoria.\nLa denominazione \"Gran Premio d'Europa\" era stata usata dal 1924 al 1948 per designare la gara che valeva come Campionato Europeo in prova unica.\nIl GP d'Europa ritorn\u00f2 nel 1991, al fine di sostituire il GP di Jugoslavia, annullato a causa della situazione politica del paese balcanico.\nDisputatosi in quella edizione al Jarama nelle vicinanze di Madrid, dalla stagione seguente si corse sul Circuito di Catalogna nelle vicinanze di Barcellona, rimanendoci fino al 1995.\nDalla stagione 1996 la gara prese il nome di Gran Premio di Catalogna.\nI piloti che hanno conseguito i migliori risultati in questo Gran Premio sono lo statunitense Wayne Rainey e gli italiani Max Biaggi e Luca Cadalora, ciascuno con tre successi. Tra le case motociclistiche il maggior numero di successi \u00e8 appannaggio della Honda con 9.\nNella classe 250 le vittorie sono state tutte conseguite da piloti italiani; nella classe 125 invece da registrare le vittorie tutte ad appannaggio della Honda.\nNel 2020, a causa della pandemia di COVID-19 che ha costretto la FIM a rivoluzionare il calendario originariamente programmato, la gara ritorna in calendario come terzultima della stagione con appuntamento fissato per l'8 novembre sul circuito di Valencia."}
{"id": "2858569", "revid": "1728", "url": "https://it.wikipedia.org/wiki?curid=2858569", "title": "Luigi I Grimaldi", "text": ""}
{"id": "2858572", "revid": "287204", "url": "https://it.wikipedia.org/wiki?curid=2858572", "title": "Premier Division 1993-1994 (Irlanda)", "text": "La stagione 1993-1994 \u00e8 stata la settantatreesima edizione della League of Ireland, massimo livello del calcio irlandese.\nClassifica finale.\nLegenda:\nNote:"}
{"id": "2858573", "revid": "709565", "url": "https://it.wikipedia.org/wiki?curid=2858573", "title": "Arrivo dei pellegrini a Colonia", "text": "L'Arrivo dei pellegrini a Colonia \u00e8 un telero (tempera su tela, 279x254 cm) di Vittore Carpaccio, datato settembre 1490 e conservato nelle Gallerie dell'Accademia di Venezia. Si tratta del primo episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia. \nDescrizione.\nLa cristiana Orsola, figlia del re di Bretagna, accett\u00f2 di sposare Ereo, principe pagano d'Inghilterra, a patto che il futuro sposo si convertisse e andasse con lei in pellegrinaggio a Roma. La scena dell\"'Arrivo dei pellegrini a Colonia\" mostra Orsola che torna nella sua citt\u00e0 con papa Ciriaco (una figura leggendaria non realmente esistita), dopo l'attuazione del voto. \nI momenti salienti dell'episodio sono relegati dall'artista ai margini della grande tela. A sinistra si vede infatti l'imbarcazione ammiraglia, scortata da una lunga fila di vascelli del seguito, che ha appena gettato l'ancora e da cui sporgono il papa col triregno e la bionda Orsola, coronata, che stanno parlando con un barcaiolo per accordarsi circa l'approdo. A destra invece si vedono in primo piano quattro armati Unni, assedianti della citt\u00e0, che hanno appena letto il messaggio che li avverte dell'arrivo dei pellegrini cristiani.\nIl resto della scena \u00e8 occupato dalla veduta della citt\u00e0 fortificata, con la lunga fila di torri difensive, e il porto, con un tratto di mare nel quale si intuisce il respiro di un'ampia distesa d'acqua. I vessilli che sventolano sulla torre, bianco-rossi con tre corone d'oro, sono quelli del sultano Maometto II, che regnava, al tempo di Carpaccio, su Asia, Trebisonda e Grecia: tre regni indicati dalle tre corone. Si tratta di un chiaro riferimento alla situazione attuale che vedeva la famiglia Loredan, principale finanziatrice della confraternita, impegnata nelle lotte contro gli Ottomani.\nStile.\nLa scena mostra alcune incertezze nel legante prospettico, non improntato a una resa geometrica e unitaria, come accadeva anche nelle opere di un altro famoso pittore di teleri, Gentile Bellini. \nSi leggono per\u00f2 nel dipinto giovanile gi\u00e0 molte delle qualit\u00e0 che andarono nel tempo a caratterizzare il migliore linguaggio di Carpaccio: il ritmo lento e magicamente sospeso, la magia della luce che indaga con precisione i dettagli, la vitalit\u00e0 del colore, le freschissime vedute di citt\u00e0. L'ambientazione rimanda comunque ai panorami di Venezia, in particolare a un mattino brumoso, magari autunnale. Le torri ricordano infatti quelle dell'antico Arsenale, mentre i riflessi sull'acqua denotano uno studio dal vero condotto con sapiente occhio. \nModerno \u00e8 il taglio dell'opera: alcuni dettagli sono tagliati fuori, come il pennone del vascello e l'albero a destra."}
{"id": "2858589", "revid": "1318658", "url": "https://it.wikipedia.org/wiki?curid=2858589", "title": "Centrale idroelettrica di Torrite", "text": "La centrale idroelettrica di Torrite \u00e8 una centrale idroelettrica a serbatoio di propriet\u00e0 dell'Enel situata nel comune di Castelnuovo Garfagnana in localit\u00e0 Torrite. La potenza installata di circa 70\u00a0MW \u00e8 frazionata su 3 turbine Francis, la producibilit\u00e0 media annua \u00e8 di 120\u00a0GWh. Le turbine sono alimentata da un salto di 270\u00a0m e sfruttano l'acqua del lago di Vagli che ha una capienza massima di 43 milioni di metri cubi."}
{"id": "2858594", "revid": "287204", "url": "https://it.wikipedia.org/wiki?curid=2858594", "title": "Vancouver Canucks 2009-2010", "text": "La stagione 2009-2010 \u00e8 la 39\u00aa che i Vancouver Canucks giocano nella NHL.\nEventi della stagione.\nPre-season.\nLa prima partita della Pre-season contro i New York Islanders si \u00e8 svolta a nella cittadina \"Terrace\", Columbia Britannica per lanciare il torneo \"Kraft Hockeyville\".\nRegular-season.\nDurante la stagione 2009-2010, si sono svolte le Olimpiadi invernali 2010 a Vancouver. Fu prima volta che i giochi olimpici hanno utilizzato uno stadio NHL; per questo i Canucks dovuto giocare 14 partite in 6 settimane tutte in trasferta, il \"Road Trip\" pi\u00f9 lungo nella storia NHL, dal 27 gennaio al 13 marzo 2010 per consentire l'uso dell'arena General Motors Place per il torneo di hockey su ghiaccio olimpico.\nPlay-Off.\nPer la prima volta nella loro storia, nel corso della stagione 2009-2010, i Canucks, dopo la stagione del Lockout. si qualificano ai play off per due stagioni consecutive (Back to Back),\nPre-season.\nI Canucks nella fase dei Training Camps hanno disputato 9 partite con un bilancio complessivo di 7 vittorie e 2 sconfitte.\nPlayoffs.\nStatistiche.\nPortieri.\nP\nGiocatori.\nRoster.\nLegenda: P = Portiere, D = Difensore, A = Attaccante, L = sinistra, R = destra\nScelte al Entry Draft.\nLe scelte fatta dai Canucks durante l'Entry Draft 2009 di Montr\u00e9al.\nLegenda: P = Portiere, D = Difensore, A = Attaccante, Rd = Giro in cui si \u00e8 fatto la scelta, Nr. = Scelta Assoluta"}
{"id": "2858595", "revid": "5016", "url": "https://it.wikipedia.org/wiki?curid=2858595", "title": "Centrale ENEL di Castelnuovo", "text": ""}
{"id": "2858600", "revid": "1388811", "url": "https://it.wikipedia.org/wiki?curid=2858600", "title": "La notte di Icaro", "text": "La notte di Icaro \u00e8 una VHS live di Renato Zero pubblicata nel 1991.\nContiene la registrazione dei concerti \"Natale a Zerolandia\" tenuti dal cantautore romano a Torino dal 6 al 18 gennaio 1981. \nNel 1992 il video \u00e8 stato anche pubblicato su supporto Laser disc.\nNel 2017 \u00e8 stato pubblicato in DVD, nella collana \"Zero Collection\", dal settimanale TV Sorrisi e Canzoni."}
{"id": "2858605", "revid": "729019", "url": "https://it.wikipedia.org/wiki?curid=2858605", "title": "Bartolomeo Marchelli", "text": "Volontario nel corpo di spedizione dei Mille, partecip\u00f2 alle successive campagne di Garibaldi fino alla battaglia di Mentana, congedandosi con il grado di capitano. La sua figura \u00e8 descritta da Giuseppe Bandi, storiografo dei Mille, che, ne \"I Mille. Da Genova a Capua\", narra di come \u00abil famoso giuocatore di biliardo senza stecca divenne un dei Mille di Marsala\u00bb.\nBiografia.\nDa prestigiatore a garibaldino.\nBartolomeo Marchelli nacque a Ovada da Giacomo e Angela Costanzo il 24 agosto 1834. Orfano di padre in tenera et\u00e0, il piccolo Bartolomeo segu\u00ec la madre che decise di trasferirsi a Genova. La vedova Marchelli, dopo molti sacrifici, riusc\u00ec ad avviare una piccola attivit\u00e0 commerciale.\nLo studio invece per il piccolo Bartolomeo non and\u00f2 oltre le prime classi elementari, ma risalt\u00f2 subito in lui una spiccata dote per i giochi di destrezza, tanto da esibirsi, nel giro di pochi anni, sia a Genova sia a Ovada, dove tornava spesso. L'abilit\u00e0 che raggiunse (forse grazie all'insegnamento di qualcuno di cui non \u00e8 per\u00f2 rimasta traccia) fu tale che non sfugg\u00ec all'attenzione di Bartolomeo Bosco, considerato uno dei pi\u00f9 grandi prestigiatori di tutti i tempi, che lo scelse come allievo e lo tenne con s\u00e9 qualche anno, perfezionandolo in quell'arte.\nUn'altra abilit\u00e0 nota del Marchelli era quella di dare spettacolo anche come giocatore di biliardo, ma in un modo del tutto personale e particolare, cio\u00e8 col soffio: grazie a potenti polmoni riusciva a muovere le biglie senza l'uso della stecca. A molti rimase impresso quel modo singolare di giocare e lo rese ben presto altrettanto noto.\nQuesta notoriet\u00e0 probabilmente lo salv\u00f2 dai guai e gli cambi\u00f2 la vita, permettendogli di diventare un garibaldino.\nL'avventura con i Mille.\nNelle sue memorie, Marchelli narra che ricevette una lettera di un suo compagno d'armi, volontario come lui nella guerra di Crimea, che lo avvertiva delle intenzioni di Garibaldi e della imminente partenza per la Sicilia insieme a qualche migliaio di volontari. Deciso a far parte della spedizione si rec\u00f2, insieme al suo concittadino Emilio Buffa, a Genova per avere maggiori ragguagli. Alla sede del comitato gli dissero che per il momento non vi era nulla di nuovo. Passeranno quindici giorni prima che arrivi l'ordine dell'adunata a Quarto (oggi Quarto dei Mille). Come riusc\u00ec il Marchelli a sbarcare in lunario e a permettersi una stanza d'albergo \u00e8 presto detto: grazie alle sue abilit\u00e0 di prestigiatore e di giocatore di biliardo senza stecca.\nGaribaldi era gi\u00e0 arrivato in tutta segretezza a Quarto stabilendosi con i suoi ufficiali a Villa Spinola (oggi Villa Carrara), residenza di Candido Augusto Vecchi. Un segreto mal custodito perch\u00e9 a Genova gi\u00e0 si era sparsa la voce. Marchelli ne fu informato da un suo concittadino che lavorava nel capoluogo ligure e con il Buffa si diresse a Quarto.\nLa polizia non poteva certo ignorare l'arrivo, sebbene alla chetichella, di tutti quei volontari, ma non fece nulla. Cavour, indebolito com'era il suo governo dalla questione di Nizza e della Savoia, non poteva permettersi il lusso di arrestare Garibaldi, ma certamente gli ufficiali dell'eroe dei due mondi stavano in guardia contro le spie e i delatori. A conferma di ci\u00f2, Giuseppe Bandi, ufficiale garibaldino e storiografo dei Mille, narra un episodio accaduto a Villa Spinola \u00abtre o quattro giorni innanzi la partenza\u00bb mentre passeggia insieme all'amico Candido Augusto Vecchi: \u00abun giovine, alto di statura e vestito cos\u00ec cos\u00ec, ci chiam\u00f2 [...] egli aveva gran voglia di venire in Sicilia\u00bb. Al Bandi e al Vecchi sorge subito il dubbio che il giovane sia una spia della questura. Era invece, Bartolomeo Marchelli \u00aba raccomandarsi come un'anima persa [...] a mo' degli accattoni\u00bb.\nL'episodio avrebbe potuto avere conseguenze peggiori per il Marchelli se il Vecchi non lo avesse riconosciuto grazie alla notoriet\u00e0 che si era fatto a Genova per le sue abilit\u00e0. Fu cos\u00ec che \u00abil famoso giuocatore di biliardo senza stecca divenne un dei Mille di Marsala\u00bb.\nDa istruttore di picciotti ad ufficiale del Regio Esercito.\nImbarcato sul \"Lombardo\" di Nino Bixio, a Talamone fu assegnato alla 2\u00aa compagnia comandata da Vincenzo Orsini e l'11 maggio gli fu conferito il grado di sergente maggiore. Dopo lo sbarco a Marsala, il 14 maggio a Salemi, Giuseppe Sirtori che si occupava di dare un primo ordinamento alle squadre di volontari siciliani, i famosi \"picciotti di Garibaldi\", battezzandoli \"Cacciatori dell'Etna\" e assegnando a Giuseppe Triolo di Sant'Anna il comando della 1\u00aa compagnia, diede l'ordine:\nCome istruttore di picciotti Marchelli si \u00abmostr\u00f2 volenteroso e abile\u00bb tanto che il Bandi lo coglie con efficace immagine: \u00abquei beduini che il Marchelli e gli altri stavano scozzonando\u00bb. Mantenne quel ruolo fino alla presa di Palermo. Promosso sottotenente nel 1\u00ba Battaglione dei Cacciatori dell'Etna dell'esercito dell'Italia meridionale pass\u00f2 agli ordini del barone Nicol\u00f2 Saura, sostituto del Sant'Anna. Tra i due s'instaurer\u00e0 per\u00f2 un rapporto di incompatibilit\u00e0: il Marchelli, in un suo appunto nelle memorie, afferma di essersi ammalato a Palermo; la continua esibizione di certificati medici non convinse per\u00f2 il Saura.\nIl 26 agosto pass\u00f2 sotto il comando di Angelo Calderari nel Corpo di Carabinieri in Sicilia istituito da Garibaldi il 14 luglio e trasferito (il 28) al deposito generale di Palermo. L'11 settembre entr\u00f2 nella XVI divisione di Enrico Cosenz, nominato luogotenente nel VI reggimento, I brigata, che raggiunse il 27 ottobre con la nomina effettiva. Rientr\u00f2 in licenza a Ovada dal 28 dicembre 1860 al 14 febbraio 1861. Il 16 febbraio fu trasferito al deposito divisione di Asti.\nEssere garibaldino ed essere ufficiale del Regio Esercito erano sicuramente due cose molto diverse. Marchelli non era certamente adatto alla vita militare, \u00e8 facile che avesse dei ripensamenti. Decise comunque di continuare la carriera militare: il 2 maggio 1861 fu confermato, con il grado di luogotenente, nel Corpo Volontari Italiani, corpo istituito la prima volta l'11 aprile 1861 mai decollato e sciolto appena un anno dopo, il 27 marzo 1862. Iniziava per lui un periodo di penombra che doveva segnare la fine della sua breve e non certo onorata carriera militare.\nIl ritorno all'arte.\nLasciato l'Esercito verso la fine del 1861 Marchelli ritorn\u00f2 alla sua arte di prestigiatore esibendosi a Genova e in tutto il Monferrato. Arte che interruppe per corrispondere allo slancio patriottico del volontarismo garibaldino partecipando alle campagne: dell'Aspromonte, del Trentino e di Mentana.\nGi\u00e0 nel 1862 dal Ministero dell'Interno aveva ottenuto la sovvenzione governativa a favore dei volontari italiani che fecero parte della prima spedizione in Sicilia. Nel 1865 gli venne assegnata una pensione vitalizia riservata ai Mille fregiati della Medaglia d'onore di Palermo.\nUna raccolta di ritagli di giornali ne testimonia la sua intensa attivit\u00e0 di prestigiatore. Ne sono riprova i suoi domicili: dal 1878 abita, alternativamente, a Napoli e a Roma.\nNel dicembre del 1877 \u00e8 a Caprera, ospite di Garibaldi:\nUna dichiarazione scritta che certamente il Marchelli seppe poi utilizzare quale referenza di prim'ordine per le sue esibizioni.\nLa stesura del memoriale ebbe inizio intorno al 1886, presumibilmente per effetto della pubblicazione su \"Il Messaggero\" dell'opera di Giuseppe Bandi che citava la sua persona. Di questi ricordi, o diari deve anche averne stilati parecchi oltre a quello poi pubblicato. Di interessante non c'\u00e8 nulla che gi\u00e0 non si conosca sull'impresa dei Mille, ma una particolare prospettiva tutta personale del Marchelli nel vedere le cose. Il manoscritto riporta la data 1889 ed \u00e8 dedicato a Francesco Crispi a cui il Marchelli era devoto.\nNel 1897, gi\u00e0 sessantatreenne, per il soccorso recato a una bagnante in Liguria, merit\u00f2 una medaglia di bronzo al merito. Si spense a Nervi il 16 febbraio 1903. La citt\u00e0 di Ovada gli ha dedicato una via e una lapide marmorea nel cimitero comunale."}
{"id": "2858606", "revid": "15756", "url": "https://it.wikipedia.org/wiki?curid=2858606", "title": "Stazione di Castagnole delle Lanze", "text": "La stazione di Castagnole delle Lanze \u00e8 una stazione ferroviaria posta lungo la linea Alessandria-Cavallermaggiore, e origine della linea per Asti.\nStoria.\nLa stazione fu aperta il 13 ottobre 1865, contemporaneamente alla tratta da Bra a Nizza Monferrato, che completava la linea Alessandria-Cavallermaggiore ed era in origine gestito da Strade Ferrate dello Stato Piemontese.\nNel 1870, con l'apertura della linea per Asti, divenne stazione di diramazione.\nA seguito della statizzazione delle ferrovie, tra il 1905 e il 1906, le linee in ultimo gestite dalla Societ\u00e0 per le Strade Ferrate del Mediterraneo venne incorporata nella rete statale e l'esercizio degli impianti fu assunto dalle Ferrovie dello Stato.\nDal 2000 la gestione delle linee, e con esse quella della stazione di Castagnole, pass\u00f2 in carico a Rete Ferroviaria Italiana la quale ai fini commerciali classifica l'impianto nella categoria \"Bronze\".\nLa stazione rimase senza traffico dal 17 giugno 2012.\nL'11 novembre 2018 la stazione \u00e8 stata reinaugurata al passaggio di due treni storici di Fondazione FS Italiane (di cui il primo con locomotiva a vapore) in occasione della riapertura turistica della tratta Asti-Castagnole-Nizza Monferrato.\nStrutture e impianti.\nLa stazione \u00e8 dotata di 4 binari, di cui i primi tre passanti e il quarto tronco. L'impianto dispone anche di uno scalo merci, posto in direzione Asti dotato di altri binari tronchi per il ricovero delle merci.\nLa stazione dispone di un fabbricato viaggiatori a due piani e un magazzino merci.\nMovimento.\nInteressata fin dall'origine da un traffico di tipo locale, negli ultimi anni di servizio lo stesso era servito da treni regionali svolti da Trenitalia nell'ambito del contratto di servizio stipulato con la Regione Piemonte, fino al 17 giugno 2012, giorno in cui la linea \u00e8 stata sospesa al traffico per decisione della stessa Regione e sostituito da autocorse.\nDal 11 novembre 2018 \u00e8 servita su calendario da treni turistici di Fondazione FS, con relazioni dirette principalmente verso Torino."}
{"id": "2858616", "revid": "1543377", "url": "https://it.wikipedia.org/wiki?curid=2858616", "title": "Sweet 7", "text": "Sweet 7 \u00e8 il settimo album in studio del gruppo musicale britannico Sugababes, pubblicato il 5 marzo 2010 dalla Island Records.\nLa prima pubblicazione del disco \u00e8 avvenuta per la Universal in Polonia il 5 marzo. A seguire \u00e8 stato pubblicato in diversi altri paesi nel corso dello stesso mese e per altre due etichette, la Island e la Roc Nation.\nL'album \u00e8 stato anticipato dalla pubblicazione di ben tre singoli; il primo, \"Get Sexy\", \u00e8 uscito nell'estate del 2009 ed \u00e8 stato interpretato con la presenza nella formazione di Keisha Buchanan, che ha abbandonato il gruppo pochi mesi dopo. I seguenti singoli, cos\u00ec come tutte le tracce dell'album tranne il primo singolo, sono state registrate dalle due precedenti componenti Amelle Berrabah e Heidi Range insieme a Jade Ewen, che ha sostituito la Buchanan nella formazione del complesso. Gli altri due singoli estratti sono stati \"About a Girl\", nel novembre del 2009, e \"Wear My Kiss\", nel febbraio dell'anno successivo.\nRegistrazione e nuova formazione.\nPrima della creazione dell'album, le Sugababes hanno firmato un contratto con l'etichetta discografica di Jay-Z, la Roc Nation. L'album \u00e8 stato registrato principalmente a Los Angeles e a New York pi\u00f9 alcune sessioni a Londra.\nIl gruppo ha lavorato con produttori come RedOne, Ryan Tedder, Stargate, Fernando Garibay, Jack Lucien (\"About a Girl\" e \"Wait for You\") e gli Smeezingtons (Phillip Lawrence and Bruno Mars). Una delle tracce dell'album, \"No More You\", \u00e8 stata inoltre scritta dal noto Ne-Yo, mentre Sean Kingston ha collaborato nella canzone \"Miss Everything\" cantando il ritornello.\nDopo la pubblicazione del primo singolo, \"Get Sexy\", e solo due mesi prima dell'uscita dell'album, previsto per novembre 2009, i media hanno riportato la notizia che Amelle Berrabah, una delle componenti del gruppo, aveva abbandonato la formazione. La Buchanan, comunque, ha negato ogni litigio all'interno del gruppo e ha insistito dicendo che la Berrabah sarebbe rimasta un membro della band, \"per il momento\". Il 21 settembre 2009, fu annunciato ufficialmente che Keisha Buchanan ha lasciato la band, anche se ha affermato che non \u00e8 stata una sua decisione. Il suo posto \u00e8 stato preso da Jade Ewen, che ha iniziato immediatamente a registrare le sue parti sopra la voce di Keisha in vista della pubblicazione dell'album in novembre.\nSi pensava inoltre che questo album sarebbe stato lanciato negli Stati Uniti, ma ci\u00f2 non \u00e8 mai avvenuto. Nonostante ci\u00f2 l'album \u00e8 uscito anche in Canada.\nCritica.\nL'album ha ricevuto delle critiche pesantemente negative, poich\u00e9 le sonorit\u00e0 non sono state giudicate adatte al gruppo, tra l'altro offuscate dal terzo cambio di formazione. Caroline Sullivan del \"The Guardian\" ha definito l'album \"deludente\" e ha criticato l'inesplicabile cambiamento di sound della band, affermando che \"la maggior parte dei brani sono in balia dei suoni robotici di Lady Gaga o semplicemente sbagliati per questa band\".\nGavin Martin del \"Daily Mirror\" ha affermato che l'album \u00e8 come un pasticcio commerciale senza anima."}
{"id": "2858619", "revid": "106908", "url": "https://it.wikipedia.org/wiki?curid=2858619", "title": "Zerofobia Live", "text": "Zerofobia Live \u00e8 una VHS pubblicata da Renato Zero nel 1993 e contenente la registrazione di una data dello \"Zerofobia Tour\" tenutasi a Roma nel 1977."}
{"id": "2858624", "revid": "92150094", "url": "https://it.wikipedia.org/wiki?curid=2858624", "title": "Loise Coppola", "text": "Biografia.\nLoise (Luigi) Coppola era padre di Francesco Coppola, il conte di Sarno. \nAltri suoi figli erano Matteo Coppola e Francesca Coppola che and\u00f2 in sposa ad Antonio di Ventura.\nFu consigliere del re, regio secreto e mastro portolano nelle province di Terra d'Otranto e Basilicata (1458- 1470) e in quelle di Capitanata e Terra di Bari (1465), doganiere della Dogana del sale a Napoli (1470), portolano della citt\u00e0 di Gaeta (1475). Da Roberto di Ventura, padre di Antonio, compr\u00f2 la quarta parte del casale di Verdignano in Terra d'Otranto. In Napoli gestiva una o pi\u00f9 saponerie (1478) ed era amministratore dell'arte della lana introdotta in quel tempo.\nAnch'egli, come suo figlio Francesco, contributi alla liberazione di Otranto dopo la presa dei Turchi (1480). Mor\u00ec nel 1483. "}
{"id": "2858626", "revid": "287204", "url": "https://it.wikipedia.org/wiki?curid=2858626", "title": "Matteo Coppola", "text": "Biografia.\nMatteo Coppola era figlio di Loise Coppola e fratello di Francesco Coppola, il conte di Sarno.\nEbbe anch'egli tale titolo ed esercit\u00f2 il ruolo di luogotenente di suo padre Luise quando era regio secreto e maestro portolano nelle province di Basilicata e Terra d'Otranto. Possedeva una nave e prese in moglie Giovannella Mormile o, secondo altro autore, Giovanna Guevara (probabilmente entrambe in prime e seconde nozze).\nNel 1492 suo figlio era detenuto in Castel Nuovo\nDopo l'uccisione del fratello stette lontano 20 anni prima di fare rientro nel Regno, occupando poi cariche pubbliche nella citt\u00e0 di Venafro."}
{"id": "2858632", "revid": "729019", "url": "https://it.wikipedia.org/wiki?curid=2858632", "title": "Stazione di Bra", "text": "La stazione di Bra \u00e8 stazione ferroviaria di diramazione a servizio della citt\u00e0 di Bra e dei comuni limitrofi. \u00c8 posta lungo la Ferrovia Alessandria-Cavallermaggiore (km 76+250) ed \u00e8 capolinea della ferrovia Carmagnola-Bra (km 95+340); sino al 1994 alla stazione afferiva inoltre la ferrovia Bra-Ceva.\nStoria.\nLa stazione fu aperta nel 1855 come capolinea della Ferrovia Alessandria-Cavallermaggiore, con innesto sulla Ferrovia Carmagnola-Fossano-Cuneo. nel 1865 la linea fu prolungata verso Nizza Monferrato, per raggiungere la stazione di Alessandria.\nNel 1874 la stazione di Bra divenne stazione di diramazione, con l'apertura della Ferrovia Bra-Ceva e del collegamento per stazione di Savona; nel 1884 tale linea fu prolungata verso nord, fino a raggiungere Carmagnola accorciando il tragitto con un rettilineo.\nNel 1933, con l'apertura della nuova tratta via Fossano-Mondovi-Ceva per Savona, il collegamento passante per Bra fu degradato al rango di collegamento locale.\nL'originaria elettrificazione a corrente alternata trifase a 3,6\u00a0kV - 16\u2154\u00a0Hz venne sostituita il 25 settembre 1973&lt;ref name=\"I 120/205-212\"&gt;.&lt;/ref&gt; con il sistema a corrente continua 3\u00a0kV nell'ambito della conversione interessante i due itinerari da Carmagnola a Ceva (via Fossano e via Bra) al sistema di trazione in uso dal 1961 nel nodo di Torino&lt;ref name=\"I 120/199-205\"&gt;&lt;/ref&gt;.\nLa tratta Bra-Ceva fu chiusa al traffico nel novembre 1994, a causa dei danni causati dall'Alluvione del Tanaro del 1994 del fiume Tanaro.\nDal dicembre 2012 la stazione \u00e8 servita dal Servizio ferroviario metropolitano di Torino (linea 4 e linea B).\nStrutture e impianti.\nLa stazione storica si presenta a due piani fuori terra, di cui solo il piano terreno \u00e8 aperto al pubblico, mentre il superiore ha funzione residenziale. Sull'atrio di accesso si aprono due sportelli della biglietteria, la sala d'attesa (ove \u00e8 disponibile un'emettitrice automatica di biglietti del trasporto regionale), il bar che assolve anche alle funzioni di tabaccheria, edicola, tavola fredda ed emissione di biglietti.\nLungo la banchina del primo binario si aprono diversi accessi di servizio tra cui il locale ad uso Polizia Ferroviaria, la sala degli impianti ACEI, l'Ufficio Movimento, l'ingresso di servizio della biglietteria. Hanno accesso diretto alla stessa banchina la sala di attesa, il bar ed i servizi igienici pubblici.\nRaccordando all'edificio storico la vecchia rimessa locomotive e la torre di accumulo dell'acqua per il rifornimento di mezzi a vapore, negli anni Duemila \u00e8 stata realizzata una struttura in linee moderne che prende il nome di \"Movicentro\", inizialmente progettato per trasferirvi i servizi di stazione allo scopo di integrarli in modo pi\u00f9 funzionale con un nuovo assetto del servizio pubblico su gomma.\nStazione di diramazione, il piazzale, rinnovato all'inizio degli anni novanta, fu realizzato privilegiando quello che allora era ipotizzabile come asse maggiore del traffico passeggeri e merci, ovvero il collegamento elettrificato lungo la linea Carmagnola - Ceva, l'unico allora interamente percorribile in corretto tracciato sul binario 2. Gli itinerari passanti da/per Alba e da/per Cavallermaggiore richiedono sempre almeno una deviata. Tale situazione presenta ad oggi un relativo svantaggio, essendo venuto meno il ramo di linea verso Ceva in conseguenza dell'alluvione del Tanaro del 1994: di esso, ormai privo di elettrificazione, sopravvive l'armamento usato fino alla dismessa stazione di Cherasco, con gestione in regime di raccordo reso indipendente mediante una comunicazione varata nel 2019.\nIl piano binari \u00e8 il seguente:\nI sei binari di stazione sono tutti dotati di segnali di partenza luminosi indipendenti, comandati dal locale impianto ACEI ed integrati in ambito di stazione dagli apparati di sicurezza SCMT (installato sulle linee per Carmagnola e Alba) ed SSC (installato sulla linea per Cavallermaggiore). Esisteva un binario 6 ad esclusivo uso merci, smantellato nel restyling 2016-2018. Mensole di catenaria disposte ma mai utilizzate oltre il binario 6 e spazio disponibile per la massicciata testimoniavano la previsione in origine di un ulteriore binario ad uso merci sul piazzale di stazione, di fatto mai posato. Sono presenti alcuni tronchini di salvamento e di ricovero ad entrambi i lati del fascio binari.\nLe banchine, tutte dotate di pensilina, sono raccordate da un sottopassaggio dotato di ascensori e percorsi tattili. \u00c8 possibile accedere alla prima banchina a raso direttamente dal Passaggio a Livello di stazione, contro il quale essa termina e costituisce via di uscita. Altra uscita secondaria \u00e8 stata ricavata durante l\u2019ultima riqualificazione accanto al Movicentro, direttamente sul parcheggio di piazza Caduti di Nassiriya.\nLa stazione \u00e8 dotata di sistema informativo con monitor agli ingressi e in sala d\u2019attesa e teleindicatori ai binari e nel sottopassaggio.\nNel territorio della stazione, a fianco del fabbricato viaggiatori, si apre il Passaggio a livello a quattro barriere e cinque binari che costituisce importante snodo di traffico urbano con il quartiere Oltreferrovia, connettendo via Vittorio Veneto e piazza Roma a via Piumati e Corso IV Novembre. Parallelo al passaggio a livello corre un sottopassaggio urbano a servizio pedonale.\nAlla radice lato Torino della stazione era presente fino all'estate 2013 (quando \u00e8 stato disarmato) un vasto scalo merci, con un fascio di circa 10 binari tronchi non elettrificati, impiegato un tempo per la formazione dei convogli a partire da spedizioni a carro unico. Una parte del piazzale merci presentava binari annegati nell'asfalto, a suo tempo impiegati per la movimentazione di carri singoli su rimorchi stradali da e per aziende del circondario. Dal ritaglio di una porzione del piazzale merci all'angolo tra le vie Gorizia e Trento e Trieste \u00e8 stato ricavato un piccolo parcheggio pubblico intitolato come piazza a Giovanni Ravin\u00e0, ferroviere caduto in servizio. Esisteva fino agli anni ottanta un breve binario di raccordo alla radice della linea per Carmagnola che, attraversando una strada vicinale, immetteva nella limitrofa azienda chimica Abet Laminati.\nLa riqualificazione ha comportato la riconversione della vecchia rimessa locomotive e della torre-serbatoio. Le sedi storiche del dormitorio e del Dopolavoro, affacciate lungo via Trento e Trieste, sono state in tale occasione abbattute, insieme ad altri piccoli edifici di servizio, per realizzare il parcheggio di piazza Caduti di Nassiriya. Sopravvivono alla demolizione su tale versante l'edificio del Ferrotel (attualmente sede della Polizia Ferroviaria) e alcune piccole case abitate fino agli anni novanta da personale FS. Altre vestigia del passato ferroviario sono alcuni piccoli edifici di servizio disposti in serie lungo l'asse di via Gorizia, un tempo sede del personale di manutenzione di terra e degli impianti elettrici, e una ex cabina di manovra lungo via Vittorio Veneto.\nMovimento.\nIl servizio passeggeri \u00e8 costituito da treni regionali del Servizio Ferroviario Metropolitano di Torino linea Torino-Bra-Alba. Il collegamento Cavallermaggiore-Bra \u00e8 stato sospeso dalla regione nel 2020.\nIl servizio merci \u00e8 costituito da carri per il trasporto di container in partenza dalla Stazione di Cherasco (container che vengono assemblati da una azienda avente base nelle vicinanze della stazione stessa); i convogli raggiungono la stazione di Bra come tradotte nel tratto di linea gestito in regime di raccordo, per poi costituire treni merci periodici.\nServizi.\nLa stazione dispone di:\nInterscambi.\nSulle attigue piazza Caduti di Nassiriya e piazza Roma fanno capolinea e/o fermano le linee del trasporto urbano della Conurbazione di Bra e degli autobus extraurbani delle linee cuneesi."}
{"id": "2858638", "revid": "921573", "url": "https://it.wikipedia.org/wiki?curid=2858638", "title": "Harriet the Spy (film 2010)", "text": "Harriet the Spy, andato poi in onda nelle repliche come Harriet la spia (\"Harriet the Spy: Blog Wars\") \u00e8 un film TV del 2010 che ha per protagonista la star del canale Jennifer Stone. \u00c8 il secondo adattamento cinematografico del libro per ragazzi \"Professione? Spia!\", di Louise Fitzhugh.\nIl film \u00e8 stato trasmesso in prima tv su Disney Channel America il 26 marzo 2010, mentre in Italia sulla stessa rete televisiva il 22 ottobre 2010.\nTrama.\nHarriet Welsh (Jennifer Stone) \u00e8 una studentessa, che sin da piccola,ha annotato sui suoi taccuini i comportamenti e i modi di fare delle persone, che vede nella vita di tutti i giorni.Amando scrivere, aspira a diventare la blogger della scuola, e si trova a competere con Marion, sua rivale (blogger attuale) per l'ambito posto. Inizia cos\u00ec una battaglia tra le due, per ottenere il titolo di blogger della scuola a tutti gli effetti, inizia a indagare su un famoso cantante, Skander Hill (Wesley Morgan), ma lui la incolpa di essere una spia. Ci\u00f2 comprometter\u00e0 l'amicizia con Angie e Sport, e ad Harriet toccher\u00e0 recuperare la loro fiducia. Alla fine, Harriet ottiene il titolo di blogger della scuola perch\u00e9 Marion \u00e8 stata squalificata, a causa della pubblicazione di un post, del blog della scuola, sul web.\nPromozione.\nIl primo trailer negli Stati Uniti del film \u00e8 stato trasmesso durante la prima TV del film \"Starstruck\".\nIl primo trailer italiano \u00e8 stato mandato in onda durante il primo episodio di Buona fortuna Charlie.\nHarriet, la spia.\n\"Harriet the Spy\" \u00e8 un nuovo adattamento del film originale \"Harriet, la spia\" del 1996 tratti dal libro \"Professione? Spia!\"."}
{"id": "2858648", "revid": "287204", "url": "https://it.wikipedia.org/wiki?curid=2858648", "title": "Campionati del mondo di mountain bike 2006", "text": "I Campionati del mondo di mountain bike 2006 (en. \"2006 UCI Mountain Bike &amp; Trials World Championships\"), diciassettesima edizione della competizione, furono disputati a Rotorua, in Nuova Zelanda, tra il 22 ed il 27 agosto 2006.\nEventi.\nSi gareggi\u00f2 nelle tre discipline della mountain bike, cross country, downhill e four-cross.\nMedagliere.\n\"Medagliere finale\""}
{"id": "2858655", "revid": "59645", "url": "https://it.wikipedia.org/wiki?curid=2858655", "title": "Generale Judeni\u010d", "text": ""}
{"id": "2858658", "revid": "59645", "url": "https://it.wikipedia.org/wiki?curid=2858658", "title": "Generale Judenic", "text": ""}
{"id": "2858667", "revid": "486946", "url": "https://it.wikipedia.org/wiki?curid=2858667", "title": "Qui giovani", "text": ""}
{"id": "2858668", "revid": "339392", "url": "https://it.wikipedia.org/wiki?curid=2858668", "title": "Bilancio di massa", "text": ""}
{"id": "2858671", "revid": "827882", "url": "https://it.wikipedia.org/wiki?curid=2858671", "title": "Complexions Contemporary Ballet", "text": "La Complexions Contemporary Ballet \u00e8 una compagnia di danza contemporanea fondata a New York nel 1994 da Dwight Rhoden e Desmond Richardson, e composta da circa venti ballerini di danza classica e moderna.\nI Complexions hanno ricevuto numerosi riconoscimenti, compreso il New York Times \u201cCritics Choice\u201d nel 1995, che ha definito la compagnia come \"un microcosmo dei migliori talenti della danza americana\". La compagnia si \u00e8 esibita in tutti gli Stati Uniti, incluso il Joyce Theater, il Lincoln Center, il Brooklyn Academy of Music Majestic Theater, il Mahalia Jackson Performance Arts Center di New Orleans, il Paramount Theatre di Seattle, il Music Center di Los Angeles ed il Bolshoi Theater.\nLa compagnia ha inoltre preso parte ai principali festival europei come il Festival della danza italiano per quattro anni consecutivi, l'Isle De Dance Festival di Parigi, il Maison De La Dance Festival di Lione, l'Holland Dance Festival, Steps International Dance Festival in Svizzera, il Dance Festival delle Isole Canarie, il Vail International Dance Festival in Spagna, l'Aspen International Dance Festival e Le Festival des Arts de St-Sauveur in Canada.\nLa compagnia dei Complexions viene citata anche nel film del 2009 \"Fame - Saranno famosi\"."}
{"id": "2858676", "revid": "767487", "url": "https://it.wikipedia.org/wiki?curid=2858676", "title": "Ciro Dammicco", "text": "Biografia.\nMusicista.\nCiro Dammicco ha iniziato la carriera artistica come musicista e compositore nei primi anni settanta nel gruppo I Bisonti. Successivamente fond\u00f2 e fu il leader del complesso musicale Daniel Sentacruz Ensemble, con il quale raggiunse il successo nelle classifiche italiane ed internazionali, soprattutto grazie al brano \"Soleado\" (diffuso anche, riadattato, con il titolo \"When a child is born\"), singolo che vendette oltre 5 milioni di dischi e di cui oltre che interprete fu anche autore.\nCome compositore ha avuto successo in tutto il mondo, vendendo milioni di dischi e ricevendo alcuni riconoscimenti con dischi d'oro e di platino. Tra gli interpreti pi\u00f9 famosi che hanno registrato suoi brani, figurano; Johnny Mathis, Mireille Mathieu, Kenny Rogers, Al Bano &amp; Romina Power.\nTra le sue composizioni vanno menzionati brani quali; \"Soleado\", \"Linda bella Linda\", \"Todo el tiempo del mundo\", \"On ne vive pas sans se dire adieu\", \"Un prince en exile\", \"Tranen l\u00fcgen nicht\", \"When a child is born\"\nProduzione televisiva e cinematografica.\nNegli anni ottanta ha iniziato la carriera di produttore televisivo negli Stati Uniti, dove ha vissuto per circa 5 anni, realizzando una serie di segmenti per la trasmissione televisiva \"Popcorn\", per il gruppo Mediaset. Negli stessi anni incide per la Saban Records i brani per le sigle di \"Ulisse 31\" e \"Lam\u00f9, la ragazza dello spazio\". \u00c8 stato il fondatore e direttore artistico della prima televisione musicale in Italia, Videomusic.\nNel 1986 ha cofondato la Eagle Pictures, societ\u00e0 di distribuzione e produzione cinematografica, televisiva e Home video. In quindici anni la Eagle \u00e8 diventata una delle compagnie indipendenti italiane pi\u00f9 importanti nel settore. Della Eagle Pictures, ha ricoperto la carica di amministratore e vice presidente, con varie responsabilit\u00e0 operative, nell'acquisizione internazionale, produzioni italiane ed estere, cessione di diritti televisivi a RAI, Mediaset e altri canali televisivi e satellitari.\nHa prodotto alcuni film internazionali, miniserie televisive e film Tv.\nSport.\nCome attivit\u00e0 sportiva ha praticato il taekwondo, arrivando a cintura nera 2 Dan. Inoltre, \u00e8 stato Presidente del Todi F.C. per cinque anni, portando la squadra dalla prima categoria alla serie D, vincendo la Coppa Italia Serie D.\nVita privata.\nHa cinque figli avuti da tre mogli diverse: Luca, Pablo, Nathan, Charlotte e Ciro Antonio Dammicco. Vive in Sicilia, San Vito Lo Capo, con la sua attuale moglie."}
{"id": "2858678", "revid": "223320", "url": "https://it.wikipedia.org/wiki?curid=2858678", "title": "Complexions", "text": ""}
{"id": "2858686", "revid": "367445", "url": "https://it.wikipedia.org/wiki?curid=2858686", "title": "Next Generation SDH", "text": ""}
{"id": "2858693", "revid": "110157", "url": "https://it.wikipedia.org/wiki?curid=2858693", "title": "Portobello illusioni", "text": "Portobello illusioni \u00e8 un album dei Mariposa, pubblicato nel 2000.\nIl disco.\nIl titolo del disco \u00e8 un omaggio alla canzone \"Nuntereggae pi\u00f9\" di Rino Gaetano.\nLe foto del booklet sono state realizzate da Rocco Marchi e Gianluca Giusti, mentre i disegni sono stati realizzati da Alessandro Fiori."}
{"id": "2858695", "revid": "1543377", "url": "https://it.wikipedia.org/wiki?curid=2858695", "title": "Cl\u00e9ment Ader", "text": "Biografia.\nDurante la guerra franco-prussiana del 1870-1871 costru\u00ec a proprie spese un pallone aerostatico, e nel 1873 speriment\u00f2 un aliante di sua concezione. Nel 1876 abbandon\u00f2 il suo impiego presso l'amministrazione statale delle vie di comunicazione per cercare di fare fortuna dedicandosi a tempo pieno alla ricerca aeronautica.\nEsperto in telefonia, si dedic\u00f2 per un periodo all'elettrotecnica e alle comunicazioni \u2013 installando nel 1880 la prima rete telefonica di Parigi.\nNel 1882 inizi\u00f2 la costruzione di un primitivo aeroplano, l'\u00c9ole, che termin\u00f2 nel 1890; esso, equipaggiato con un motore a vapore, comp\u00ec un breve volo il 9 ottobre di quell'anno ed \u00e8 considerato da diverse fonti il primo velivolo pi\u00f9 pesante dell'aria a essersi sollevato da un terreno pianeggiante con la sola potenza del suo motore\u00a0\u2013 anche se la scelta del propulsore a vapore e l'assenza di organi efficienti per il controllo del volo rendevano l'aereo sostanzialmente inadatto a rimanere stabilmente in volo per periodi prolungati.\nAvendo suscitato l'interessamento dell'esercito francese, nel corso degli anni 1890 Ader pot\u00e9 approfittare di sovvenzioni governative per portare avanti due nuovi progetti di velivoli a vapore, l'Avion II (che non venne mai costruito) e l'Avion III (che venne sperimentato, senza successo, nel 1897). Un Avion IV che avrebbe dovuto montare un motore a scoppio rimase, a sua volta, solo allo stadio di progetto.\nTra le altre sue attivit\u00e0 vi fu anche quella di costruttore automobilistico con la Ader, attiva nei primi anni del XX secolo."}
{"id": "2858704", "revid": "110157", "url": "https://it.wikipedia.org/wiki?curid=2858704", "title": "Domino Dorelli", "text": "Domino Dorelli \u00e8 un album dei Mariposa, pubblicato nel 2002."}
{"id": "2858721", "revid": "126257", "url": "https://it.wikipedia.org/wiki?curid=2858721", "title": "Piedineri", "text": ""}
{"id": "2858725", "revid": "110157", "url": "https://it.wikipedia.org/wiki?curid=2858725", "title": "Who Named It?", "text": "Who Named It? (trad. \u201c\"chi l'ha nominato?\"\u201d) \u00e8 un dizionario online in lingua inglese di eponimi medici e di informazioni delle persone legate ad essi. Sebbene questo sia un dizionario, molti eponimi e persone sono presentati in ampi articoli che comprendono biografie accurate. \u00c8 ospitato in Norvegia ed \u00e8 mantenuto in vita dallo storico della medicina Ole Daniel Enersen."}
{"id": "2858729", "revid": "400694", "url": "https://it.wikipedia.org/wiki?curid=2858729", "title": "Chips", "text": ""}
{"id": "2858732", "revid": "110157", "url": "https://it.wikipedia.org/wiki?curid=2858732", "title": "Quanti sedani lasciati ai cani", "text": "Quanti Sedani Lasciati ai Cani \u00e8 un album dei Mariposa pubblicato nel 2004.\nIl disco.\nL'album \u00e8 composto da spezzoni creati per un radiodramma prodotto da Trovarobato.\nDopo esser stato una \"pantomima itinerante\" e un'opera radiofonica, diventa un disco vero e proprio prodotto da Trovarobato/Officine Della Cultura (distribuzione Materiali Sonori). Narra le gesta della principessa Poco che, per colpa di una vita travagliata dedita al consumismo, si trasforma in stazione ferroviaria. Si tratta di una pi\u00e8ce surreale e provocatoria che contiene sia brani strumentali, che cantati e recitati."}
{"id": "2858745", "revid": "124258737", "url": "https://it.wikipedia.org/wiki?curid=2858745", "title": "Gran Premio della Malesia 2010", "text": "Il Gran Premio della Malesia 2010 \u00e8 stata la terza prova della stagione 2010 del Campionato mondiale di Formula 1. Si \u00e8 svolta domenica 4 aprile 2010 sul Circuito di Sepang, situato a poca distanza dalla capitale malese Kuala Lumpur. La gara \u00e8 stata vinta da Sebastian Vettel su RBR-Renault, al suo sesto successo nel mondiale. Vettel ha preceduto sul traguardo il suo compagno di squadra Mark Webber e Nico Rosberg su Mercedes GP.\nVigilia.\nAspetti tecnici.\nLa Bridgestone, fornitore unico degli pneumatici, annuncia per questa gara gomme \"morbide\" e \"dure\".\nAspetti sportivi.\n\u00c8 Johnny Herbert l'ex pilota che affianca i tre commissari della FIA nel gran premio. Per evitare di incorrere nei forti temporali che al pomeriggio colpiscono la zona, la partenza della gara \u00e8 stata anticipata alle ore 16 locali, le 10 italiane.\nProve.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella terza sessione del sabato si \u00e8 avuta questa situazione:\nNella prima sessione di prove del venerd\u00ec Paul di Resta ha sostituito Vitantonio Liuzzi alla Force India mentre Fairuz Fauzy ha sostituito Heikki Kovalainen alla Lotus.\nQualifiche.\nResoconto.\nLe qualifiche sono caratterizzate dalla pioggia. Nella Q1 escono a sorpresa le due Ferrari e la McLaren di Lewis Hamilton, che non entrano in pista nei minuti iniziali della sessione e non riescono cos\u00ec a segnare un tempo valido per la qualificazione, a causa della maggiore insistenza della pioggia nei minuti finali della Q1. Button, che pure passerebbe alla Q2, esce di pista e s'insabbia, non potendo partecipare alle altre sessioni delle qualifiche. Passano il turno anche Heikki Kovalainen e Timo Glock, primi piloti delle nuove scuderie a riuscire nell'impresa.\nIn Q2 la pioggia \u00e8 intermittente: non si qualificano Buemi, Alguersuari, De La Rosa, Petrov, Kovalainen, Glock oltre a Button. Michael Schumacher coglie il tempo utile per entrare nella Q3 solo negli ultimi secondi. In Q3 la pioggia si fa cos\u00ec insistente tanto che viene esposta la bandiera rossa. La sessione viene interrotta per circa venti minuti. Mark Webber conquista la \"pole\" grazie all'azzardo dell'utilizzo delle gomme intermedie nell'ultimo tentativo, invece che con quelle da \"full wet\". Per l'australiano \u00e8 la seconda \"pole\" dopo quella del Gran Premio di Germania 2009.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nIl pilota della Sauber, Pedro de la Rosa non partecipa alla gara a causa di un guasto al motore, durante il giro dalla \"pit lane\" alla griglia di partenza.\nBene alla partenza Sebastian Vettel, partito dalla terza piazza, che passa sia Nico Rosberg che il suo compagno di scuderia, e \"poleman\", Mark Webber. Webber tenta di ripassare Vettel alla seconda curva ma senza successo. Anche Robert Kubica e Michael Schumacher sono autori di una buona partenza, grazie alle quale guadagnano due posizioni. Rubens Barrichello, invece, a causa di un problema tecnico, sta fermo alcuni istanti sulla griglia e finisce in fondo al gruppo. Sia le McLaren che le Ferrari partono dietro a causa di qualifiche infelici, ma sono tutte autrici di un buon avvio. Lewis Hamilton scala dal 20\u00ba al 13\u00ba posto, Felipe Massa passa dal 21\u00ba al 14\u00ba, Jenson Button dal 17\u00ba al 15\u00ba e Fernando Alonso dal 19\u00ba al 16\u00ba. Al termine del primo giro i primi dieci sono: Vettel, Webber, Rosberg, Kubica, Adrian Sutil, Schumacher, Nicolas H\u00fclkenberg, Vitantonio Liuzzi, Vitaly Petrov e Kamui Kobayashi.\nHamilton \u00e8 scatenato, e migliora di una posizione a giro, per 4 giri, mentre le Ferrari (con Alonso che passa Button) e Button stesso non riescono a sopravanzare S\u00e9bastien Buemi. Al quinto giro Hamilton passa anche Vitaly Petrov all'ultima curva, ma il russo si riprende la posizione sul rettilineo. Due tornate dopo Hamilton ripassa Petrov, e riesce a difendersi dal controsorpasso del pilota della Renault con una serie di manovre al limite del regolamento.\nKobayashi, Schumacher e Liuzzi si ritirano in successione nel corso dei primi giri. Troviamo ora in zona punti Vettel, Webber, Rosberg, Kubica, Sutil, H\u00fclkenberg, Hamilton, Jaime Alguersuari, Massa e Alonso. Button \u00e8 riuscito a passare Alonso al giro 9, ma successivamente si \u00e8 fermato a cambiare gli pneumatici, il primo pilota della gara a farlo. La scelta lo premia, facendogli far segnare subito il giro pi\u00f9 veloce in 1:40.9.\nTocca poi ad andare ai box a Rosberg, Kubica, Sutil e, poi, alle Red Bull. Vettel, il primo a fermarsi dei due Red Bull, rientra in pista, proprio davanti a Hamilton. Il \"pit\" di Webber \u00e8 invece caratterizzato da un piccolo problema che fa perdere all'australiano un paio di secondi. All'uscita Hamilton \u00e8 ora tra le due Red Bull. Vettel fa subito segnare 1:39.854, mentre un giro dopo Webber risponde abbassando il limite di due decimi. Dopo 26 tornate la classifica recita: Vettel, Hamilton, Webber, Rosberg, Kubica, Massa, Alonso, Sutil, Button, e H\u00fclkenberg.\nGli ultimi tra i piloti di testa a cambiare gli pneumatici sono i tre con le gomme dure: Hamilton, Massa, e Alonso. Massa passa ai box al giro 27, scivolando in nona posizione, davanti a H\u00fclkenberg. Il brasiliano fa subito segnare 1:38.002, un secondo e mezzo in meno del precedente giro record. Hamilton, dopo la sua sosta, passa da secondo a settimo, davanti a Button. Anche Hamilton fa subito segnare un tempo ottimo, 1:37.745, che gli permette di raggiungere Sutil. Allo stesso modo anche Massa si avvicina a Button. Alonso cambia gli pneumatici al giro 37. Riparte nono e in pochi giri si avvicina al duo Button-Massa, facendo segnare al giro 41 il tempo di 1:37.231.\nMassa passa Button al giro numero 46 alla prima curva, conquistando il settimo posto. Il brasiliano si avvicina a Hamilton, che non \u00e8 in grado di sopravanzare Sutil. Anche Alonso tenta di passare Button, ma lo spagnolo \u00e8 condizionato da un guasto al cambio. Vi tenta al 48\u00ba giro e al penultimo, ma proprio nel momento del sorpasso il suo motore cede. Al giro 53 Webber fa segnare il giro pi\u00f9 veloce della gara, in 1:37.054.\nVettel vince per la sesta volta in carriera, davanti a Webber (quinta doppietta per la Red Bull Racing). Terzo Rosberg, che porta la Mercedes GP al podio dopo oltre cinquant'anni (ultimo podio nel Gran Premio d'Italia 1955). A punti Kubica, Sutil, Hamilton, Massa, Button, Alguersuari e H\u00fclkenberg. Per gli ultimi due sono i primi punti in carriera. Lo spagnolo diviene il secondo pilota pi\u00f9 giovane a cogliere punti iridati, a 20 anni e 12 giorni, battuto solo da Vettel (19 anni 11 mesi e 14 giorni) all'epoca del Gran Premio degli Stati Uniti 2007.\nDa segnalare l'arrivo in fondo alla gara per le due Hispania-Dallara, mentre Heikki Kovalainen non viene classificato, pur essendo giunto al traguardo, avendo ben 10 giri di ritardo dal vincitore. Il finlandese si era fermato ai box per un problema idraulico, ma poi era ripartito.\nRisultati.\nI risultati del GP sono stati i seguenti:"}
{"id": "2858748", "revid": "1504506", "url": "https://it.wikipedia.org/wiki?curid=2858748", "title": "Conti di Provenza", "text": ""}
{"id": "2858782", "revid": "124292885", "url": "https://it.wikipedia.org/wiki?curid=2858782", "title": "Gran Premio di Cina 2010", "text": "Il Gran Premio di Cina 2010 \u00e8 stata la quarta prova della stagione 2010 del Campionato mondiale di Formula 1. Si \u00e8 svolta domenica 18 aprile 2010 sul Circuito di Shanghai ed \u00e8 stata vinta da Jenson Button su McLaren-Mercedes, al suo nono successo nel mondiale. Button ha preceduto sul traguardo il suo compagno di squadra Lewis Hamilton e Nico Rosberg su Mercedes GP.\nVigilia.\nAspetti tecnici.\nLa Bridgestone, fornitore unico degli pneumatici, annuncia per questa gara gomme \"morbide\" e \"dure\". In merito ai dubbi sorti nei primi gran premi, la FIA dichiara legale la Red Bull RB6 ma specifica che ogni dispositivo delle sospensioni che modifica l'assetto della monoposto in regime di \"parco chiuso\" \u00e8 da considerarsi non ammesso.\nAspetti sportivi.\nI tre commissari della FIA nominati per la gara sono affiancati da Alexander Wurz. Il pilota giapponese Sakon Yamamoto \u00e8 indicato come test driver e pilota di riserva all'Hispania Racing.\nProve.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato si \u00e8 avuta questa situazione:\nNella prima sessione di prove del venerd\u00ec, Paul di Resta ha sostituito Vitantonio Liuzzi alla Force India. Le prove sono state caratterizzate da un curioso incidente che ha visto protagonista S\u00e9bastien Buemi sulla Toro Rosso: ha perduto in frenata entrambe le ruote anteriori, senza per\u00f2 fortunatamente riportare danni alla persona nel successivo incidente.\nAnche Fernando Alonso ha sofferto un problema al motore che non gli ha consentito di prendere parte all'intera sessione.\nQualifiche.\nNella sessione di qualifica si \u00e8 avuta questa situazione:\nIn Q1, oltre alle vetture dei team neoentranti, viene eliminato Vitantonio Liuzzi. In Q2 nessuna grande sorpresa, con Schumacher che entra nella top ten, sopravanzando Barrichello per soli 33 millesimi. In Q3 quarta \"pole\" di fila per la RBR, questa volta con Sebastian Vettel, che trova in prima fila il suo compagno di scuderia Mark Webber. I primi otto sono in uno spazio di otto decimi.\nGara.\nResoconto.\nAl via Alonso passa entrambe le Red Bull anticipando per\u00f2 la partenza: il pilota iberico sar\u00e0 punito con un \"drive-through\". A met\u00e0 gruppo Vitantonio Liuzzi finisce in testacoda perdendo il controllo della vettura e scontrandosi contro S\u00e9bastien Buemi e Kobayashi alla sesta curva del primo giro e la Safety car entra in pista. Inizia a piovere e vari piloti decidono di cambiare le gomme, tranne Nico Rosberg, Jenson Button, Robert Kubica, Pedro de la Rosa e Vitalij Petrov, i quali decidono di proseguire con le gomme d'asciutto. La pioggia \u00e8 poco consistente e, in un paio di giri, tutti quelli con le intermedie rientrano per tornare alle slick. In un questo modo si crea un gap di 50 secondi tra Rosberg, Button e Kubica in testa, e gli altri top driver guidati dalle RedBull. Pi\u00f9 indietro sono le Ferrari con Massa davanti ad Alonso che ha scontato anche la penalit\u00e0.\nL\u2019ordine al giro 7 \u00e8 Rosberg, Button, Kubica, Petrov, Alguersuari, Kovalainen, Schumacher, Sutil, Webber, Vettel, Hamilton, Barrichello, Massa e Alonso. Webber, penalizzato dall\u2019eccessivo carico aerodinamico deve cedere al compagno e ad Hamilton che al giro 11 approfitta del duello tra Sutil e Vettel per passarli entrambi in un colpo solo. Il giro seguente entrambe le RedBull hanno ragione di Sutil. \nHamilton \u00e8 il pilota pi\u00f9 veloce in pista, divora i secondi che lo separano da Schumacher, riuscendo a superarlo alla fine del 16\u00ba giro. Anche Vettel supera il suo mentore una tornata pi\u00f9 tardi. \nAl giro 19, Rosberg, in testa con 4 secondi di vantaggio, commette un errore causa la pista di nuovo umida, e viene raggiunto da Button che lo supera nel rettilineo successivo diventando leader.\nNello stesso giro Schumacher, Webber, Sutil e di due ferraristi rientrano per tornare alle intermedie. Alonso riesce a beffare Massa all\u2019ingresso della corsia con una manovra alquanto rischiosa e a precederlo ai box, costringendo il compagno ad attendere in coda.\nIl giro seguente sotto una pioggia battente rientrano tutti gli altri, anche i leader. Grazie al rientro anticipato, Schumacher e Webber tornano davanti ad Hamilton e Vettel. La vettura di sicurezza deve rientrare in pista poich\u00e9 Jaime Alguersuari perde l'alettone anteriore e in questo modo il vantaggio dei primi, viene annullato. Quando si riparte, al giro 26, l\u2019ordine \u00e8 Button, Rosberg, Kubica, Petrov, Schumacher, Webber, Hamilton, Vettel, Sutil e Alonso.Webber, in duello con Hamilton finisce largo e rientra dodicesimo. Lewis rimonta come una furia ed in tre giri \u00e8 in grado di carpire il terzo posto a Kubica. Anche Alonso guadagna posizioni portandosi al sesto posto davanti a Vettel. Al giro 33 i due guadagno un\u2019ulteriore posto a scapito di Petrov, finito in testacoda. Tutti cambiano le gomme usuratesi rapidamente tra il giro 36 e 39. Hamilton ne approfitta per salire al secondo posto a scapito di Rosberg mentre Alonso scavalca Kubica. Anche Webber risale al settimo posto. Button, maestro nella gestione delle gomme, respinge senza patemi i tentativi di rimonta di Hamilton e va a vincere portandosi anche in testa al mondiale. Rosberg sale ancora sul podio gestendo il ritorno di Alonso. Seguono Kubica, Vettel, Petrov, autore di un gran recupero negli ultimi giri a gomma finita e Webber. Massa supera Schumacher per il nono posto all\u2019ultimo giro. Per la McLaren \u00e8 la prima doppietta dal Gran Premio d'Italia 2007.\nRisultati.\nI risultati del GP sono stati i seguenti:\nDecisioni della FIA.\nAl termine della gara, la FIA decide di non sanzionare le manovre nella corsia box tra Lewis Hamilton e Sebastian Vettel."}
{"id": "2858787", "revid": "1868193", "url": "https://it.wikipedia.org/wiki?curid=2858787", "title": "Repubblica di Acre", "text": "I termini Repubblica di Acre (portoghese: Rep\u00fablica do Acre) o Stato Indipendente di Acre (portoghese: Estado Independente do Acre) indicano una serie di governi separatisti nella regione di Acre, allora sotto la sovranit\u00e0 della Repubblica di Bolivia, nel periodo tra il 1899 ed il 1903. La regione fu successivamente annessa dal Brasile nel 1903 di cui a partire dal 1962 \u00e8 uno Stato federato.\nStoria.\nIl territorio di Acre fu destinato alla Bolivia nel 1867 dal Trattato di Ayacucho con il Brasile. A causa del \"Boom della gomma\" della fine del XIX secolo, la regione attrasse molti immigrati brasiliani. A cavallo fra il 1899 ed il 1900, il giornalista ed ex diplomatico spagnolo Luis G\u00e1lvez Rodr\u00edguez de Arias guid\u00f2 una spedizione per ottenere il controllo del territorio oggi chiamato Acre dalla Bolivia. \nLa spedizione fu segretamente finanziata dal governo dello Stato brasiliano di Amazonas e puntava all'incorporazione del territorio nel Brasile dopo la sua indipendenza dalla Bolivia. G\u00e1lvez si dichiar\u00f2 presidente della Prima Repubblica di Acre il 14 luglio 1899 e pose la sua capitale ad Antimary, che ribattezz\u00f2 Arieopolis. \nQuesta prima repubblica dur\u00f2 fin\u00f2 al marzo 1900 quando il governo Brasiliano mand\u00f2 l'esercito ad arrestare G\u00e1lvez restituendo l'Acre alla Bolivia. G\u00e1lvez fu deportato in Spagna e gli abitanti di Acre si ritrovarono contro sia la Bolivia che il Brasile.\nNel novembre 1900 fu fatto un nuovo tentativo di fondare una Seconda Repubblica di Acre con Rodrigo de Carvalho in qualit\u00e0 di presidente. Il movimento fu nuovamente represso e l'Acre rimase parte della Bolivia fino al 1903.\nDopo il fallimento del secondo tentativo dell'Acre di separarsi dalla Bolivia, Jos\u00e9 Pl\u00e1cido de Castro, un veterano originario del Rio Grande do Sul che aveva combattuto nella Rivoluzione Federalista del 1893, fu avvicinato dai leader della Rivoluzione Acreana e gli fu offerta l'opportunit\u00e0 di guidare il movimento indipendentista contro i Boliviani. \nDe Castro che lavorava nell'Acre dal 1899 ed era sul punto di fare ritorno a Rio de Janeiro, accett\u00f2 l'offerta. Egli impose una stretta disciplina militare e riorganizz\u00f2 l'esercito rivoluzionario che raggiunse le 30.000 unit\u00e0.\nL'esercito acreano risult\u00f2 vittorioso in diverse battaglie e, il 27 gennaio del 1903, Jos\u00e9 Pl\u00e1cido de Castro proclam\u00f2 la Terza Repubblica Acreana. \nIl Presidente del Brasile Rodrigues Alves ordin\u00f2 alle truppe brasiliane di invadere l'Acre settentrionale al fine di sostituire Pl\u00e1cido quale presidente della neonata repubblica.\nAttraverso l'abile opera diplomatica di Bar\u00e3o do Rio Branco, si giunse ad un accordo.\nIl Trattato di Petropolis, che fu firmato l'11 novembre del 1903 assegn\u00f2 l'Acre al Brasile (191.000\u00a0km\u00b2). La Bolivia in cambio ricevette alcune terre nel Mato Grosso, il pagamento di due milioni di Sterline ed un contributo nella costruzione della ferrovia Madeira-Mamor\u00e9 che avrebbe permesso alla Bolivia di uscire dall'isolamento.\nSi pu\u00f2 notare che per circa 40 anni il territorio di Acre \u00e8 stato percorso dai Brasiliani, i quali rappresentavano la maggioranza della popolazione della regione.. Il 25 febbraio 1904 la regione divenne ufficialmente un territorio federale del Brasile.\nNella cultura di massa.\nLa Repubblica d'Acre rappresenta lo sfondo per il romanzo di M\u00e1rcio Souza del 1976 intitolato \"Galvez \u2013 Imperador do Acre\"."}
{"id": "2858788", "revid": "74801", "url": "https://it.wikipedia.org/wiki?curid=2858788", "title": "Salvatore Cambosu", "text": "\u00c8 considerato uno dei maggiori elementi della corrente letteraria neorealista sarda, sviluppatasi in Sardegna negli anni cinquanta del secolo scorso, insieme ad altri scrittori come Giuseppe Fiori, Maria Giacobbe, Paride Rombi, Albino Bernardini.\nBiografia.\nFiglio di Gavino Cambosu (zio materno di Grazia Deledda) e Grazia Nieddu, Salvatore Cambosu crebbe in una numerosa famiglia di estrazione agropastorale. A Orotelli frequent\u00f2 le prime classi elementari, continuando poi gli studi a Nuoro dove consegu\u00ec il diploma di maturit\u00e0 classica e il diploma di maestro elementare. Successivamente frequent\u00f2 le universit\u00e0 di Padova e di Roma, senza mai laurearsi. Come maestro delle scuole elementari insegn\u00f2 in vari paesi del nuorese nonch\u00e9 nel suo paese natale dove fu anche amministratore comunale.\nRientrato in Sardegna si stabil\u00ec a Cagliari, dove inizi\u00f2 a collaborare con vari giornali come \"Il Messaggero\", il \"Corriere d'Italia\", \"Il Popolo Romano\", \"l'Unione Sarda\"; con quest'ultimo pubblicher\u00e0, nel 1934, il suo romanzo a puntate \"Il carro\", apparso postumo nel 1992 con il titolo \"Lo sposo pentito\". Nella citt\u00e0 capoluogo si inser\u00ec attivamente nella vita culturale e politica, animata in quegli anni da intellettuali come Sebastiano Dessanay, Michelangelo Pira, Francesco Masala.\nFu insegnante di lettere e latino alle scuole medie, dove ebbe come allieva una allora giovanissima Maria Lai, con la quale poi, negli anni a venire instaur\u00f2 un profondo rapporto d'amicizia e di rigore poetico tanto da influenzare l'artista in tutto il suo percorso creativo.\nIl suo primo romanzo \u00e8 \"Lo zufolo\", pubblicato a Bologna nel 1932 dalla casa editrice \"La festa\", definito da Grazia Deledda come un \"poemetto in prosa\".\nNel dopoguerra collabor\u00f2 attivamente con vari quotidiani come \"La Nuova Sardegna\", \"Il Tempo\", \"L'Avvenire d'Italia\", \"Il Giornale d'Italia\", e poi ancora per l'Unione Sarda e con riviste come \"Il Politecnico\" di Elio Vittorini, \"Il Mondo\", \"Nord e Sud\", \"Ichnusa\", \"Quadrivio\", \"Il Ponte\", \"L'Illustrazione Italiana\", \"La Chimera\".\nNel 1954 pubblic\u00f2 la sua opera pi\u00f9 importante, \"Miele amaro\", composita raccolta di materiale storico, etnologico e poetico sulla Sardegna, definita da intellettuali del tempo come \u00ab\"il fatto pi\u00f9 importante della cronaca letteraria sarda degli ultimi dieci anni\"\u00bb (Antonio Pigliaru), giudizio pi\u00f9 volte ribadito da altri, anche fuori della Sardegna, e da ultimo confermato da Giulio Angioni, che ne dilata il valore nel tempo a venire.\n\u00c8 del 1955 il reportage \"Il\" \"Suparamonte di Orgosolo,\" inchiesta giornalistica sul banditismo sardo.\nNel 1957 esce \"Una stagione ad Orolai\", segnalato dalla giuria nel Premio Grazia Deledda nel 1954.\nE poi \"Racconti\"; Il \"Supramonte di Orgosolo\"; \"Lo sposo pentito\"; \"Due stagioni in Sardegna\"; \"I racconti\"; \"L'anno del campo selvatico: il quaderno di Don Demetrio Gunales\" .\nFu un giornalista molto produttivo e impegnato, attento osservatore della realt\u00e0 isolana e profondo conoscitore delle tradizioni della sua terra.\nLa Fondazione.\nNel 2007 \u00e8 stata istituita la Fondazione \"Salvatore Cambosu\", con la partecipazione della Regione Sardegna e del Comune di Orotelli. Tra gli obiettivi statutari della Fondazione, rientrano quelli di promuovere iniziative e attivit\u00e0 volte a far conoscere il pensiero e le opere dello scrittore, organizzare studi, convegni, seminari, mostre per promuovere il messaggio culturale, storico e umano di Salvatore Cambosu. Inoltre la Fondazione ha promosso l'istituzione di un museo intitolato a Salvatore Cambosu, nella sua casa a Orotelli e, in collaborazione con l'Amministrazione Comunale di Orotelli, un premio biennale intitolato allo scrittore."}
{"id": "2858789", "revid": "101175", "url": "https://it.wikipedia.org/wiki?curid=2858789", "title": "Superstock 1000 FIM Cup 2010", "text": "Superstock 1000 FIM Cup 2010 \u00e8 la dodicesima edizione della Superstock 1000 FIM Cup.\nIl titolo piloti viene vinto, con tre gare d'anticipo, da Ayrton Badovini con la BMW S1000 RR del team BMW Motorrad Italia. Il pilota italiano \u00e8 stato il dominatore assoluto del campionato, vincendo nove delle dieci gare in calendario e realizzando anche otto pole position.\nIl campionato costruttori se lo aggiudica, con due gare d'anticipo rispetto alla fine del campionato, la BMW. Per la casa bavarese, all'esordio in questa categoria, si tratta dei primi successi nei campionati per motociclette derivate dalla serie.\nPiloti partecipanti.\nTutte le motociclette in competizione sono equipaggiate con pneumatici forniti dalla Pirelli.\nClassifiche.\nSistema di punteggio.\n!width=5%|Pos.\n!width=5%|Punti"}
{"id": "2858796", "revid": "124738432", "url": "https://it.wikipedia.org/wiki?curid=2858796", "title": "Zez\u00e9 Moreira", "text": "Carriera.\nGiocatore.\nGioc\u00f2 dapprima nello Sport Club Brasil di Praia Vermelha per poi passare al Palestra It\u00e1lia, club di San Paolo del Brasile. Dopo un passaggio al Flamengo durato sei mesi, chiuse la carriera da calciatore nel Botafogo.\nAllenatore.\nNel 1944 aveva iniziato a svolgere incarichi nel settore giovanile del Botafogo sia come preparatore atletico che come tecnico; il suo primo incarico in panchina in prima squadra lo ottenne nel 1948. Alla sua prima esperienza alla guida di una squadra, la port\u00f2 subito alla vittoria del campionato Carioca, titolo che mancava al club da tredici anni. Dopo tre anni venne chiamato al Fluminense, con cui vinse nuovamente il titolo statale; contemporaneamente al suo incarico sulla panchina della squadra di Rio de Janeiro svolgeva anche la funzione di commissario tecnico della Nazionale di calcio brasiliana. Tale compito era particolarmente significativo, poich\u00e9 la squadra aveva ancora vividi nella memoria i ricordi del maracana\u00e7o, e sulle spalle dell'allenatore gravava il compito di guidare il riscatto dei brasiliani in vista del . Per detta manifestazione, il Brasile part\u00ec in aeroplano (prima volta nella sua storia) il 22 maggio 1954; il primo match contro il fu facilmente vinto per 5-0, e il pareggio contro la consent\u00ec alla squadra di passare il turno. La partita successiva fu contro l', che sconfisse i brasiliani per 4-2, e fu teatro di uno spiacevole episodio: in seguito al fischio finale, si scaten\u00f2 una rissa tra i giocatori delle due rappresentative, e lo stesso Moreira scagli\u00f2 una scarpa contro l'allora ministro dello sport nonch\u00e9 CT magiaro Guszt\u00e1v Sebes. L'unico titolo vinto dal tecnico con la selezione brasiliana, il campionato Pan-americano del 1952, fu per\u00f2 degno di nota, dato che fu il primo trofeo vinto dalla Nazionale fuori dai patri confini.\nDopo l'esperienza internazionale torn\u00f2 ad allenare il Botafogo, legandosi poi nel corso della carriera anche al Nacional di Montevideo, in Uruguay, ed al San Paolo, con il quale vinse il campionato Paulista 1970. Nel 1981 smise di allenare guidando la piccola squadra del Canto do Rio."}
{"id": "2858802", "revid": "179980", "url": "https://it.wikipedia.org/wiki?curid=2858802", "title": "Palestra It\u00e1lia", "text": ""}
{"id": "2858805", "revid": "659685", "url": "https://it.wikipedia.org/wiki?curid=2858805", "title": "James Barbour", "text": "Biografia.\nFu il diciottesimo governatore della Virginia. Nato nella Contea di Orange nello Stato della Virginia, figlio del politico Thomas Barbour.\nLa madre era Pendleton Thomas, i genitori possedevano un'ampia propriet\u00e0 terriera di oltre 2.000 ettari (8\u00a0km\u00b2), fortuna che and\u00f2 velocemente dissipata. Il 29 ottobre 1792, Barbour spos\u00f2 Lucy Johnson, la figlia di Benjamin Johnson.\nFra le altre cariche ricoperte quella dell'11\u00b0 segretario alla Guerra degli Stati Uniti dal 7 marzo 1825 al 23 maggio 1828."}
{"id": "2858816", "revid": "173617", "url": "https://it.wikipedia.org/wiki?curid=2858816", "title": "Maurice Hope", "text": "Fu campione europeo e poi campione mondiale WBC dei pesi medi junior dal 4 marzo 1979 al 23 maggio 1981. Combatt\u00e9 fino all'inizio degli anni 80 incontrando, tra gli altri, Vito Antuofermo, Rocky Mattioli e Luigi Minchillo. \nBiografia.\nCarriera tra i dilettanti.\nNativo dell'isola di Antigua, la vita sportiva di Hope inizi\u00f2 nei primi anni 70, quando si trasfer\u00ec con i familiari in Inghilterra, a Londra, dove la boxe \u00e8 uno sport molto popolare. Difese i colori del Regno Unito alle Olimpiadi di Monaco (1972), tra i pesi welter. Dopo aver battuto il bahamense Garry Davis e lo spagnolo Alfonso Fern\u00e1ndez, fu eliminato nei quarti di finale dall'ungherese J\u00e1nos Kajdi che poi vincer\u00e0 la medaglia d'argento.\nCarriera tra i professionisti.\nEsord\u00ec tra i professionisti il 18 giugno 1973, con una vittoria per Ko tecnico all'ottava ripresa contro John Smith.\nIl 5 novembre 1974, a Wolverhampton, conquist\u00f2 il titolo britannico dei pesi medi junior, battendo all'ottava ripresa Larry Paul. Il suo tentativo di conquistare anche il titolo vacante della categoria superiore si infranse nel giugno 1975 nei pugni di Bunny Sterling, per KO all'ottavo round. Dopo aver conquistato anche il titolo del Commonwealth dei medi junior fu inserito nella Top Ten della categoria.\nIl 10 gennaio 1976, a Roma, conquist\u00f2 il titolo europeo, strappandolo a Vito Antuofermo per Ko tecnico alla quindicesima ripresa. L'incontro, sino a quel momento era in sostanziale equilibrio ma poi una ferita non rimarginata di un precedente match alle sopracciglia del campione in carica aveva preso a sanguinare copiosamente, rendendo impossibile il proseguimento da parte dell'italo-americano.\nIl 15 marzo 1977, a Berlino, si batt\u00e9 per la prima volta per il titolo mondiale della WBC contro il tedesco Eckhard Dagge. Il match fin\u00ec in parit\u00e0, consentendo al tedesco di mantenere il titolo. L'arbitro inglese aveva visto lo sfidante in vantaggio di tre punti; il giudice tedesco Dagge in vantaggio di uno, mentre il terzo giudice si era espresso per il pari.\nDivenne campione mondiale WBC dei medi junior il 4 marzo 1979 per KO al nono round, battendo, a Sanremo Rocky Mattioli che era succeduto a Dagge nel titolo mondiale. Si ripeter\u00e0 nella rivincita del 12 luglio 1980, a Londra, con un Ko tecnico all'undicesimo round. Dopo aver sconfitto anche Mike Baker, per ko tecnico alla settima ripresa, riusc\u00ec ancora a conservare il titolo battendo Carlos Maria del Valle, per unanime decisione ai punti, il 26 novembre 1980.\nIl 23 maggio 1981, al Caesars Palace di Las Vegas, perse la corona alla 12\u00aa ripresa atterrato sino al conto totale da Wilfred Ben\u00edtez. Hope fu ricoverato per i postumi del match, ma si riprese e si spos\u00f2, dopo poco tempo, ritornando cos\u00ec in Inghilterra.\nIl suo ritiro avvenne dopo essere stato battuto dall'italiano Luigi Minchillo, il 30 marzo 1982 al Wembley Arena di Londra, in un incontro valido per la cintura europea dei medi junior.\nIl \"curriculum vitae\" di Maurice Hope si concluse cos\u00ec: 35 incontri, 30 vinti (24 prima del limite), 4 persi (2 Ko) e 1 pareggiato."}
{"id": "2858818", "revid": "122836239", "url": "https://it.wikipedia.org/wiki?curid=2858818", "title": "Jules Fauris de Saint-Vincens", "text": "Il magistrato e il politico.\nFu \"pr\u00e9sident \u00e0 mortier\" del Parlamento della Provenza nel 1789, Faurisson Saint-Vincens sopravvisse alla Rivoluzione ed \u00e8 stato il secondo magistrato a esercitare sotto l'Impero, la funzione di Primo presidente della Corte d'appello di Aix-en-Provence. Ha svolto anche una parallela carriera politica come sindaco e deputato del corpo legislativo.\nL'uomo di lettere e il numismatico.\nRiprendendo la tradizione di famiglia di erudizione, questo bibliofilo, corrispondente dell'Istituto, scrisse, soprattutto dopo la Rivoluzione francese, molti lavori di storia, numismatica e archeologia. Fece parte di diverse accademie e fu uno dei fondatori dell'Accademia di Aix-en-Provence. La sua biblioteca \u00e8 uno dei fondi che costituiscono la biblioteca M\u00e9janes.\nLe m\u00e9moire sur les monnaies des comtes de Provence.\nGli studiosi delle monete dei conti di Provenza conoscono Fauris de Saint-Vincens per la sua preziosa pubblicazione intitolata \"M\u00e9moire sur les monnaies de Provence\". Lungi dall'essere superata, questo ponderoso lavoro \u00e8 una fonte straordinaria di informazioni sulla moneta nel Medioevo.\nIl testo presenta l'evoluzione delle monete provenzali nel corso dei secoli. Oltre alle innumerevoli informazioni, il lavoro di Fauris Saint-Vincens presenta anche numerose tavole che rappresentano le monete della Provenza, ma anche gettoni e medaglie, con le immagini delle monete dei vari signori provenzali: gli arcivescovi di Arles e di Embrun, i papi di Avignone, i signori dei Baux, d'Anduse e Sauve, di Maguelonne, conti di Tolosa, marchesi di Provenza e i principi di Orange.\nAppaiono poi le monete dei re di Francia che ha battuto il denaro in Provenza a partire da Carlo VIII e fino al regno di Francesco I.\nCome Fabri de Peiresc, che era fu consigliere del parlamento di Provenza e numismatico emerito, Fauris Saint-Vincens \u00e8 uno dei padri della numismatica provenzale, perch\u00e9 con il suo lavoro ne ha fissati i contenuti e individuati i contorni.\nDopo la morte le monete dei presidente Fauris furono acquisite per 18.000 franchi dal \"Cabinet des m\u00e9dailles\" di Marsiglia. Anche oggi formano il nucleo centrale della collezione."}
{"id": "2858819", "revid": "287204", "url": "https://it.wikipedia.org/wiki?curid=2858819", "title": "Zez\u00e8 Moreira", "text": ""}
{"id": "2858821", "revid": "287204", "url": "https://it.wikipedia.org/wiki?curid=2858821", "title": "Zeze Moreira", "text": ""}
{"id": "2858824", "revid": "21880", "url": "https://it.wikipedia.org/wiki?curid=2858824", "title": "Riftia pachyptila", "text": "Riftia pachyptila, conosciuto anche come verme tubo gigante, \u00e8 un anellide policheta della famiglia Siboglinidae.\nAspetti morfologici.\nIn grado di sopportare temperature elevate e alti livelli di zolfo. Cresce fino a 2,4 metri di lunghezza.\nDistribuzione e habitat.\nHabitat tipicamente abissale sulle sorgenti idrotermali, nell'Oceano Pacifico e sul Gal\u00e1pagos rift, a partire da pi\u00f9 di 1500 metri di profondit\u00e0, associato a fumarole nere.\nAssociati a batteri endosimbionti e chemioautotrofi caratterizzano le strutture della fauna delle sorgenti.\nBiologia.\nI vermi tubo sono una parte importante della comunit\u00e0 attorno alle bocche idrotermali. I vermi tubo, come parassiti, assorbono i nutrienti direttamente nei loro tessuti. Questo perch\u00e9 i vermi non hanno n\u00e9 bocca n\u00e9 un tubo digerente, cos\u00ec i batteri vivono al loro interno: vi sono circa 285 miliardi di batteri per grammo di tessuto. I vermi tubo hanno branchie rossastre che contengono emoglobina. L'emoglobina combina acido solfidrico e lo trasferisce ai batteri che vivono all'interno del tubo. In cambio, i batteri nutrono il verme con composti di carbonio."}
{"id": "2858830", "revid": "599013", "url": "https://it.wikipedia.org/wiki?curid=2858830", "title": "Il male oscuro", "text": ""}
{"id": "2858831", "revid": "29244", "url": "https://it.wikipedia.org/wiki?curid=2858831", "title": "Riftia", "text": ""}
{"id": "2858837", "revid": "293377", "url": "https://it.wikipedia.org/wiki?curid=2858837", "title": "Jean-Sony Alcenat", "text": ""}
{"id": "2858841", "revid": "287204", "url": "https://it.wikipedia.org/wiki?curid=2858841", "title": "Apoteosi di Sant'Orsola e delle sue compagne", "text": "L'Apoteosi di Sant'Orsola e delle sue compagne \u00e8 un telero (tempera su tela, 481x336 cm) di Vittore Carpaccio, firmato e datato 1491 e conservato nelle Gallerie dell'Accademia di Venezia. Si tratta del secondo episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia. \nStoria.\nLa scena dell\"'Apoteosi\", che conclude il ciclo delle storie, fu tra le prime ad essere dipinta dall'artista, che non pot\u00e9 seguire l'ordine logico della rappresentazione poich\u00e9 non tutte le pareti dell'edificio erano gi\u00e0 sgombre da altari e monumenti funebri di vecchi confratelli. La pala, in particolare, era destinata all'altare della cappella.\nNel ciclo di teleri sono frequenti i richiami alla Venezia dell'epoca ed alle sue campagne militari contro gli Ottomani. Nella leggenda di sant'Orsola venne in particolare enfatizzata la santit\u00e0 della donna che sub\u00ec il martirio per non cedere alla violenza: dalle cronache dell'epoca traspare infatti che uno degli argomenti che pi\u00f9 toccavano l'opinione pubblica negli scontri militari fosse proprio quello delle donne, madri di famiglia, giovani vergini o monache strappate dalla sicurezza delle loro abitazioni e rese oggetto di violenze da parte degli invasori.\nUna parte della critica aveva ipotizzato che la tela fosse stata ampiamente ritoccata nel 1510, come motivi pi\u00f9 moderni, ma tale ipotesi \u00e8 stata definitivamente smentita dalle radiografie, che hanno anche scoperto l'aggiunta in un secondo momento dei tre ritratti maschili sulla sinistra.\nDescrizione.\nLa cristiana Orsola, figlia del re di Bretagna, accett\u00f2 di sposare Ereo, principe pagano d'Inghilterra, a patto che il futuro sposo si convertisse e andasse con lei in pellegrinaggio a Roma. Tornata a Colonia la trov\u00f2 assediata dagli Unni. Dopo essere stata in un primo tempo accolta da Attila, il suo rifiuto a concedersi al sovrano barbaro scaten\u00f2 le furie degli occupanti, che martirizzarono Orsola e le sue undicimila compagne. \nLa scena mostra al centro Orsola in apoteosi su una palma (simbolo del martirio), in un nimbo di luce tra angeli con nastri che le porgono una corona mentre in alto Dio Padre distende le braccia per accoglierla in paradiso. In basso si trova la moltitudini dei martiri, soprattutto compagne di Orsola, ma anche figure maschili, come il leggendario papa Ciriaco col triregno, che si sarebbe sacrificato con lei. I tre uomini sulla sinistra sarebbero probabilmente i tre figli di Antonio Loredan, difensore di Scutari contro i Turchi: l'impresa di Antonio \u00e8 ricordata anche dalla rocca sullo sfondo.\nIl tutto \u00e8 racchiuso da un'elegante architettura rinascimentale con un arcone in pietra che riprende la forma della tela, e uno sfondo tipicamente veneto, di colline con castelli, montagne e un lago. La forte simmetria della composizione \u00e8 sottolineata anche dai due vessili cristiani che inquadrano la santa in una specie di quadrilatero, che ha come basi il fascio di palme (dove si trova anche il cartiglio, sotto la ghiera di teste di serafino che regge insieme le fronde, con la firma e la data) e la mandorla orizzontale dell'Eterno.\nStile.\nLa scena risente ancora di qualche grafismo, qualche durezza pittorica di gusto legato ancora all'esempio del Mantegna, con una costruzione per simmetrie forse troppo ostentata. Alcuni schematismi, come nella figura centrale e nella fitta maglia delle teste delle vergini stipate, mostrano che l'opera appartiene a una fase ancora non pienamente matura dell'artista, confermando la vicinanza con il telero dell'\"Arrivo dei pellegrini a Colonia\", datato 1490. \nGi\u00e0 notevole \u00e8 per\u00f2 la padronanza della luce e del colore, che permettono l'unificazione tra figure e paesaggio della migliore tradizione veneta e che indagano con precisione lenticolare alcuni dettagli virtuosistici, come i ricchi panneggi serici delle donne inginocchiate in primo piano. "}
{"id": "2858842", "revid": "88740", "url": "https://it.wikipedia.org/wiki?curid=2858842", "title": "Nord (Sudan)", "text": "Lo Stato Nord (; traslitterato dall'arabo: ash-Shamaliyah) che significa settentrionale cio\u00e8 propriamente \"Lo Stato del Settentrione\", \u00e8 uno dei quindici wilayat o stati del Sudan. Ha una superficie complessiva di 348.765\u00a0km quadrati ed una popolazione di circa 600.000 persone (stima del 2000). Dongola \u00e8 la sua capitale.\nLa citt\u00e0 di Wadi Halfa, quartier generale delle forze Britanniche nella zona verso la fine del XIX secolo, e situata nel nord della provincia. Altri centri abitati sono Karima, Kurti, Kulb e Abri.\nNell'antichit\u00e0 \"Lo Stato Settentrionale\" del Sudan era conosciuto con il nome di Nubia."}
{"id": "2858845", "revid": "73843", "url": "https://it.wikipedia.org/wiki?curid=2858845", "title": "Walter Brugiolo", "text": ""}
{"id": "2858847", "revid": "1573940", "url": "https://it.wikipedia.org/wiki?curid=2858847", "title": "Siboglinidae", "text": "Siboglinidae \u00e8 una famiglia di anellidi pogonofori.\nTassonomia.\nComprende i seguenti generi:"}
{"id": "2858851", "revid": "1573940", "url": "https://it.wikipedia.org/wiki?curid=2858851", "title": "Famenin", "text": "F\u0101men\u012bn (farsi \u0641\u0627\u0645\u0646\u06cc\u0646) \u00e8 una citt\u00e0 dello shahrest\u0101n di Famenin, circoscrizione Centrale, nella provincia di Hamadan. Aveva, nel 2006, una popolazione di 14.019 abitanti. Si trova a nord-est della citt\u00e0 di Hamadan."}
{"id": "2858853", "revid": "585241", "url": "https://it.wikipedia.org/wiki?curid=2858853", "title": "Ja\u1e6d\u0101yu", "text": "Ja\u1e6d\u0101yu (devan\u0101gar\u012b \u091c\u091f\u093e\u092f\u0942), \u00e8 una figura mitologica della tradizione hind\u016b e un personaggio del celebre poema epico \"R\u0101m\u0101ya\u1e47a\". Figlio di Aru\u1e47a e fratello di Samp\u0101ti, discendente di Garu\u1e0da, \u00e8 un divino avvoltoio.\nNel poema \"R\u0101m\u0101ya\u1e47a\", precisamente nel suo III \"k\u0101\u1e47\u1e0da\", lo , il demone malvagio R\u0101va\u1e47a rapisce S\u012bt\u0101, sposa di R\u0101ma, il coraggioso Jatayu cerca di fermare R\u0101va\u1e47a durante la sua fuga, ma, dopo una coraggiosa ed estenuante lotta, il pi\u00f9 potente demone lo sconfigge tagliandogli le ali. Quando R\u0101ma e suo fratello Lak\u1e63ma\u1e47a si gettano all'inseguimento di R\u0101va\u1e47a, trovano il morente Jatayu il quale, dopo aver narrato la sua lotta con R\u0101va\u1e47a, indica loro la giusta direzione per raggiungerlo, e muore sotto la benedizione dello stesso R\u0101ma.\nJatayupara.\nNel distretto di Kollam, nello stato indiano di Kerala, \u00e8 conservata un'enorme roccia denominata \"Jatayupara\", che si vuole sia il punto esatto dove cadde rovinosamente Ja\u1e6d\u0101yu dopo la sua lotta con R\u0101va\u1e47a. Proprio nel punto dove si dice sia caduto questo avvoltoio divino, esiste una fonte, che la leggenda vuole si sia creata proprio dall'impatto del becco di Jatayu con la roccia, e questa fonte, luogo di pellegrinaggio di molti fedeli hindu.\nSimilitudini con la leggenda di Icaro.\nSecondo il mito Ja\u1e6d\u0101yu, insieme a suo fratello Samp\u0101ti gareggiarono a chi fosse capace di volare pi\u00f9 in alto. Giunti vicino al sole Ja\u1e6d\u0101yu si avvicin\u00f2 alle sue fiamme e suo fratello, per proteggerlo dalle lingue di fuoco, gli fece scudo con le proprie ali che presero fuoco privandosene finch\u00e9 dopo aver aiutato la compagnia guidata da Hanumat non le recuperer\u00f2 miracolosamente. \u00c8 interessante notare l'estrema somiglianza di questa narrazione con il mito di Icaro e Dedalo e del loro volo verso il disco solare."}
{"id": "2858856", "revid": "599013", "url": "https://it.wikipedia.org/wiki?curid=2858856", "title": "Juan Acu\u00f1a", "text": "Conosciuto anche come Xanetas, ha trascorso quasi tutta la carriera nel Deportivo La Coru\u00f1a.\nCarriera.\nClub.\nCresciuto nello Sporting Coru\u00f1\u00e9s, pass\u00f2 all'Eureka, quindi, nel 1938, al Deportivo La Coru\u00f1a diventandone titolare a 16 anni e guadagnandosi la reputazione, presso i migliori attaccanti della Primera Divisi\u00f3n di portiere difficile da battere. Una delle sue caratter\u00edstiche principali, le uscite, cominci\u00f2 a causargli problemi nei suoi primi anni, nel 1940 sub\u00ec una lussazione alla spalla che non gli imped\u00ec di diventare importante nella promozione in prima divisione in una partita contro il Real Murcia.\nA partire dal 1945 cominci\u00f2 ad avere problemi di peso. Nella stagione 49-50 giocando a Valladolid, in seguito all'uscita ai piedi dell'attaccante Rafa, cadde sulla sua gamba e questi sub\u00ec accidentalmente una frattura in tre parti della gamba, il che produsse una forte campagna contro di lui, che fu squalificato per varie giornate.\nFu uno dei migliori portieri della sua epoca, vincendo quattro trofei Zamora, il secondo portiere (insieme a Santiago Ca\u00f1izares) con pi\u00f9 trofei Zamora dopo Ramallets, che ne ha vinti cinque, mentre lo stesso Ricardo Zamora ne ha vinti tre.\nSi ritir\u00f2 nel 1959, ricevendo nell'estate del 1961 un omaggio a La Coru\u00f1a, una partita tra veterani baschi e galleghi seguita da una partita tra Deportivo La Coru\u00f1a ed Orense Club de F\u00fatbol. Nel 1990 il Deportivo ha creato un premio che porta il suo nome e che si disputa ogni anno nella pre-stagione allo Riazor.\nNazionale.\nGioc\u00f2 in nazionale poche volte, per equivoci a proposito della sua personalit\u00e0, per cui fu convocato solo due volte, debuttando nel dicembre del 1941 a Valencia sostituendo il portiere titolare nella seconda met\u00e0 della gara contro la Svizzera. Per la Coppa del Mondo del 1950 era candidato al posto di possibile sostituto di Ignacio Eizaguirre ma l'allenatore gli prefer\u00ec Antoni Ramallets."}
{"id": "2858857", "revid": "297218", "url": "https://it.wikipedia.org/wiki?curid=2858857", "title": "Nordicum-Mediterraneum", "text": ""}
{"id": "2858860", "revid": "1573940", "url": "https://it.wikipedia.org/wiki?curid=2858860", "title": "Somniosus rostratus", "text": "Il lemargo (Somniosus rostratus ()) \u00e8 uno squalo marino appartenente alla famiglia Somniosidae, diffuso nel mar Mediterraneo e nell'oceano Atlantico orientale. \u00c8 una specie raramente osservata e tipica di acque profonde.\nDescrizione.\n\u00c8 uno squalo dal corpo tozzo e di piccole dimensioni, non superando i 143 cm. La colorazione \u00e8 nerastra. Come tutti gli squali dell'ordine Squaliformes non \u00e8 dotato di pinna anale, mentre ha due pinne dorsali di cui la seconda \u00e8 collocata molto posteriormente. La pinna caudale \u00e8 lievemente eterocerca, con il lobo superiore di dimensioni maggiori, e presenta una breve carena alla base. Manca di fotofori.\nSomiglia a \"Somniosus longus\", dal quale si distingue per l'occhio in proporzione di diametro minore e la seconda pinna dorsale di dimensioni chiaramente inferiori della prima.\nBiologia.\nAlimentazione.\nLa sua biologia \u00e8 generalmente poco conosciuta. Gli esemplari catturati nel mar Mediterraneo risultano nutrirsi principalmente di \"Histioteuthis\" e di altri cefalopodi (\"Abralia veranyi\", \"Loligo vulgaris\") e in minor parte di crostacei e piccoli pesci.\nRiproduzione.\n\u00c8 viviparo. Le femmine si spingono in acque meno profonde e pi\u00f9 vicine alla costa per partorire; alla nascita i piccoli (in genere tra 6 e 9, talvolta anche in numero maggiore) misurano tra i 21 e i 28 cm. I maschi raggiungono la maturit\u00e0 sessuale gi\u00e0 a 70 cm, le femmine non prima degli 80.\nDistribuzione e habitat.\nVive tra i 200 e i 2700 m di profondit\u00e0, sulla piattaforma e lungo la scarpata continentale; a causa di questa sua caratteristica, i limiti precisi dell'areale di questa specie non sono ben noti. Il lemargo \u00e8 diffuso nell'est dell'oceano Atlantico e nell'ovest del mar Mediterraneo, dove potrebbe non essere molto raro pur essendo raramente osservato; ne sono stati catturati esemplari anche a Malta e sulle coste della Tunisia, dove non era mai stato trovato in precedenza. Nell'Atlantico, \u00e8 presente a Madera e lungo la costa nord della Francia. Risultano anche delle segnalazioni da Cuba. \u00c8 invece assente dal mar Nero.\nPesca.\n\u00c8 talvolta presente nel \"bycatch\" della pesca a strascico del gambero viola. \u00c8 commestibile ma di scarso valore commerciale; a volte le sue carni sono vendute come \"Centrophorus\" sp. Dall'introduzione del palangaro mesopelagico per la pesca al pesce spada, le catture accidentali di \"S. rostratus\" nel mar Mediterraneo sono diventate pi\u00f9 frequenti, avvenendo soprattutto quando l'attrezzo si rompe e gli ami scendono oltre i 1500 m di profondit\u00e0.\nTassonomia.\nQuesta specie \u00e8 stata descritta da Antoine Risso nel 1827 con il nome \"Scymnus rostratus\". Gli esemplari precedentemente identificati come \"Somniosus rostratus\" provenienti dall'oceano Pacifico sono ritenuti essere una specie differente, \"Somniosus pacificus\".\nConservazione.\nAnche se non esistono misure specifiche per la protezione del lemargo, questa specie \u00e8 interessata dai provvedimenti dedicati a proteggere gli squali che vivono in acque profonde, tra cui il limite di 1000 m alla pesca a strascico nel Mediterraneo e le restrizioni alla pesca alle Isole Canarie, Azzorre e a Madeira.\nLa valutazione del 2009 della lista rossa IUCN classificava \"S. rostratus\" come \"dati insufficienti\". Nel mar Mediterraneo, le catture pi\u00f9 frequenti dovute all'introduzione del palangaro mesopelagico hanno dimostrato che questa specie \u00e8 pi\u00f9 comune di quanto ritenuto in precedenza; date le poche informazioni sul suo ciclo vitale \u00e8 per\u00f2 difficile valutare precisamente l'impatto che ci\u00f2 avr\u00e0 sulla sua popolazione, tenendo anche conto che altre specie del genere \"Somniosus\" sono note per la loro longevit\u00e0 e ciclo vitale lento. Nel 2016 la popolazione mediterranea \u00e8 quindi stata nuovamente classificata come \"dati insufficienti\".\nLa valutazione globale del 2020 classifica invece il lemargo come \"a rischio minimo\" perch\u00e9 \u00e8 presente anche in aree in cui non sono note attivit\u00e0 di pesca che interessano le acque profonde."}
{"id": "2858861", "revid": "1573940", "url": "https://it.wikipedia.org/wiki?curid=2858861", "title": "Maryanaj", "text": "Mary\u0101naj (farsi \u0645\u0631\u06cc\u0627\u0646\u062c) \u00e8 una citt\u00e0 dello shahrest\u0101n di Hamadan, circoscrizione Centrale, nella provincia di Hamadan. Aveva, nel 2006, una popolazione di 9.442 abitanti. Si trova pochi chilometri a nord-ovest della citt\u00e0 di Hamadan."}
{"id": "2858862", "revid": "287204", "url": "https://it.wikipedia.org/wiki?curid=2858862", "title": "Jonathan Richman", "text": "Nel 1970 ha fondato il gruppo The Modern Lovers, una band che ha influenzato il proto-punk. Dalla met\u00e0 degli anni '70 Richman ha suonato prevalentemente da solo o con una formazione ridotta.\nCarriera.\nThe Modern Lovers.\nAll'inizio degli anni '70, a Boston, Richman ha fondato i The Modern Lovers, una band proto-punk garage rock. Altri componenti del gruppo erano il tastierista Jerry Harrison e il batterista David Robinson, che pi\u00f9 tardi entrarono a far parte, rispettivamente, dei Talking Heads e dei The Cars.\nNel 1972 registrarono alcuni demo prodotti da John Cale (gi\u00e0 nei Velvet Underground), tra i quali c'erano \"Roadrunner\" e \"Pablo Picasso\" che furono incluse nell'album del gruppo pubblicato dopo la separazione \"The Modern Lovers\" (1976).\nL'album, \"Jonathan Richman and The Modern Lovers\", fu pubblicato nel maggio 1976 ma David Robinson lasci\u00f2 il gruppo subito dopo a causa di divergenze con Richman riguardo al basso livello dei volumi sonori del disco, e, insieme a Ric Ocasek form\u00f2 il gruppo The Cars.\n\"Rock and Roll with the Modern Lovers\" fu pubblicato nel 1977 e inizi\u00f2 subito a scalare le classifiche europee. L'anno dopo, il 1978, usc\u00ec l'album dal vivo \"Modern Lovers Live\".\nIn Gran Bretagna Richman viene indicato come progenitore della scena punk rock.\nNel 1979 esce \"Back in Your Life\" con la sigla \"Jonathan Richman and the Modern Lovers\", ma solo met\u00e0 del disco vede l'effettiva presenza della band.\nAttivit\u00e0 solista.\nNel 1975 Richman si sposta in California per registrare un album solista per l'etichetta Beserkley Records. Il primo pezzo compare nella compilation \"Beserkley Chartbusters\" del 1975. Dopo lo scioglimento dei Modern Lovers Richman passa alcuni anni ad Appleton, Maine suonando nei locali. Ritorna a pubblicare dischi nel 1983 con \"Jonathan Sings!\", seguito da\"Rockin' and Romance\". Dopo questi album seguono altre pubblicazioni che ottengono un buon successo (\"It's Time for Jonathan Richman and the Modern Lovers\" e \"Modern Lovers 88\" tra il 1985 e il 1988) e viene definitivamente accantonato il nome di \"Modern Lovers\" e comincia la vera carriera solistica di Richman, che ritorna alle passioni originali della musica country con \"Jonathan Goes Country\" del 1990 e a traduzioni in spagnolo dei suoi primi lavori oltre a brani tradizionali spagnoli, in \"Jonathan, Te Vas a Emocionar!\" del 1993.\nRichman ha continuato la produzione discografica con \"You Must Ask the Heart\" (1995), \"Surrender to Jonathan\" (1996), \"I'm So Confused\" (1998), \"Her Mystery Not of High Heels and Eye Shadow\" (2001), e \"Not So Much to Be Loved as to Love\" (2004). Nel 1998 viene pubblicato un album e un DVD relativo ad una serie di concerti dal vivo dei primi anni '70 dei Modern Lovers, \"Live at the Long Branch &amp; More\".\nDiscografia.\nCompilation.\n\"Troublemakers\" "}
{"id": "2858869", "revid": "767487", "url": "https://it.wikipedia.org/wiki?curid=2858869", "title": "Rasim Tagirbekov", "text": "Carriera.\nClub.\nDal 2002 ha giocato solo con la maglia dell'An\u017ei, squadra della sua citt\u00e0.\nIl 13 marzo 2010 debutta in massima serie, contro lo Spartak-Nal'\u010dik."}
{"id": "2858872", "revid": "767487", "url": "https://it.wikipedia.org/wiki?curid=2858872", "title": "Jason Fontenet", "text": ""}
{"id": "2858875", "revid": "104070045", "url": "https://it.wikipedia.org/wiki?curid=2858875", "title": "Tendinopatia del sovraspinato", "text": "Con la locuzione tendinopatia del sovraspinato si indica il quadro anatomo-patologico e clinico caratterizzato da una sofferenza del tendine del muscolo sovraspinato alla sua inserzione sull'omero. Essa rappresenta la causa principale della sindrome da conflitto della cuffia dei rotatori. \nLe cause della tendinopatia si suddividono in intrinseche ed estrinseche; queste ultime possono essere rappresentate da un sovraccarico a livello sottoacromiale o a livello della cuffia dei rotatori.\nIl quadro \u00e8 tipico dell'et\u00e0 adulta e matura e risente del sovraccarico funzionale della struttura per motivi lavorativi o sportivi.\nIn particolare \u00e8 noto che i movimenti ripetitivi e forzati dell'arto superiore al di sopra della testa (come accade in alcuni sportivi, ad esempio nei nuotatori), possono provocare instabilit\u00e0 delle strutture capsuloligamentose della spalla mediante un loro graduale stiramento, soprattutto a livello antero-inferiore. "}
{"id": "2858877", "revid": "30774070", "url": "https://it.wikipedia.org/wiki?curid=2858877", "title": "Memnone (storico)", "text": ""}
{"id": "2858888", "revid": "466539", "url": "https://it.wikipedia.org/wiki?curid=2858888", "title": "Incontro dei pellegrini con papa Ciriaco", "text": "L'Incontro dei pellegrini con papa Ciriaco \u00e8 un telero (tempera su tela, 281x307 cm) di Vittore Carpaccio, databile al 1492 circa e conservato nelle Gallerie dell'Accademia di Venezia. Si tratta probabilmente del terzo episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia. \nDescrizione.\nLa cristiana Orsola, figlia del re di Bretagna, accett\u00f2 di sposare Ereo, principe pagano d'Inghilterra, a patto che il futuro sposo si convertisse e andasse con lei in pellegrinaggio a Roma. La scena dell\"'Incontro dei pellegrini con papa Ciriaco\" mostra l'arrivo dei pellegrini nella Citt\u00e0 eterna, dove incontrano fuori dalle mura papa Ciriaco (una figura leggendaria non realmente esistita), che battezza subito Ereo e incorona gli sposi. La scena attualizza l'episodio della leggenda cristiana in una rappresentazione del cerimoniale veneziano, con il \"didascalos\" in toga rossa accanto al papa, che ha le fattezze dell'umanista Ermolao Barbaro. \nA sinistra sfilano le undicimila vergini, compagne di Orsola, che arrivano fino al cospetto del papa inginocchiandosi. In primo piano si vede la coppia regale al cospetto del pontefice, seguita da due inservienti che reggono le corone, tolte in segno di rispetto e riverenza. A destra invece si trova la citt\u00e0 di Roma, della quale si riconosce la mole torreggiante di Castel Sant'Angelo e alcuni monumenti, come una colonna onoraria con una statua dorata sulla sommit\u00e0, cupole e campanili. \nDalle mura proviene un'altra lunga fila di personaggi, i prelati, i dignitari e i vescovi le cui mitrie appuntite, soprattutto nel gruppo che precedeva il papa, dietro ai vessilliferi, formano un complesso gioco lineare che dirige l'occhio dello spettatore verso il centro focale del dipinto, la pensilina papale sospesa sul pontefice. Molto precisa \u00e8 la definizione delle ombre, tutte verso sinistra, che chiarifica anche l'orario pomeridiano dello storico avvenimento. In basso al centro, su un tronco, si trova su un cartiglio la firma dell'artista, ma non \u00e8 leggibile la data. \nStile.\nIn questa scene Carpaccio seppe finalmente sciogliere le incertezze prospettiche dei lavori precedenti, immergendo le figure in un'atmosfera limpida e viva degna del migliore paesaggismo veneto. Il ritmo lento e magicamente sospeso della scena si avvale della chiara luce, che indaga con arguzia ogni minimo particolare, dalla decorazione sontuosa dei piviali damascati, alle figurette che stanno sulle mura, come un gruppo di suonatori di chiarina, oppure l'edera che si abbarbica sulle vetuste pareti. \nModerno \u00e8 il taglio dell'opera: alcuni dettagli sono tagliati fuori, come il cornamento del castello e una parte dei rispettivi cortei."}
{"id": "2858892", "revid": "123925099", "url": "https://it.wikipedia.org/wiki?curid=2858892", "title": "Tutto ci\u00f2 che muore", "text": "Tutto ci\u00f2 che muore (\"Every Dead Thing\") \u00e8 un romanzo dello scrittore irlandese John Connolly. Originariamente pubblicato nel Regno Unito nel 1999, \u00e8 il primo romanzo del ciclo dedicato alle storie dell'investigatore Charlie Parker, detto Bird.\nNell'ambito del ciclo, il romanzo ad esso seguente \u00e8 \"Il ciclo delle stagioni\" (\"Dark Hollow\").\nTitolo.\nIl titolo del romanzo, letteralmente tradotto anche nella versione italiana, si ispira ad alcuni versi di John Donne, poeta inglese del XVI secolo, citati in apertura del romanzo stesso.\nTrama.\nProtagonista del romanzo \u00e8 Charlie Parker, detto Bird, giovane poliziotto della Squadra Omicidi nel Dipartimento di New York. Nella tarda serata del 12 dicembre 1996 Bird, dopo l'ennesima lite con la moglie Susan, esce dal suo appartamento di Brooklyn e va a fare ci\u00f2 che in quel periodo gli riesce meglio: riempirsi di bourbon in un bar. Quando rientra a casa, in quella che \u00e8 ormai la notte fra il 12 e il 13 dicembre, si accorge subito che qualcosa non va; di l\u00ec a poco si trova a scivolare sul sangue della moglie e della figlioletta Jennifer di soli quattro anni: le due donna sono state massacrate e i loro corpi disposti in una macabra parodia della \"Piet\u00e0\". Per breve tempo Bird viene sospettato degli omicidi, ma poi si ritrova pi\u00f9 semplicemente messo ai margini del mondo nel quale era vissuto: agli altri tutori dell'ordine la sua presenza ricorda spiacevolmente che nemmeno la famiglia di un poliziotto \u00e8 mai veramente al sicuro. Inoltre cominciano a girare strane voci: Bird non \u00e8 solo annientato dal dolore e dai rimorsi, ma anche pieno di rabbia e ferocemente proiettato nella sua ricerca dell'assassino, cos\u00ec si va dicendo che lo abbia gi\u00e0 trovato e ucciso. Questo per\u00f2 non corrisponde alla verit\u00e0, e l'indagine sulla morte di Susan e di Jennifer si perde gradualmente nell'incertezza. Il tempo passa, arriva l'estate e poi di nuovo l'autunno. Molto lentamente Bird cerca di rimettere insieme i pezzi della sua vita: lascia il Dipartimento, smette di bere (con il robusto aiuto di una comunit\u00e0 di recupero) e pur senza avere una vera e propria licenza comincia a fare qualche lavoretto di investigazione, per riempire le proprie giornate e tenere lontana la tentazione del suicidio. Ogni tanto avverte la \"presenza\" di Susan e di Jennifer, fantasmi creati dai ricordi e dai sensi di colpa, eppure in qualche modo anche molto reali. Va alla ricerca di un pregiudicato che si \u00e8 sottratto alla condizionale, poi l'amico ed ex collega Walter Cole gli chiede di occuparsi della scomparsa di una ragazza: Catherine Demeter, fidanzata con il figliastro di Isobel Barton, una ricca vedova filantropa che vanta buoni agganci con il Dipartimento. Questa indagine conduce Bird alla scoperta e infine alla soppressione di un giro di pedofilia violenta ai danni di bambini scomparsi: un orrore che durava da trent'anni e di cui era responsabile una donna insospettabile di nome Adelaide Modine. L'investigatore in ogni caso non ha ancora accantonato l'indagine sulla morte di Susan e di Jennifer, n\u00e9 lo hanno fatto gli amici che lo affiancano e lo aiutano: Louis ed Angel, personaggi che vivono ed operano ai margini della criminalit\u00e0, e Rachel Wolfe, la psicologa criminale che sin dall'inizio si era occupata del caso, la donna di cui lentamente Bird si innamora, ricambiato. Dopo molti mesi, improvvisamente, arriva il primo labile indizio su cui si pu\u00f2 provare a lavorare: nei dintorni di New Orleans vive \"tante\" Marie Aguillard, una vecchia santona nera e cieca che afferma di aver \"udito\" il richiamo di una ragazza morta, sepolta da qualche parte nelle paludi, uccisa con modalit\u00e0 che ricordano gli omicidi di Susan e di Jennifer. Non \u00e8 molto ma per Bird e per i suoi sar\u00e0 abbastanza: in un crescendo di dubbi e nel moltiplicarsi di morti orripilanti, Bird riesce a trovare e ad uccidere l'assassino che \"tante\" Marie aveva battezzato \"il Viaggiatore\". \u00c8 il responsabile della morte di Susan e di Jennifer, un mostro di impensabile identit\u00e0 che attraverso la costruzione di macabri \"memento mori\", realizzati con i corpi delle sue vittime ad imitazione delle immagini di antiche stampe, ha cercato di insegnare al mondo la futilit\u00e0 della vita, dell'amore e dello stesso genere umano. Bird rifiuta di accogliere questo messaggio, tuttavia la fine dell'indagine non \u00e8 sufficiente a fargli davvero ritrovare la pace. Anche Rachel si allontana da lui: il loro rapporto, nato e sviluppatosi all'ombra di tanta violenza, per il momento la spaventa troppo.\nCronologia.\nAnche se il romanzo inizia in effetti in un tempo leggermente successivo, l'episodio fondamentale da cui la narrazione si dipana logicamente \u00e8 l'omicidio di Susan e di Jennifer, la moglie e la figlia di Charlie Parker: scoperto nelle primissime ore del 13 dicembre 1996, \u00e8 stato commesso verso le ore 21.30 della sera precedente. Le prime indagini coprono le due successive settimane di dicembre; poi la narrazione si estende nei mesi, sino alla tarda estate 1997.\nCritica letteraria.\nQuesto primo romanzo del ciclo presenta alcuni aspetti peculiari che ritorneranno sostanzialmente inalterati anche nei successivi: le caratteristiche della tradizione hard-boiled - ovvero il detective narrante, la stratificazione della trama, la complessit\u00e0 dell'azione - riescono a fondersi in maniera omogenea con elementi diversi e pi\u00f9 sfumati, al confine tra il reale e il soprannaturale. A proposito della complessit\u00e0 e della bipartizione che rende \"Tutto ci\u00f2 che muore\" quasi l'equivalente di due romanzi in uno, a causa dell'intreccio fra la linea narrativa riguardante l'indagine sul Viaggiatore e quella riguardante l'indagine su Adelaide Modine, lo stesso autore ha affermato che si tratta del risultato di una scelta precisa, e del desiderio di mostrare i cambiamenti attraversati dal protagonista, il modo in cui le circostanze lo preparano allo scontro finale con l'avversario principale."}
{"id": "2858895", "revid": "116588415", "url": "https://it.wikipedia.org/wiki?curid=2858895", "title": "Zeropera", "text": "ZerOpera \u00e8 una VHS live di Renato Zero pubblicata nel 1993 contenente la registrazione dell'ultima tappa del tour omonimo tenuta allo Stadio Flaminio di Roma.\nScaletta.\nIl concerto, per riprendere la ripartizione tipica di un'opera, \u00e8 diviso in due atti.\nMusicisti.\nRenato Zero \u00e8 accompagnato da:\nE dall'orchestra Filarmonica di Parma, dirige il Maestro Renato Serio."}
{"id": "2858900", "revid": "1442080", "url": "https://it.wikipedia.org/wiki?curid=2858900", "title": "A Division 1960-1961 (Irlanda)", "text": "La stagione 1960-1961 \u00e8 stata la quarantesima edizione della League of Ireland, massimo livello professionistico del calcio irlandese."}
{"id": "2858908", "revid": "1310927", "url": "https://it.wikipedia.org/wiki?curid=2858908", "title": "Michail Bakaev", "text": "Carriera.\nClub.\nHa giocato con Avtodor Vladikavkaz, Alania e An\u017ei.\nIl 13 marzo 2010 debutta in massima serie, contro lo Spartak-Nal'\u010dik."}
{"id": "2858912", "revid": "1573940", "url": "https://it.wikipedia.org/wiki?curid=2858912", "title": "Kabudarahang", "text": "Kab\u016bd Rahang, Kab\u016bdar \u0100hang o Kab\u016bdarahang (farsi \u06a9\u0628\u0648\u062f\u0631\u0622\u0647\u0646\u06af) \u00e8 il capoluogo dello shahrest\u0101n di Kabudarahang, circoscrizione Centrale, nella provincia di Hamadan. Aveva, nel 2006, una popolazione di 19.216 abitanti. "}
{"id": "2858921", "revid": "1442080", "url": "https://it.wikipedia.org/wiki?curid=2858921", "title": "A Division 1959-1960 (Irlanda)", "text": "La stagione 1959-1960 \u00e8 stata la trentanovesima edizione della League of Ireland, massimo livello professionistico del calcio irlandese."}
{"id": "2858928", "revid": "287204", "url": "https://it.wikipedia.org/wiki?curid=2858928", "title": "U.S. National Championships 1912", "text": "Gli U.S. National Championships 1912 (conosciuti oggi come US Open) sono stati la 31\u00aa edizione degli U.S. National Championships e quarta prova stagionale dello Slam per il 1912. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Maurice McLoughlin, che si \u00e8 imposto sul connazionale Wallace Ford Johnson in 5 set col punteggio di 3-6 2-6 6-2 6-4 6-2. Il singolare femminile \u00e8 stato vinto dalla statunitense Mary Browne, che ha battuto in finale in 2 set la connazionale Eleonora Sears. Nel doppio maschile si sono imposti Maurice McLoughlin e Tom Bundy. Nel doppio femminile hanno trionfato Dorothy Green e Mary Browne. Nel doppio misto la vittoria \u00e8 andata a Mary Browne, in coppia con Richard Williams.\nSeniors.\nSingolare maschile.\n Maurice McLoughlin ha battuto in finale Wallace Johnson 3-6 2-6 6-2 6-4 6-2\nSingolare femminile.\n Mary Browne ha battuto in finale Eleonora Sears 6-4, 6-2\nDoppio maschile.\n Maurice McLoughlin / Tom Bundy hanno battuto in finale Raymond Little / Gustave Touchard 3-6, 6-2, 6-1, 7-5\nDoppio femminile.\n Dorothy Green / Mary Browne hanno battuto in finale Maud Barger-Wallach / Mrs. Frederick Schmitz 6-2, 5-7, 6-0\nDoppio misto.\n Mary Browne / Richard Williams hanno battuto in finale Eleanora Sears / William Clothier 6-4, 2-6, 11-9"}
{"id": "2858939", "revid": "184755", "url": "https://it.wikipedia.org/wiki?curid=2858939", "title": "Istituto zooprofilattico sperimentale", "text": ""}
{"id": "2858940", "revid": "1013865", "url": "https://it.wikipedia.org/wiki?curid=2858940", "title": "Nilo (Sudan)", "text": "Lo Stato del Nilo (\u0648\u0644\u0627\u064a\u0629 \u0646\u0647\u0631 \u0627\u0644\u0646\u064a\u0644 Nahr an Nil) \u00e8 uno dei quindici wilayat o stati del Sudan. Ha un'area di 122.123 km quadrati e una popolazione di circa 1.472.257 persone (stima dell'anno 2017). Consiste in 6 localit\u00e0 (secondo la recente mappa politica del Sudan) e la citt\u00e0 di Ad Damir \u00e8 la sua capitale. Leggermente pi\u00f9 a nord di Ad-Damir c'\u00e8 l'importante snodo ferroviario di Atbara; le altre cittadine (localit\u00e0) sono Shendi, Al-Matamma, Berber e Abu Hamad. Nei suoi confini ospita anche il pi\u00f9 grande progetto di generazione di energia elettrica del Sudan, chiamato \"Alex Tanfield\", situato a nord di Abu Hamad."}
{"id": "2858944", "revid": "287204", "url": "https://it.wikipedia.org/wiki?curid=2858944", "title": "U.S. National Championships 1911", "text": "Gli U.S. National Championships 1911 (conosciuti oggi come US Open) sono stati la 30\u00aa edizione degli U.S. National Championships e quarta prova stagionale dello Slam per il 1911. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Larned, che si \u00e8 imposto sul connazionale Maurice McLoughlin in 3 set col punteggio di 6-4 6-4 6-2. Il singolare femminile \u00e8 stato vinto dalla statunitense Hazel Hotchkiss Wightman, che ha battuto in finale in 3 set la connazionale Florence Sutton. Nel doppio maschile si sono imposti Raymond Little e Gustav Touchard. Nel doppio femminile hanno trionfato Hazel Hotchkiss e Eleonora Sears. Nel doppio misto la vittoria \u00e8 andata a Hazel Hotchkiss, in coppia con Wallace Johnson.\nSeniors.\nSingolare maschile.\n William Larned ha battuto in finale Maurice McLoughlin 6-4, 6-4, 6-2\nSingolare femminile.\n Hazel Hotchkiss Wightman ha battuto in finale Florence Sutton 8-10, 6-1, 9-7\nDoppio maschile.\n Raymond Little / Gustav Touchard hanno battuto in finale Fred Alexander / Harold Hackett 7-5, 13-15 6-2, 6-4\nDoppio femminile.\n Hazel Hotchkiss / Eleonora Sears hanno battuto in finale Dorothy Green / Florence Sutton 6-4, 4-6, 6-2\nDoppio misto.\n Hazel Hotchkiss / Wallace Johnson hanno battuto in finale Edna Wildey / Morris Tilden 6-4, 6-4"}
{"id": "2858946", "revid": "118772686", "url": "https://it.wikipedia.org/wiki?curid=2858946", "title": "Quadre di Brescia", "text": "Le quadre di Brescia sono i settori in cui, anticamente, era suddivisa la citt\u00e0 di Brescia all'interno del profilo delle mura cittadine, territorio oggi definibile come centro storico di Brescia. Si trattava di una ripartizione di tipo principalmente civico e amministrativo, che permetteva di operare in modo focalizzato sulla citt\u00e0: a diverse quadre corrispondevano, ad esempio, diverse percentuali di tasse da versare al comune o diversi uffici a cui far capo sempre in campo amministrativo.\nOgni quadra era, al suo interno, ulteriormente ripartita in altre tre-quattro quadre minori per affinare la suddivisione del territorio urbano. Le varie quadre principali erano pi\u00f9 o meno indipendenti dal punto di vista di gestione urbanistica, anche in fatto di approvvigionamento idrico, con il controllo e la manutenzione dei canali e dei corsi d'acqua. All'utilizzo civile delle quadre si affianc\u00f2 presto anche quello religioso: ogni quadra era caratterizzata da una parrocchia principale a cui tutte le altre chiese della medesima quadra facevano capo.\nCon il passare del tempo e con il consolidamento dei confini delle varie ripartizioni, si pu\u00f2 trovare fra il Quattrocento e il Cinquecento una definitiva spartizione della citt\u00e0 in cinque quadre principali. L'elenco delle quadre procede in senso di \"lettura\" della mappa della citt\u00e0, da sinistra verso destra e dall'alto in basso.\n. La zona del centro storico \u00e8 suddivisa in tre quartieri, ossia: Brescia Antica, Centro Storico Nord e Centro Storico Sud. Il primo quartiere raggruppa al suo interno la Cittadella nuova, la Cittadella vecchia e la quadra di Sant'Alessandro, mentre l'area degli altri due corrisponde ancora oggi, rispettivamente, alla quadra di San Faustino e alla quadra di San Giovanni.\nQuadra di San Faustino.\nLa quadra di San Faustino comprendeva l'area nord-ovest della citt\u00e0 contenuta nel profilo murario: proprio le mura, difatti, ne costituivano il profilo nord e ovest. A est, il confine correva lungo il castello fino a porta Bruciata, terminando pochi metri dopo nell'angolo sud-est di piazza della Loggia. Seguiva poi i Monti di Piet\u00e0 fino all'attuale Corsetto Sant'Agata, quindi svoltava a nord per pochi metri e tornava verso le mura lungo corso Garibaldi. Confinava a est con la Cittadella nuova e a sud con la quadra di San Giovanni. La quadra coincide con il \"quartiere\" Carmine, che prende il nome dall'omonima chiesa qui contenuta, e rappresenta quindi la zona \"popolare\" della citt\u00e0, impostata sul caratteristico e intricato impianto medievale. Non \u00e8 l'area pi\u00f9 antica della citt\u00e0, ma contiene numerose opere di altissimo valore storico, fra le quali spicca, e d\u00e0 il nome alla quadra, la chiesa patronale della citt\u00e0, dedicata ai santi Faustino e Giovita. In particolare, si ricordano la chiesa di San Giuseppe, da sempre luogo di sepoltura delle grandi personalit\u00e0 bresciane in campo musicale, la nominata chiesa dei Santi Faustino e Giovita, la chiesa patronale della citt\u00e0 contenente le reliquie dei due martiri, la chiesa di San Giorgio, molto antica, oggi trasformata in teatro per eventi culturali ma ancora consacrata, la chiesa di Santa Maria del Carmine, fra le pi\u00f9 importanti dal punto di vista devozionale nel panorama cittadino e la chiesa di Santa Maria delle Grazie, un doppio capolavoro artistico, di barocco nella chiesa e di neogotico nel santuario annesso.\nCittadella nuova.\nLa Cittadella nuova era la \"quadra del potere\" della citt\u00e0: qui erano (e sono tuttora) concentrate le sedi del potere civico e religioso. Il confine lambiva l'intero corpo del castello a ovest fino a porta Bruciata, proseguendo poi lungo l'attuale via Dieci Giornate fino a porta Paganora, oggi l'intersezione fra la detta via e corso Zanardelli. Svoltava quindi a est, appunto lungo il corso, ma solo per pochi metri e all'incrocio con l'odierna via Mazzini puntava nuovamente a nord, nuovamente fino al castello e seguendone la base (via Castello) fino alle mura settentrionali. Confinava a ovest con la Cittadella vecchia, a sud con la quadra di Sant'Alessandro e a est con entrambe le quadre di San Giovanni e San Faustino. Ha sempre avuto un'estensione molto limitata, anche perch\u00e9 per pi\u00f9 della met\u00e0 occupata dal rilievo del colle Cidneo e dal relativo castello: rappresenta, difatti, la quadra pi\u00f9 piccola fra le cinque principali. Nei suoi confini, come detto, sono comunque radunati i pi\u00f9 importanti luoghi del potere civico e religioso di epoca medievale, cio\u00e8 il Broletto, sede del comune e dei Visconti prima della costruzione del palazzo della Loggia, il castello, la roccaforte cittadina per eccellenza, il Duomo nuovo e il Duomo vecchio, le due grandi e importanti cattedrali cittadine, e poche altre chiese minori, ovvero il santuario di San Faustino in Riposo, molto antico e caratteristico, e la chiesa di Sant'Agostino.\nCittadella vecchia.\nLa Cittadella vecchia era il settore pi\u00f9 antico della citt\u00e0, rappresentante quasi completamente l'estensione dell'originaria \"Brixia\" romana, la quale in realt\u00e0 si sviluppava sull'area di entrambe le cittadelle, la nuova e la vecchia, congiunte. Completamente chiusa a est dalle mura urbiche, il contorno seguiva a nord il profilo del colle Cidneo, quindi correva lungo l'odierna via Mazzini e tornava verso le mura proseguendo verso est lungo l'attuale Corso Magenta. Confinava a est con la Cittadella nuova e a sud con la quadra di Sant'Alessandro.\nQuadra di San Giovanni.\nLa quadra di San Giovanni comprendeva tutto il blocco sud-ovest della citt\u00e0 murata e, con ben sei quadre minori interne, rappresentava il settore cittadino pi\u00f9 grande. Era riconducibile a un quadrato, delimitato a sinistra e in basso (cio\u00e8 a ovest e a sud) dalle mura urbiche, in alto (a nord) da Corso Garibaldi, un tratto di Corsetto Sant'Agata e il fianco sud di Piazza della Loggia e a destra (a est) dalla linea stradale composta da via Dieci Giornate, corsia del Gambero, cos\u00ec chiamata per la presenza dell'antico albergo del Gambero (con annessa piazza Bruno Boni) fino alle mura. Confinava a nord con la quadra di San Faustino e a ovest con la Cittadella nuova e la quadra di Sant'Alessandro. Contiene numerosi edifici religiosi, ma meno di quanti ne ospiti la Cittadella vecchia.\nQuadra di Sant'Alessandro.\nLa quadra di Sant'Alessandro comprende la bassa e lunga fetta sud-est del centro cittadino, delimitata a ovest dalla gi\u00e0 citata corsia del Gambero e a nord da corso Magenta per tutta la sua estensione, da Corso Zanardelli fino a piazzale Arnaldo. Confinava a nord sia con la Cittadella vecchia sia con quella nuova e a ovest con la quadra di San Giovanni."}
{"id": "2858949", "revid": "204012", "url": "https://it.wikipedia.org/wiki?curid=2858949", "title": "John Tyler, Sr.", "text": ""}
{"id": "2858952", "revid": "1745361", "url": "https://it.wikipedia.org/wiki?curid=2858952", "title": "Shag (danza)", "text": "Lo shag \u00e8 un tipo di danza americana, classificato come una specie di \"charleston\" oppure un \"quickstep\".\nStoria.\nLo \"shag\" nacque negli anni trenta del Novecento nella citt\u00e0 di New York all'epoca del jazz, ma negli anni quaranta si svilupp\u00f2 un altro \"shag\" modernizzato nel Sud Carolina. Il tempo \u00e8 simile ad un \"charleston\", ovvero 2/4, certe volte anche 4/4. Il pi\u00f9 famoso ballerino di questa danza fu Arthur Murray, originario della Galizia."}
{"id": "2858953", "revid": "30774913", "url": "https://it.wikipedia.org/wiki?curid=2858953", "title": "Unione federale", "text": ""}
{"id": "2858954", "revid": "767487", "url": "https://it.wikipedia.org/wiki?curid=2858954", "title": "U.S. National Championships 1910", "text": "Gli U.S. National Championships 1910 (conosciuti oggi come US Open) sono stati la 29\u00aa edizione degli U.S. National Championships e quarta prova stagionale dello Slam per il 1910. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Larned, che si \u00e8 imposto sul connazionale Thomas C. Bundy in 5 set col punteggio di 6-1 5-7 6-0 6-8 6-1. Il singolare femminile \u00e8 stato vinto dalla statunitense Hazel Hotchkiss Wightman, che ha battuto in finale in 2 set la connazionale Louise Hammond. Nel doppio maschile si sono imposti Fred Alexander e Harold Hackett. Nel doppio femminile hanno trionfato Hazel Hotchkiss e Edith Rotch. Nel doppio misto la vittoria \u00e8 andata a Hazel Hotchkiss, in coppia con Joseph Carpenter, Jr..\nSeniors.\nSingolare maschile.\n William Larned ha battuto in finale Thomas C. Bundy 6-1, 5-7, 6-0, 6-8, 6-1\nSingolare femminile.\n Hazel Hotchkiss Wightman ha battuto in finale Louise Hammond 6-4, 6-2\nDoppio maschile.\n Fred Alexander / Harold Hackett hanno battuto in finale Tom Bundy / Trowridge Hendrick 6-1, 8-6, 6-3\nDoppio femminile.\n Hazel Hotchkiss / Edith Rotch hanno battuto in finale Adelaide Browning / Edna Wildey 6-4, 6-4\nDoppio misto.\n Hazel Hotchkiss / Joseph Carpenter, Jr. hanno battuto in finale Edna Widley / Morris Tilden 6-2, 6-2"}
{"id": "2858965", "revid": "767487", "url": "https://it.wikipedia.org/wiki?curid=2858965", "title": "Flying Teapot", "text": "Flying Teapot \u00e8 il terzo album dei Gong. \u00c8 il primo della trilogia \"The Radio Gnome Invisible\", che continuer\u00e0 con i successivi \"Angel's Egg\" e \"You\". Questo concept album si basa sugli elementi della mitologia Gong, presenti in maniera sporadica nei lavori precedenti, che qui vengono inseriti per la prima volta nella totalit\u00e0 dei testi.\nIl disco.\nSe il precedente \"Camembert Electrique\" aveva sancito la maturit\u00e0 artistica della band, quest'album ne decreta la definitiva consacrazione. \u00c8 caratterizzato da un susseguirsi di invenzioni musicali e da un'alta dose di umorismo nei testi, che conferiscono all'opera grande energia. L'impatto con il pubblico e con la critica \u00e8 favorevole e i Gong diventano una cult band per gli amanti della psichedelia e del rock progressivo. I valori espressi dall'album vanno al di l\u00e0 del consumo di droghe e della sperimentazione musicale, individuano nell'amore universale il collante per un mondo migliore, e confermano il gruppo tra i massimi esponenti della controcultura dei primi anni settanta.\nIl sound si basa su quello del lavoro precedente; i nuovi entrati Steve Hillage alla chitarra e Tim Blake al sintetizzatore e alle tastiere arricchiscono l'aspetto \"space\" della band, legato al glissando di Allen, ai sussurri spaziali della Smyth e ai fiati di Malherbe, ora mistici, ora jazz ed ora squillanti e coinvolgenti. La formazione \u00e8 completata dal nuovo bassista Francis Moze, dall'ex bassista Christian Tritsch, che nel disco diventa il terzo chitarrista, dal nuovo batterista Laurie Allan e dal percussionista Rachid Houari, gi\u00e0 alle batterie nel disco d'esordio del gruppo.\nIl disco segna anche il passaggio della band alla neonata Virgin, dopo che la BYG Actuel, l'etichetta che li aveva pubblicati fino ad allora, si era eclissata per gravi problemi finanziari. Nacque cos\u00ec un lungo contenzioso in quanto i Gong avevano un contratto per un altro album con la BYG, che reclam\u00f2 i diritti su \"Flying Teapot\" e rifiut\u00f2 al gruppo le royalty sui dischi precedenti.\nIl produttore \u00e8 Giorgio Gomelsky, gi\u00e0 tra i padri putativi del R&amp;B britannico, nonch\u00e9 dei gruppi progressive Soft Machine e Magma, che ha anche un importante ruolo nel cambio di casa discografica dei Gong.\nL'album usc\u00ec nel 1973 nel Regno Unito per la Virgin (nr. di catalogo V2002), ma la BYG, in virt\u00f9 del contenzioso, riusc\u00ec nello stesso anno a pubblicarlo in Germania (nr. di cat. 6305\u00a0850). Il primo CD usc\u00ec nel 1991 per la Decal (CD LIK 67), una sussidiaria della Charly Records. Le ultime edizioni in CD sono state della Charly Records (SNAP 025 CD) nel 2005 e della giapponese Victor Entertainment Japan (VICP-63274) nel 2006. Il disegno e le note di copertina sono eseguiti, come sempre, dallo stesso Daevid Allen.\nI brani.\n\"\"Radio Gnome Invisible\". Il brano di benvenuto al fiabesco-strampalato pianeta Gong comincia con una misteriosa introduzione che presto si stempera nella natura gioiosa propria dell'album. Il contatto telepatico tra i \"pot head pixies\", messaggeri volanti nelle teiere, e l'eroe Zero, impersonificato da Allen, si instaura in un'alternanza di momenti di ilare misticismo, celebre il ritornello \"...nirvana, banana, ma\u00f1ana...\"\", ed altri di rivelazioni sulla natura del pianeta, con gli strumenti che si intrecciano vorticosamente tra frequenti cambi di ritmo e scenario.\n\"Flying Teapot\". Giudicata da molti il pezzo artisticamente pi\u00f9 interessante dell'album, si apre con un'atmosfera spaziale del sintetizzatore e dei languidi sospiri della Smyth, mentre il \"pot head pixie\" spiega come interpretare i messaggi telepatici. Il sassofono jazz di Malherbe e la psichedelia delle chitarre sfociano in un globale crescendo sincopato dominato dalla batteria, con Zero che viene invitato a bere il magico t\u00e8 tibetano. I musicisti suonano in modo indipendente, prendendosi a turno la scena principale, ma le sequenze sono legate tra loro con armonia ed originalit\u00e0.\n\"\"Pot Head Pixies\". I folletti si presentano a Zero con un buffo testo accompagnato adeguatamente da una musica brillante e sorprendente, gli comunicano che sono dei \"fricchettoni\" matti come lui e di tenersi in contatto con loro.\n\"The Octave Doctors &amp; The Crystal Machine\". Dedica ai sacri \"Dottori dell'Ottava\", i potenti esseri che regolano l'universo mediante la musica, brano strumentale scritto da Blake, soprannominato Moonweed (erba lunare), e condotto principalmente dal suo sintetizzatore. Questo pezzo richiama alla memoria \"Welcome to the Machine\", che i Pink Floyd avrebbero composto due anni dopo.\n\"Zero The Hero &amp; The Witch's Spell\". Questa lunga suite si apre con l'enfatica dichiarazione d'amore di Zero, che sfocia nell'aria pi\u00f9 jazz del disco, in cui il sax di Malherbe dialoga con le percussioni di Houari. Nel corso del brano la Buona Strega, interpretata dalla Smyth con i suoi \"space whispers\", effettua un incantesimo su Zero, rendendolo schiavo dei suoi voleri.\n\"Witch's Song/I Am Your Pussy\". Il brano di chiusura \u00e8 collegato al precedente, ed \u00e8 basato fondamentalmente sulle capacit\u00e0 ammaliatrici della strega, che dichiara di ricambiare l'amore di Zero nel classico stile Gong, con ritmi sorprendenti e trascinanti. L'album si chiude con Zero che celebra l'amore reciproco offrendo alla strega pesce fritto e patatine.\nFormazione.\nNella copertina del disco i componenti della band ed i relativi strumenti vengono presentati come segue:"}
{"id": "2858970", "revid": "1442080", "url": "https://it.wikipedia.org/wiki?curid=2858970", "title": "A Division 1958-1959 (Irlanda)", "text": "La stagione 1958-1959 \u00e8 stata la trentottesima edizione della League of Ireland, massimo livello professionistico del calcio irlandese."}
{"id": "2858973", "revid": "287204", "url": "https://it.wikipedia.org/wiki?curid=2858973", "title": "U.S. National Championships 1909", "text": "Gli U.S. National Championships 1909 (conosciuti oggi come US Open) sono stati la 28\u00aa edizione degli U.S. National Championships e quarta prova stagionale dello Slam per il 1909. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Larned, che si \u00e8 imposto sul connazionale William Clothier in 5 set col punteggio di 6-1 6-2 5-7 1-6 6-1. Il singolare femminile \u00e8 stato vinto dalla statunitense Hazel Hotchkiss Wightman, che ha battuto in finale in 2 set la connazionale Maud Barger-Wallach. Nel doppio maschile si sono imposti Fred Alexander e Harold Hackett. Nel doppio femminile hanno trionfato Hazel Hotchkiss e Edith Rotch. Nel doppio misto la vittoria \u00e8 andata a Hazel Hotchkiss, in coppia con Wallace Johnson.\nSeniors.\nSingolare maschile.\n William Larned ha battuto in finale William Clothier 6-1, 6-2, 5-7, 1-6, 6-1\nSingolare femminile.\n Hazel Hotchkiss Wightman ha battuto in finale Maud Barger-Wallach 6-0, 6-1\nDoppio maschile.\n Fred Alexander / Harold Hackett hanno battuto in finale Maurice McLoughlin / George Janes 6-4, 6-4, 6-0\nDoppio femminile.\n Hazel Hotchkiss / Edith Rotch hanno battuto in finale Dorothy Green / Louise Moyes 6-1, 6-1\nDoppio misto.\n Hazel Hotchkiss / Wallace Johnson hanno battuto in finale Louise Hammond / Ray Little 6-2, 6-0"}
{"id": "2858981", "revid": "287204", "url": "https://it.wikipedia.org/wiki?curid=2858981", "title": "Malayer", "text": "Mal\u0101yer (farsi \u0645\u0644\u0627\u06cc\u0631) \u00e8 il capoluogo dello shahrest\u0101n di Malayer, circoscrizione Centrale, nella provincia di Hamadan. Aveva, nel 2006, una popolazione di 153.748 abitanti. \u00c8 la seconda citt\u00e0 pi\u00f9 grande della regione dopo Hamadan. Anticamente si chiamava Dawlat\u0101b\u0101d."}
{"id": "2858985", "revid": "287204", "url": "https://it.wikipedia.org/wiki?curid=2858985", "title": "U.S. National Championships 1908", "text": "Gli U.S. National Championships 1908 (conosciuti oggi come US Open) sono stati la 27\u00aa edizione degli U.S. National Championships e quarta prova stagionale dello Slam per il 1908. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Larned, che si \u00e8 imposto sul connazionale Beals Wright in 3 set col punteggio di 6-1 6-2 8-6. Il singolare femminile \u00e8 stato vinto dalla statunitense Maud Barger-Wallach, che ha battuto in finale in 3 set la connazionale Evelyn Sears. Nel doppio maschile si sono imposti Fred Alexander e Harold Hackett. Nel doppio femminile hanno trionfato Evelyn Sears e Margaret Curtis. Nel doppio misto la vittoria \u00e8 andata a Edith Rotch, in coppia con Nathaniel Niles.\nSeniors.\nSingolare maschile.\n William Larned ha battuto in finale Beals Wright 6-1, 6-2, 8-6\nSingolare femminile.\n Maud Barger-Wallach ha battuto in finale Evelyn Sears 6-3, 1-6, 6-3\nDoppio maschile.\n Fred Alexander / Harold Hackett hanno battuto in finale Raymond Little / Beals Wright 6-1, 7-5, 6-2\nDoppio femminile.\n Evelyn Sears / Margaret Curtis hanno battuto in finale Carrie Neely / Marion Steever 6-3, 5-7, 9-7\nDoppio misto.\n Edith Rotch / Nathaniel Niles hanno battuto in finale Louise Hammond / Ray Little 6-4, 4-6, 6-4"}
{"id": "2858993", "revid": "767487", "url": "https://it.wikipedia.org/wiki?curid=2858993", "title": "HD44780", "text": "L'HD44780 \u00e8 un ASIC prodotto da Hitachi, in grado di controllare display LCD capaci di visualizzare solo caratteri. Vengono commercializzati display completi di controllore di varie dimensioni a partire da 8x1, costituito da una riga di 8 caratteri, fino a dimensioni pi\u00f9 grandi pi\u00f9 tra cui 8x2, 16x2, 20x2, 16x4, 20x4, ecc.\nPer la sua diffusione l'HD44780 \u00e8 considerato ormai uno standard \"de facto\" per il controllo di display LCD. Esso infatti viene usato soprattutto in ambito embedded per realizzare display di apparecchi elettrici e hobbystico a causa della larga versatilit\u00e0 e facilit\u00e0 di interfacciamento.\nNonostante spesso si faccia riferimento a display LCD, un controller compatibile con l'HD44780 pu\u00f2 essere montato anche in display OLED o VFD.\nDisposizione pin.\nNotare che questa \u00e8 la disposizione standard, ma la posizione dei pin, come anche altri valori, possono cambiare di modello in modello. I livelli logici 0 ed 1 utilizzati sono TTL compatibili.\nModalit\u00e0 di trasferimento.\nL'HD44780 supporta il trasferimento parallelo sia di 8 bit (quindi l'intero comando), che di 4 bit (\"nibble\").\nEsempio: se \u00e8 stata selezionata la modalit\u00e0 di trasferimento ad otto bit, il comando 10000001 verr\u00e0 inviato per intero, quindi DB7 sar\u00e0 pari a 1, DB6 uguale a 0, DB0 uguale a 1 e cos\u00ec via.\nSe \u00e8 selezionata la modalit\u00e0 di trasferimento a 4 bit, saranno utilizzati solo i pin da DB7 a DB4, verranno quindi effettuati due trasferimenti, prima verranno inviati i primi quattro bit del dato (1000), poi gli ultimi (0001).\nComandi supportati.\nTutti i comandi inviati al 44780 devono essere trasferiti con il pin R\\S a zero.\nI comandi possono essere di vario tipo:\nPer ulteriori informazioni sui comandi \u00e8 consigliata la lettura del datasheet del display a cui si \u00e8 interessati.\nScrittura di un carattere.\nPer la scrittura di un carattere \u00e8 necessario:"}
{"id": "2859000", "revid": "767487", "url": "https://it.wikipedia.org/wiki?curid=2859000", "title": "I sette nani alla riscossa", "text": "I sette nani alla riscossa \u00e8 un film del 1951 diretto da Paolo William Tamburella.\nIl film prodotto, sceneggiato, diretto e distribuito da Paolo William Tamburella, \u00e8 anche l'ultima pellicola del regista e produttore, per la sua precoce scomparsa all'et\u00e0 di 41 anni, prima della distribuzione del film nelle sale.\nTrama.\nNel loro castello Biancaneve e lo sposo principe Biondello vivono gli anni della loro felicit\u00e0 sino alla notizia del Principe Nero che con la sua armata sta invadendo il Regno dei due.\nSi tratta di una voce messa in giro per obbligare il principe Biondello a partire per il fronte e lasciare sola e indifesa Biancaneve, che qualche tempo dopo apprende, da un messaggero, che lo sposo \u00e8 stato fatto prigioniero, dopodich\u00e9 anche Biancaneve viene catturata dagli uomini del Principe Nero.\nMa i sette nani apprendono in sogno della cattiva sorte della diletta Biancaneve, e si mettono in cammino per soccorrere la fanciulla, nel frattempo sottoposta alle prepotenze del Principe che vuole obbligarla al matrimonio.\nI nani riescono a liberare Biondello, e tutti insieme accorrono alla prigione di Biancaneve, sconfiggono il Principe Nero, che sar\u00e0, suo malgrado, obbligato a divenire il servo dei sette nani.\nIncassi.\nIncasso accertato sino alla data del 31 marzo 1959 \u00a3 67.652.359"}
{"id": "2859008", "revid": "767487", "url": "https://it.wikipedia.org/wiki?curid=2859008", "title": "Arthur Albiston", "text": "Carriera.\nGiocatore.\nClub.\nAlbiston entr\u00f2 a far parte delle giovanili del Manchester United nel luglio del 1972, diventando professionista nel luglio del 1974. Fece il suo esordio nel terzo turno della League Cup nel match contro i rivali cittadini del nello stesso anno. Ottenne 379 presenze e 6 gol in quattordici anni, giocando come terzino sinistro.\nLasci\u00f2 il Manchester United nell'agosto del 1988 per il West Bromwich Albion. Totalizz\u00f2 47 presenze e segn\u00f2 2 gol nella stagione 1988-1989, dopo la quale torn\u00f2 in patria per giocare tra le file del . Dopo questa esperienza gioc\u00f2 nel Chesterfield, nel Chester City, nel Molde in Norvegia e nell'Ayr United. Si ritir\u00f2 dal calcio giocato nel 1994, dopo aver giocato in \"non-League\" con Sittingbourne, Witton Albion e Droylsden.\nNazionale.\nAlbiston ha collezionato 14 partite per la nazionale scozzese, esordendo nella sfida contro l'Irlanda del Nord il 14 ottobre 1981. Inoltre, \u00e8 stato convocato per partecipare al in Messico.\nAllenatore.\nDopo il suo ritiro ha allenato il Droylsden (1996-1997) e la primavera del Manchester United (2000-2004). In seguito ha lavorato per la MUTV, la televisione ufficiale dello United."}
{"id": "2859011", "revid": "116944", "url": "https://it.wikipedia.org/wiki?curid=2859011", "title": "Scudo di Toronto", "text": ""}
{"id": "2859020", "revid": "357043", "url": "https://it.wikipedia.org/wiki?curid=2859020", "title": "Moller Skycar M400X", "text": ""}
{"id": "2859025", "revid": "1305772", "url": "https://it.wikipedia.org/wiki?curid=2859025", "title": "Villoresi", "text": ""}
{"id": "2859026", "revid": "1504506", "url": "https://it.wikipedia.org/wiki?curid=2859026", "title": "Evelli", "text": "Gli Evelli (\"Heveller\" in lingua tedesca) furono una popolazione di origine slava che visse nel medio bacino del fiume Havel e che apparteneva al gruppo dei Venedi (slavi dell'Elba e del Mar Baltico). La loro denominazione propria era \"Stodorjane\". Il nome alto-tedesco moderno \"Heveller\" (da cui l'italiano Evelli) proviene da una forma di slavo antico che da circa l'845 fino al XII secolo fu utilizzato con numerose varianti (il Geografo Bavarese cita \" Hehfeldi\").\nIl nome originale \"Habelli\", derivante dal termine germanico \"Havel\" (\"Habula\"), come anche noto nel territorio della parlata degli immigrati slavi tedesco-orientali del VII / VIII secolo, poteva significare, che una parte rimanente della popolazione tedesca partecip\u00f2 alla nascita della etnia slava. \u00c8 per\u00f2 anche possibile e probabile, che i nomi degli abitanti originali in uso siano stati da lungo tempo mutuati dai nuovi arrivati.\nIl territorio di insediamento degli Evelli si stendeva lungo le rive del fiume Havel, dalle anse nei pressi di Spandau fino dietro Rathenow. Brandeburgo sulla Havel fu capoluogo e sede dei loro signori fin dal IX secolo. Evidentemente regn\u00f2 una dinastia: una principessa di nome Drahom\u00edra spos\u00f2 verso il 906 il principe boemo Vratislao I e fu la madre di san Venceslao (907 circa \u2013 935); un principe cristiano Tugumir verso il 940 procur\u00f2 ai tedeschi la signoria sul Brandeburgo. \nIl re Enrico I di Sassonia li aveva gi\u00e0 conquistati negli anni 928 / 29 ed al quale tutte le etnie residenti fino al fiume Oder si erano sottomesse. Nel 948 fu fondato il vescovado di Brandeburgo. Questa estensione e il legame dinastico di Drahom\u00edra fecero chiudere ogni velleit\u00e0 di forza politica agli Evelli.\nLa loro economia, basata su una debole agricoltura e molto sulla caccia si svilupp\u00f2 meno che in altri territori degli slavi occidentali (Venedi). Nell'XI secolo si fece notare una grande quantit\u00e0 di piccoli tesori in argento, i cui proprietari furono collegati ad una classe sociale di cavalieri, che probabilmente era libera di possedere terreni ed esercitare il commercio e che viveva in localit\u00e0 non fortificate e che si offrirono come castellani nelle roccaforti dei confini orientali ed occidentali del territorio degli Evelli (Rathenow, Potsdam, Cittadella di Spandau).\nPresumibilmente l'ultimo signore degli Evelli in Brandeburgo fu Pribislao del Brandeburgo (1075 \u2013 1150), cristiano battezzato fin da piccolo, che mor\u00ec senza eredi lasciando lo Zauche, terra subito a sud della rocca del Brandeburgo, ad Alberto I di Brandeburgo del cui figlio Ottone I di Brandeburgo, era stato padrino di battesimo. Egli fu ucciso dai pagani, come il suo predecessore cristiano, il conte Meinfried. A lui l'imperatore Lotario II aveva conferito nel 1134 il titolo di re, concedendogli anche il diritto a battere moneta. Tuttavia la sua esatta posizione nell'Impero non \u00e8 chiara. Lo stato degli Evelli, che termin\u00f2 la sua esistenza nel 1150 \u00e8 la radice slava della Marca di Brandeburgo.\nBibliografia.\nIn lingua tedesca:"}
{"id": "2859032", "revid": "31886", "url": "https://it.wikipedia.org/wiki?curid=2859032", "title": "Windows Internet Explorer 9", "text": "Windows Internet Explorer 9 \u00e8 la nona versione del browser sviluppato da Microsoft per sistemi operativi Windows, da Windows Vista in poi.\n\u00c8 stato annunciato alla Professional Developer Conference 2009 (dal 17 al 19 novembre 2009) e ne \u00e8 stata distribuita una prima versione pubblica, denominata \"Platform Preview\", il 16 marzo 2010 in occasione di MIX 2010, la conferenza annuale Microsoft dedicata al mondo del web, dello sviluppo per Windows Phone e all'Interaction Design.\nAll'inizio del ciclo di sviluppo Microsoft ha affermato che le aree di focalizzazione di questa release di Internet Explorer avrebbero riguardato il miglioramento delle performance del browser, un supporto stabile per i moderni standard come HTML 5 e CSS3, strumenti evoluti per garantire la privacy e la sicurezza degli utenti durante la navigazione, la semplificazione dell'interfaccia del browser e delle modalit\u00e0 di interazione con l'utente.\nA partire da MIX10 Microsoft sono state rese disponibili per il download una serie di \"Platform Preview\" destinate al testing e alla validazione da parte della community degli sviluppatori web e degli esperti del settore. Parallelamente \u00e8 iniziata una forte collaborazione con il W3C per: favorire la creazione di una piattaforma di test comune che consenta a produttori di browser web ed utenti di validare il funzionamento dei propri browser in base agli standard da tutti accettati; per collaborare insieme agli altri team di lavoro e agli altri esperti di mercato nella definizione e nella stabilizzazione degli standard web.\nPer quanto riguarda le versioni dedicate non solo agli sviluppatori ma a tutti gli utenti, il 15 settembre 2010 Microsoft ha reso disponibile la Beta di Internet Explorer 9 per il download pubblico.\nIl percorso verso la distribuzione finale del prodotto \u00e8 proseguito poi il 10 febbraio 2011 con la distribuzione della release Candidate. Complessivamente la Beta e la Release Candidate di Internet Explorer 9 da sole sono state scaricate oltre 33 milioni di volte.\nLa versione finale di Internet Explorer 9 \u00e8 stata distribuita il 14 marzo 2011 con un annuncio fatto dal team di prodotto che ha sottolineato l'importanza dei riscontri ricevuti durante lo sviluppo del browser appena distribuito.\nLe novit\u00e0 di Internet Explorer 9.\nLa prima novit\u00e0 rispetto alle versioni precedenti di Internet Explorer \u00e8 stata legata al processo di sviluppo del browser. A differenza del passato infatti, in cui la Beta era il primo momento in cui era possibile provare una nuova versione di Internet Explorer, Microsoft ha deciso di mettere subito a disposizione di sviluppatori, professionisti IT e appassionati di tecnologia le \"build\" di anteprima della nuova versione del Browser, tramite le Platform Preview.\nQuesto ha consentito a chi sviluppa siti Internet di provare in anticipo la nuova versione del browser, e alla comunit\u00e0 tecnica di partecipare con il proprio feedback al processo di sviluppo (e di miglioramento) del browser..\nInterfaccia utente.\nLa nuova interfaccia utente di Internet Explorer 9 \u00e8 stata pensata per ridurre al minimo l'invasivit\u00e0 del browser durante la navigazione e per far risaltare il contenuto offerto dal sito web che si sta visitando.\nUn'unica casella di testo consente di immettere le URL, oppure di cercare informazioni con il motore di ricerca predefinito, o di cercare all'interno della cronologia dei siti visitati o dei propri preferiti.\nCome richiesto dagli utenti \u00e8 stato implementato un download manager che consente di mettere in pausa i download in corso o di continuarli, e che ha integrate le funzionalit\u00e0 di sicurezza chiamate SmartScreen Application Reputation che consentono di rilevare eventuali download a rischio.\nUtilizzando Internet Explorer 9 su Windows 7 \u00e8 possibile fare il \"pinning\" dei siti Internet sulla barra delle applicazioni del sistema. In questo modo \u00e8 possibile lanciare direttamente dalla barra di Windows il collegamento ad un sito preferito, e chi gestisce i siti web pu\u00f2 implementare delle funzionalit\u00e0 ad hoc per facilitare l'interazione degli utenti con il proprio sito.\nSupporto agli standard.\nIl supporto ai moderni standard \u00e8 stato uno dei punti chiave dello sviluppo di Internet Explorer 9 e ha riguardato:\nMicrosoft ha presentato inoltre al W3C oltre 7000 test \"case\", con l'obiettivo di collaborare alla creazione di una piattaforma di test ufficiale che consenta di valutare in modo efficace l'implementazione degli standard da parte di tutti i browser web e favorire cos\u00ec l'interoperabilit\u00e0.\nVelocit\u00e0 e prestazioni del Browser.\nUn'ulteriore area di focalizzazione del gruppo di lavoro di Internet Explorer 9 ha riguardato la velocit\u00e0 nella navigazione, il caricamento delle pagine e le prestazioni complessive del browser. L'approccio degli sviluppatori ha riguardato la riscrittura e l'aggiornamento di una serie di componenti base del browser, per sfruttare al meglio le potenzialit\u00e0 offerte dai moderni sistemi multicore e dalle moderne GPU - schede video.\n\u00c8 stato riscritto il motore JavaScript, e il nuovo motore \"Chakra\" consente di utilizzare pi\u00f9 core di una CPU per velocizzare l'esecuzione del JavaScript e rendere pi\u00f9 veloce la navigazione nei moderni siti Internet che implementano AJAX.\nMentre Internet Explorer 8 aveva bisogno di oltre 3700ms per completare il test (non ufficiale) WebKit SunSpider, Internet Explorer 9 lo completa in 214ms ed \u00e8 risultato sulla stessa macchina pi\u00f9 veloce degli altri browser: Firefox 3.6.13 (753ms), Safari 5.0.3 (310ms), Firefox 4.0 Beta 12 (247ms), Chrome 10 (248ms), Chrome 11 Developer (243ms), Opera 11 (240ms) (dati aggiornati al 6 aprile 2011).\nLe performance del browser non riguardano solo l'esecuzione di codice JavaScript: per questo all'interno di Internet Explorer 9 sono stati migliorati la gestione dello \"stack\" di rete, le funzionalit\u00e0 di caching, la gestione dei proxy e del DNS per garantire performance ottimali.\nUna parte importante del lavoro ha riguardato il supporto per l'accelerazione hardware tramite GPU del rendering della pagina web.\nLa scheda video del computer viene utilizzata dal browser in modo attivo nelle diverse fasi del caricamento e del \"rendering\" delle pagine web: nella prima fase, quando ciascun componente della pagina viene renderizzato, nella fase di composizione della pagina e di allineamento dei differenti componenti nel layout della pagina stessa, durante la visualizzazione finale della pagina nella finestra del browser. Questo consente ad Internet Explorer 9 di ridurre il carico di lavoro sulla CPU del computer, di ridurre ulteriormente i tempi di rendering delle pagine rispetto ad altri browser che implementano solo parzialmente il supporto all'accelerazione hardware, di migliorare il consumo del computer e la durata delle batterie.\nPer ottenere questo risultato Internet Explorer 9 sfrutta il nuovo modello di driver implementato in Windows Vista e in Windows 7 e in particolare le funzionalit\u00e0 Direct2D, DirectWrite e Direct3D di DirectX.\nSicurezza e Privacy.\nLa sicurezza e la privacy sono un elemento fondamentale della navigazione Internet e per questo Internet Explorer 9 ha completato ed esteso le funzionalit\u00e0 della versione precedente.\nCross-Site Scripting (XSS) Filter.\nIn Internet Explorer 9 \u00e8 incluso e abilitato automaticamente un filtro XSS, che rileva e annulla eventuali attacchi di tipo \"Cross-site scripting\" in modo tale da garantire una maggiore sicurezza durante la navigazione. Nel caso in cui sia rilevato un attacco di tipo XSS, l'utente viene informato che nel sito che sta visitando sono stati disabilitati degli script malevoli.\nL'obiettivo di un attacco di tipo XSS \u00e8 quello di intercettare le credenziali che un utente inserisce in un sito legittimo, ad esempio quello della banca, per potersi sostituire a lui ed impersonare la sua identit\u00e0.\nSmartScreen Filter.\nLo SmartScreen Filter \u00e8 un componente importante di protezione, che secondo le statistiche consente di bloccare circa il 99% del \"social engineered malware\".\nQuando l'utente decide di abilitare lo SmartScreen Filter, viene attivato in Internet Explorer un sistema di analisi delle URL il cui obiettivo \u00e8 garantire la sicurezza dell'utente evitando ad esempio che cada in un tentativo di \"phishing\". Questo importante sistema di protezione utilizza sia un database locale, che viene aggiornato automaticamente tramite Windows Update, sia un servizio online. Quando si apre una nuova pagina web viene analizzata l'URL, prima localmente, per vedere se \u00e8 presente nella lista locale dei domini sicuri o di quelli a rischio. In caso contrario vengono eseguite una serie di ulteriori analisi, che sfruttano dei database online di siti noti come siti di \"phishing\" o come siti a rischio, e delle analisi sulla tipologia di URL e sulle caratteristiche della pagina che si sta visitando.\nTerminati i controlli, nel caso in cui non sia stata rilevata alcuna anomalia, la navigazione dell'utente procede regolarmente, e non viene attivata nessuna notifica. Se l'URL e il sito visitato hanno delle caratteristiche anomale, viene abilitata la navigazione verso quel sito ma l'utente riceve un messaggio di notifica che lo informa sul risultato dell'analisi fatta e dell'anomalia riscontrata.\nSe invece il sito \u00e8 un sito noto di \"phishing\" o che distribuisce malware viene interrotta la navigazione all'interno di quel sito e l'utente riceve un messaggio di notifica che lo informa del grave rischio che sta correndo. L'utente ha comunque tra le opzioni la possibilit\u00e0 di continuare la navigazione, ma la barra degli indirizzi si colora di rosso e compare un messaggio che ricorda all'utente che la visita a quel sito pu\u00f2 mettere a rischio la sicurezza delle sue informazioni.\nIn ambito aziendale un amministratore di sistema pu\u00f2 utilizzare le Group Policy per decidere che il filtro SmartScreen sia sempre abilitato e che non sia possibile per gli utenti forzare la navigazione verso un sito riconosciuto come sito noto a rischio.\nSmartScreen Application Reputation.\nLe funzionalit\u00e0 di SmartScreen Application Reputation di Internet Explorer 9 consentono all'utente di avere una sicurezza maggiore quando scarica file da Internet e in modo simile a quanto fatto dallo SmartScreen Filter, verificano l'URL di provenienza del file che si sta scaricando. Infatti, l'utente potrebbe trovarsi in un sito legittimo, non a rischio, che referenzia download provenienti da un sito a rischio.\nOltre all'analisi dell'URL di provenienza del file, un ulteriore livello di analisi verifica l'eventuale presenza di una firma digitale nel file che si sta scaricando, e se quel download \u00e8 un download noto e gi\u00e0 frequentemente scaricato da altri utenti, oppure se \u00e8 un download poco noto e potenzialmente a rischio.\nLe informazioni raccolte servono per informare l'utente, senza per\u00f2 disturbarlo e senza interrompere la navigazione. Infatti non viene visualizzato nessun messaggio di verifica nel caso in cui stia effettuando il download di un file sicuro da un sito legittimo, mentre l'utente riceve un chiaro avviso nel caso in cui quel file che ha scaricato \u00e8 un file potenzialmente dannoso o a rischio.\nSmartScreen Malvertising Protection.\nCome un download malevolo pu\u00f2 essere integrato e linkato da una pagina ospitata su di un sito non a rischio, cos\u00ec pu\u00f2 avvenire con l'Advertising e la pubblicit\u00e0.\nInfatti, \u00e8 possibile creare dei banner pubblicitari costruiti ad hoc per sfruttare eventuali vulnerabilit\u00e0 del browser e veicolare malware nel computer di chi sta effettuando la navigazione.\nLe funzionalit\u00e0 di Malvertising Protection utilizzano un meccanismo di funzionamento simile a quelle gi\u00e0 viste con lo SmartScreen Filter e SmartScreen Application Reputation e consentono di bloccare la navigazione su siti che caricano banner pubblicitari provenienti da siti a rischio o che veicolano malware nei computer degli utenti.\nActiveX Filtering.\nI controlli ActiveX sono un componente importante che consente al browser di guadagnare funzionalit\u00e0 aggiuntive, come la possibilit\u00e0 di riprodurre contenuto Flash, Silverlight, QuickTime o di eseguire delle nuove funzionalit\u00e0.\nPurtroppo per\u00f2 a volte dei controlli ActiveX non aggiornati o utilizzati su siti a rischio possono mettere a rischio la sicurezza della navigazione e dell'utente.\nPer questo Internet Explorer 9 ha portato con s\u00e9 delle funzionalit\u00e0 pensate per ridurre il rischio che alcuni controlli ActiveX possono portare, senza per\u00f2 penalizzare la navigazione dell'utente.\nIn particolare la funzionalit\u00e0 di ActiveX Filtering consente di disabilitare completamente tutti i controlli ActiveX, che l'utente pu\u00f2 decidere di riabilitare sito per sito. Quando l'utente ha abilitato l'ActiveX Filtering, e visita un sito che utilizza un controllo ActiveX, viene notificato nella barra degli indirizzi e pu\u00f2 decidere in modo consapevole di abilitare i controlli ActiveX necessari per sfruttare al meglio quello che quel sito mette a disposizione.\nAnche in questo caso, un amministratore di sistema pu\u00f2 utilizzare le Group Policy per decidere il comportamento dei controlli ActiveX, l'abilitazione selettiva di alcuni controlli ActiveX solo su alcuni siti o la loro completa disabilitazione.\nTracking Protection e Do Not Track.\nGli utenti sempre di pi\u00f9 vogliono che la loro privacy sia garantita durante la navigazione. D'altra parte, molti siti utilizzano fornitori comuni, ad esempio per la pubblicit\u00e0 o il tracciamento delle visite. Queste terze parti possono potenzialmente tracciare la navigazione degli utenti su ciascuno dei siti che utilizzano i loro componenti.\nPer consentire agli utenti di scegliere in modo consapevole quali informazioni condividere sulla propria navigazione e in che modo \"essere tracciati\", Internet Explorer 9 implementa due differenti funzionalit\u00e0: la Tracking Protection e il Do Not Track.\nIn particolare le funzionalit\u00e0 di Tracking Protection implementate da Microsoft in Internet Explorer 9 consentono all'utente di importare nel browser delle liste prodotte da Terze Parti. Queste liste sono curate da enti che si interessando della protezione della privacy degli utenti, e forniscono al browser informazioni su quali componenti di terze parti caricare o non caricare durante la navigazione, garantendo quindi la privacy degli utenti.\nGli utenti possono anche definire manualmente delle liste di domini bloccati o autorizzati a tracciare la navigazione dell'utente su siti differenti, avendo in questo modo un controllo granulare della propria privacy-\nVersioni.\nLa tabella non include le versioni \"Platform Preview\".\nUser Agent.\nIn seguito ai miglioramenti tecnici, il team di sviluppo di Internet Explorer ha deciso di cambiare lo User agent. La stringa codice_1 \u00e8 stata cambiata con codice_2 come gi\u00e0 avvenuto negli altri browser per indicare che IE9 \u00e8 pi\u00f9 conforme agli standard delle versioni precedenti. La stringa codice_3 \u00e8 stata similmente sostituita da codice_4. A differenza delle versioni precedenti, IE9 non invia nessun identificatore .NET o altre stringhe ai server come parte dello User agent, a eccezione di quando si utilizza la Modalit\u00e0 Compatibilit\u00e0."}
{"id": "2859033", "revid": "287204", "url": "https://it.wikipedia.org/wiki?curid=2859033", "title": "Dimitri Champion", "text": "Carriera.\nDa dilettante ha ottenuto numerose vittorie, tra cui due titoli nazionali Under-23 (a cronometro nel 2005 e in linea nel 2006).\nLe sue vittorie attirano l'attenzione della squadra Bouygues T\u00e9l\u00e9com, che lo ingaggia nel 2007. Anche tra i professionisti ottiene buoni risultati al campionato nazionale (arriva secondo nella prova a cronometro nel 2007 e quarto in quella in linea nel 2008). A fine 2008 non viene riconfermato in rosa e nel 2009 si trasferisce in una piccola squadra francese, la Bretagne-Schuller, con la quale diventa campione nazionale francese in linea. Nel 2010 passa alla formazione AG2R La Mondiale, ma non ottiene successi.\nNel 2012 rientra alla Bretagne-Schuller; nel 2013 ritorna infine tra i dilettanti con la formazione parigina Peltrax-GS Dammarie les Lys, prima dell'addio alle corse."}
{"id": "2859035", "revid": "106456", "url": "https://it.wikipedia.org/wiki?curid=2859035", "title": "Hevelli", "text": ""}
{"id": "2859048", "revid": "1437722", "url": "https://it.wikipedia.org/wiki?curid=2859048", "title": "Meravigliosa creatura", "text": "Meravigliosa creatura \u00e8 una canzone scritta da Gianna Nannini (Testo: Gianna Nannini e Mara Redeghieri - Musica: Gianna Nannini). Il singolo viene trasmesso contemporaneamente in tutte le reti radiofoniche il 1\u00ba gennaio 1995 un minuto dopo mezzanotte e anticipa l'uscita dell'album \"Dispetto\", prevista il 13 febbraio dello stesso anno in tutta Europa. Nel 2004 viene inserito nell'album \"Perle\" con un nuovo arrangiamento; proprio quest'ultimo, nel febbraio del 2007, 3 anni dopo la pubblicazione di \"Perle\", viene scelto come colonna sonora dello spot Fiat Bravo, spingendo il pezzo in classifica, nonostante non sia mai stato pubblicato come singolo, ma basando le sue vendite totalmente sui negozi di musica digitale (download a pagamento).\nIl pezzo raggiunge il primo posto nella hit parade, diventando la terza numero 1 della carriera della cantante senese; erano 17 anni che Gianna Nannini non raggiungeva la prima posizione nella classifica dei singoli."}
{"id": "2859054", "revid": "106456", "url": "https://it.wikipedia.org/wiki?curid=2859054", "title": "Abodriti", "text": ""}
{"id": "2859075", "revid": "31789", "url": "https://it.wikipedia.org/wiki?curid=2859075", "title": "Marche", "text": "Le Marche sono una regione italiana a statuto ordinario dell'Italia centrale di abitanti, con capoluogo Ancona, affacciata verso est sul mar Adriatico. L'Appennino umbro-marchigiano segna ad ovest il confine con la Toscana e l'Umbria; a nord la regione confina con l'Emilia-Romagna e la Repubblica di San Marino, a sud con l'Abruzzo e il Lazio. Sono parte dell'Euroregione Adriatico Ionica il cui forum (Iniziativa Adriatico Ionica) ha la sede del segretariato ad Ancona.\nLa regione si distingue per una forte omogeneit\u00e0: gran parte del territorio \u00e8 collinare, i centri abitati sono per lo pi\u00f9 posti sulle sommit\u00e0 dei rilevi e il paesaggio agrario, derivato dalla mezzadria, \u00e8 ovunque caratterizzato da numerosi piccoli appezzamenti, bordati da querce secolari e segnati da case coloniche; la percentuale di popolazione sparsa \u00e8 a tal proposito tra le pi\u00f9 alte d'Italia. Dal punto di vista antropico la regione \u00e8 altrettanto omogenea: nonostante la notevole variet\u00e0 dei dialetti, l'indole degli abitanti \u00e8 descritta nei testi come uniforme in tutto il territorio. Inoltre, la Storia marchigiana \u00e8 stata caratterizzata da una serie di autonomie parallele in ogni zona; lo stesso plurale del nome ne sancisce infatti l'unit\u00e0 fondamentale pur nella ricchezza di aspetti locali. La vocazione all'autonomia di ogni zona \u00e8 anzi paradossalmente il fattore maggiormente unificante. L'economia si caratterizza per un modello economico-imprenditoriale peculiare, definito \"\".\nLa regione si caratterizza anche per una singolare ricchezza di artisti e studiosi celebri a livello internazionale: Raffaello Sanzio (1483 - 1520), il genio urbinate che fu uno tra i maggiori interpreti della pittura del Rinascimento; Gioachino Rossini (1792 - 1868), uno dei pi\u00f9 grandi compositori operisti della storia della musica; Giacomo Leopardi (1798 - 1837), tra i maggiori poeti dell'Ottocento italiano e una delle pi\u00f9 importanti figure della letteratura mondiale; Maria Montessori (1870 - 1952), nota per il suo rivoluzionario metodo didattico, applicato in migliaia di scuole in tutto il mondo; Gentile da Fabriano (1370 - 1427), pittore tra i pi\u00f9 rappresentativi del Gotico internazionale; Ciriaco d'Ancona (1391 - 1452), padre dell'Archeologia; Donato Bramante (1444 - 1514), architetto e pittore, tra i principali artisti del Rinascimento; Padre Matteo Ricci (1552 - 1610), tra i pi\u00f9 grandi divulgatori della cultura occidentale in Cina e studioso della civilt\u00e0 orientale; infine i due celebri compositori Giovanni Battista Pergolesi (1710 - 1736) e Gaspare Spontini (1774 - 1851).\nGeografia fisica.\nLe Marche sono collocate sul versante del medio Adriatico e occupano circa 9.365,86\u00a0km\u00b2 di territorio italiano, che si estende tra il fiume Conca a nord e il Tronto a sud; a ovest la regione \u00e8 limitata dall'Appennino umbro-marchigiano. Essa presenta una forma caratteristica di pentagono irregolare e si sviluppa perlopi\u00f9 longitudinalmente da nord-ovest a sud-est.\nColline e montagne.\nLe pianure, non rilevabili percentualmente, sono limitate ad una stretta fascia costiera e alla parte delle valli pi\u00f9 vicine alla foce dei fiumi. Il territorio marchigiano \u00e8 dunque interamente collinare e montuoso. In particolare, le Marche sono una delle regioni pi\u00f9 collinari d'Italia: le colline comprendono il 69% del territorio (6.462,90\u00a0km\u00b2) e ben l'82% dei comuni si trova nella fascia collinare.\nCecco d'Ascoli, il noto poeta e studioso medievale, rivolgendosi alle Marche, non a caso disse:\nIl restante 31% (2.902,96\u00a0km\u00b2) del territorio \u00e8 dunque montuoso. L'Appennino che attraversa le Marche \u00e8 chiamato umbro-marchigiano, e comprende cinque pieghe, incurvate e parallele, con la convessit\u00e0 diretta verso la costa. La piega occidentale si estende interamente in Umbria, le altre quattro interessano invece il territorio regionale e sono descritte di seguito, da ovest verso est. \nLa piega centrale dell'Appennino umbro-marchigiano \u00e8 quella che fa da confine con l'Umbria e che si estende a sud della Bocca Trabaria. Da nord a sud essa comprende i seguenti monti alti pi\u00f9 di 1.500 metri: Monte Nerone, Monte Catria, Monte Cucco, Monte Pennino, Monte Fema. Tra il Nerone e il Catria si estende la Serra di Burano. Oltre alla gi\u00e0 citata Bocca Trabaria, i passi pi\u00f9 notevoli sono quelli di Bocca Serriola, della Scheggia, il Valico di Fossato e il Passo di Colfiorito. La maggior parte dei fiumi della regione nasce da questa piega.\nLa piega orientale si estende dalla Gola del Furlo a quella di Arquata, per poi continuare per un breve tratto in territorio prima laziale e poi abruzzese, sino al passo di Montereale. Comprende, da nord a sud, Monte Paganuccio, Monte San Vicino, Monte Letegge e la quinta maestosa dei Monti Sibillini, con il Monte Vettore (2478\u00a0m), il massimo rilievo regionale, e numerose altre montagne che superano i 2.000\u00a0m.\nQuesta piega \u00e8 contraddistinta da numerose gole, che i fiumi nati pi\u00f9 ad occidente devono attraversare per giungere al mare. I passi pi\u00f9 noti sono Passo Cattivo, Forca di Presta e Forca Canapine. \nNelle prime due pieghe si trovano importanti complessi carsici, tra cui le notissime Grotte di Frasassi.\nLa terza, breve piega ha una forma ellissoidale ed \u00e8 compresa tra le valli del Musone e del Potenza. Su di essa sorge Cingoli, a 631\u00a0m s.l.m.; la cittadina \u00e8 circondata da colline pi\u00f9 basse e domina quasi tutto il territorio marchigiano, meritandosi l'appellativo di \"balcone delle Marche\". La massima elevazione di questa piega \u00e8 quella del Monte Acuto (824\u00a0m).\nL'ultima piega arriva a lambire il mare ed \u00e8 costituita dal promontorio del Monte Conero (o Monte d'Ancona), che si protende verso est con le sue alte rupi, a met\u00e0 della costa adriatica, tra Ancona e Numana. Anche questa piega, come la precedente, ha forma ellissoidale; inoltre ha il versante marittimo molto pi\u00f9 ripido rispetto a quello interno.\nA nord del passo di Bocca Trabaria c'\u00e8 un limitato, ma importante, settore appartenente all'Appennino tosco-romagnolo, con il Monte Carpegna, di 1415\u00a0m. \u00c8 marchigiana anche la porzione pi\u00f9 settentrionale dei Monti della Laga, che si estende a sud di Arquata del Tronto e dove svetta il Monte Macera della Morte, di 2073\u00a0m.\nIl massiccio montuoso pi\u00f9 elevato della regione, e tra i primi quattro dell'intero Appennino, \u00e8 quello dei pittoreschi Monti Sibillini, situato a cavallo delle province di Fermo, Ascoli Piceno e Macerata; si ambientano qui suggestive e antiche leggende, come quella di \"Guerin Meschino\", della Grotta della Sibilla e del Lago di Pilato.\nQui si erge il gi\u00e0 ricordato Monte Vettore (2476\u00a0m), il pi\u00f9 alto della regione, e numerose altre montagne che superano i 2000 metri: \nAl di fuori del gruppo dei Sibillini si ricordano: \nCoste.\nIl litorale, lungo 173\u00a0km, ha un andamento rettilineo, con lunghe spiagge sabbiose o ghiaiose.\nLa costa bassa \u00e8 interrotta a met\u00e0 dal promontorio del Conero, che divide la costa marchigiana in due tratti con andamento diverso: quello settentrionale \u00e8 orientato da nord-ovest a sud-est, il meridionale da nord-nord-ovest a sud-sud-est. Monte Conero, il nucleo del promontorio, d\u00e0 origine ad alte e spettacolari falesie calcaree e rappresenta il punto pi\u00f9 alto della costa marchigiana e dell'intero litorale adriatico, con rupi alte pi\u00f9 di 500\u00a0m a picco sul mare. Il Conero protegge a nord il Golfo di Ancona, nella cui parte pi\u00f9 interna \u00e8 situato il porto di Ancona.\nAltro tratto di costa alta \u00e8 quello del Monte San Bartolo, nei pressi di Pesaro; il colle dell'Ardizio, invece, a sud di Pesaro, pur essendo vicinissimo al mare, non lo tocca.\nSecondo il Ministero della salute, il 98,2% della costa \u00e8 balneabile.\nFiumi e gole montane.\nI fiumi hanno carattere torrentizio e sono tipicamente paralleli tra loro, formando una struttura di valli che spesso \u00e8 chiamata \"a pettine\". Raramente i fiumi marchigiani sono affluenti di altri corsi d'acqua maggiori. Altra importante caratteristica \u00e8 il fatto che essi nascono quasi tutti nella catena appenninica che fa da confine con l'Umbria e che dunque, per giungere al mare, attraversano la catena orientale formando gole pittoresche come quelle del Furlo, di Frasassi, della Rossa, di Pioraco, dell'Infernaccio, delle Fucicchie e di Arquata.\n\u00c8 marchigiana l'alta valle del fiume Nera, affluente del Tevere e dunque appartenente al versante tirrenico, mentre tutti gli altri fiumi ricadono nel versante adriatico.\nNon sono grandi le differenze di lunghezza tra un fiume marchigiano e l'altro: il pi\u00f9 lungo \u00e8 il Metauro (121\u00a0km), seguito dal Tronto (115\u00a0km), dal Potenza (95\u00a0km), dal Chienti (91\u00a0km) e dall'Esino (90\u00a0km).\nRiguardo al bacino idrografico e alla portata idrica media, i maggiori risultano il fiume Metauro, con 1.325\u00a0km\u00b2 e 20,8 m\u00b3/s; seguito dall'Esino con 1.203\u00a0km\u00b2 e 18 m\u00b3/s, e dal Tronto, con 1.192\u00a0km\u00b2 e 17 m\u00b3/s.\nIl centro di alcune citt\u00e0 \u00e8 attraversato dal corso di fiumi: nei pressi della foce del fiume Foglia sorge Pesaro; il fiume Misa, prima di giungere al mare, attraversa Senigallia; il centro di Ascoli Piceno \u00e8 circondato da due corsi d'acqua, il Tronto e il Castellano, che ivi confluiscono. Alcune foci di fiumi sono state utilizzate per ricavare dei porti canale, come nei casi di Pesaro, e Senigallia; nel caso del porto canale di Fano, \u00e8 la parte terminale del canale Albani, che prende origine dal Metauro, ad essere utilizzata come parte del porto.\nLaghi.\nNelle Marche non ci sono grandi laghi naturali. Nonostante la loro piccola estensione, sono molto interessanti dal punto di vista paesaggistico e naturalistico i due laghi di Portonovo, costieri, e il Lago di Pilato, glaciale, posto a 1.941\u00a0m di altezza.\nI principali laghi per estensione sono il Lago di Cingoli e il Lago di Fiastra, entrambi artificiali.\nConfini geografici e amministrativi.\nA nord le Marche confinano con l'Emilia-Romagna (provincia di Rimini) e la Repubblica di San Marino; ad ovest con la Toscana (provincia di Arezzo), l'Umbria (provincia di Perugia) e il Lazio (provincia di Rieti); a sud con l'Abruzzo (provincia di Teramo) e ad est con il Mar Adriatico.\nI punti estremi dei confini politici sono Gabicce Mare a nord, Acquasanta Terme a sud, Borgo Pace a ovest e San Benedetto del Tronto a est.\nSi pu\u00f2 adottare come confine fisico delle Marche la linea che:\nCon questo criterio la regione amministrativa coincide in genere con quella geografica; esistono per\u00f2 alcune eccezioni, elencate di seguito.\nFino al 2009 erano marchigiani, in quanto gi\u00e0 parte del Ducato di Urbino, sette comuni interamente compresi nella Valmarecchia (Casteldelci, Maiolo, Novafeltria, Pennabilli, San Leo, Sant'Agata Feltria, Talamello), che in quell'anno furono annessi all'Emilia-Romagna in seguito a referendum; altri due comuni della Provincia di Pesaro e Urbino, Montecopiolo e Sassofeltrio, in seguito a dei referendum consultivi con esito favorevole, sono stati aggregati alla regione Emilia-Romagna il 17 giugno 2021. Due comuni hanno invece respinto, sempre tramite referendum, l'aggregazione all'Emilia-Romagna.\nSismicit\u00e0.\nIl territorio marchigiano \u00e8 soggetto a terremoti: infatti, il 97,3% della regione, pari a 230 comuni, \u00e8 stato classificato a rischio medio o alto.\nLe Marche sono state colpite negli ultimi decenni da diverse scosse telluriche, tra cui: il terremoto di Montefortino del 1972, il Terremoto di Fermo e Porto San Giorgio del 1987, il Terremoto di Umbria e Marche del 1997, il Terremoto dell'Aquila del 2009 (che interess\u00f2 in forma lieve anche alcune localit\u00e0 della provincia di Ascoli Piceno) e in tempi pi\u00f9 recenti il Terremoto del Centro Italia del 2016 e del 2017.\nClima.\nNella zona litoranea a nord di Ancona il clima \u00e8 subcontinentale con sbalzi di temperatura da stagione a stagione: estati calde, ma rinfrescate dalla benevola brezza marina, e inverni freddi (a Pesaro la temperatura media di gennaio \u00e8 di 3,8\u00a0\u00b0C) con regolari piogge di stagione. A sud di Ancona la subcontinentalit\u00e0 si attenua per lasciare posto a un clima sublitoraneo che assume caratteri pi\u00f9 spiccatamente mediterranei nella Riviera delle Palme (a Grottammare la temperatura media di gennaio \u00e8 di 7,6\u00a0\u00b0C).\nNelle aree pianeggianti e nelle zone collinari basse regna un clima piuttosto subcontinentale, con estati assai afose e inverni rigidi caratterizzati da nebbie dense in autunno e possibili abbondanti nevicate in inverno. La primavera pu\u00f2 essere abbastanza piovosa.\nNelle zone montuose e di alta collina vi sono estati fresche e inverni rigidi con ampia possibilit\u00e0 di neve; l'inverno risulta altres\u00ec rigido nelle zone collinari interne dove si possono verificare basse temperature. Infatti le Marche sono state una delle regioni italiane pi\u00f9 colpite durante la nevicata del 2012.\nStoria.\nCivilt\u00e0 picena.\nLe Marche vissero un periodo di unit\u00e0 culturale nell'Et\u00e0 del ferro, quando furono abitate per la quasi totale interezza dai Piceni, con gli importanti centri di Novilara (nei pressi di Pesaro), Ancona, Belmonte Piceno e Ascoli Piceno. La diffusione della civilt\u00e0 picena segna il passaggio dall'Et\u00e0 del Bronzo a quella del Ferro, nonch\u00e9 il passaggio alla Storia, con l'introduzione della scrittura.\nLe testimonianze lasciate da questa civilt\u00e0 sono molto ricche e fortemente caratterizzate, specie nella scultura, anche monumentale, nell'arte figurativa, che presenta una notevole fantasia nelle figure ed una tendenza all'astrattismo, nell'originalit\u00e0 delle forme della ceramica, nell'abbondante uso dell'ambra, nella grande variet\u00e0 di armi, nei vistosi corredi femminili. La lingua della maggior parte delle iscrizioni \u00e8 italica ed \u00e8 detta Sudpiceno; in quattro iscrizioni \u00e8 attestata invece l'enigmatica Lingua di Novilara.\nInvasione gallica e fondazione greca di Ancona.\nNel IV secolo a.C., la regione vide l'arrivo dei Galli Senoni, popolazione gallica proveniente dalla provincia francese dello Champagne, che occuparono tutto il settore settentrionale della regione, fino al fiume Esino, ma anche alcune zone pi\u00f9 a sud.\nNello stesso periodo i Greci di Siracusa fondarono la colonia di Ank\u00f3n, l'attuale Ancona. Con la fondazione siracusana l'emporio divenne una citt\u00e0 di lingua, cultura ed aspetto greco, che poi mantenne a lungo, quando gi\u00e0 la regione circostante e l'Italia centrale erano entrate prima nell'influsso e poi nello stato romano.\nI Piceni, dunque, che prima dell'arrivo dei S\u00e8noni vivevano in tutto il territorio che oggi definiamo marchigiano, si trovarono a convivere con culture diverse, che influirono profondamente sul loro modo di vivere, tanto che gli archeologi parlano di una nuova fase della civilt\u00e0 picena: la \"Piceno IV\", l'ultima di questo popolo italico prima della sua romanizzazione. Nello stesso tempo, anche l'originaria cultura celtica dei S\u00e8noni, a contatto con Piceni e Greci, subisce un'evoluzione, dissolvendosi in una koin\u00e9 celto-greco-italica, dove l'elemento celtico rimase immutato solo per ci\u00f2 che riguarda l'armamento\nAnk\u00f3n, attraverso il suo porto, mantenne rapporti intensi con i principali centri del Mediterraneo orientale, come provano le testimonianze archeologiche, numerose e significative specialmente per l'et\u00e0 ellenistica. Tra la fine del II e l'inizio del I secolo a.C. fu gradatamente assorbita nello stato romano, pur rimanendo per alcuni decenni un'isola linguistica e culturale greca.\nPeriodo romano.\nDopo la battaglia del Sentino, nel 295 a.C., i Galli vennero sconfitti da una coalizione tra Romani e Piceni. Quando gli alleati romani divennero troppo invadenti, con la fondazione di colonie in territorio piceno (la pi\u00f9 importante Firmum Picenum, odierna Fermo), i Piceni si ribellarono dando vita alla Guerra Picentina, che si concluse con la sottomissione ai Romani, e poi alla Guerra sociale.\nDue importanti strade collegavano le Marche a Roma: la Flaminia, che arrivava a Fano, e la Salaria, che arrivava a Porto d'Ascoli. Inoltre durante il periodo imperiale, Ancona venne scelta da Traiano come porto di Roma verso oriente, come testimonia anche l'iscrizione dell'arco di Traiano di Ancona, nella quale il capoluogo marchigiano \u00e8 chiamato \"accessum Italiae\", cio\u00e8 \"ingresso d'Italia\".\nCome tutti i territori delle moderne regioni italiane, anche quello marchigiano ebbe nel periodo romano diverse variazioni amministrative. Sotto l'impero di Augusto il sud della regione faceva parte della \"Regio V\", detta \"Picenum\", mentre la parte nord, detta \"Ager gallicus picenus\", era compresa nella \"Regio VI\", che comprendeva anche i territori orientali dell'attuale Umbria. Con la riorganizzazione amministrativa di Diocleziano, tutto il territorio delle attuali Marche era riunito nella \"Flaminia et Picenum\", che comprendeva anche la Romagna. Questa provincia venne suddivisa sotto l'impero di Teodosio I in due circoscrizioni: le Marche settentrionali, dette \"Picenum Annonarium\", formarono con la Romagna la \"Flaminia et Picenum Annonarium\", mentre il sud della regione costitu\u00ec il \"Picenum Suburbicarium\". Alla caduta dell'Impero romano d'Occidente, le Marche, dopo aver fatto parte del regno di Odoacre, entrarono nell'orbita dell'Impero Romano d'Oriente come il resto d'Italia, mentre il vecchio nome \"Piceno\" si perse.\nAlto Medioevo.\nDurante la Guerra gotico-bizantina, il territorio delle odierne Marche fu teatro di importanti azioni militari; Ancona ed Osimo furono due capisaldi delle azioni militari, la prima bizantina e la seconda gotica. Dopo la vittoria bizantina, la regione, insieme al resto d'Italia, fu sotto il dominio dell'Impero d'Oriente.\nSuccessivamente, in seguito all'invasione dei Longobardi, il territorio regionale si ritrov\u00f2 spezzato in due parti: le citt\u00e0 del nord della regione fino ad Ancona rimasero sotto la giurisdizione dell'Impero romano d'Oriente, costituendo la Pentapoli bizantina, a sua volta divisa fra le citt\u00e0 costiere inglobate nella \"Pentapoli marittima\" (Rimini, Pesaro, Ancona, Senigallia e Fano) e quelle interne comprese nella \"Pentapoli annonaria\" (Gubbio, Cagli, Urbino, Fossombrone, Jesi e Osimo).\nIl sud della regione e la parte nord dell'Abruzzo (odierne province di Macerata, Fermo, Ascoli, Teramo e Pescara) furono invece conquistati dai Longobardi, che istituirono la Marca Fermana, la quale confinava ad ovest con il Ducato di Spoleto e a sud con il Ducato di Benevento, anch'essi di istituzione longobarda. La presenza dei Longobardi ha lasciato notevoli vestigia, come ad esempio la necropoli a Castel Trosino sulla via Salaria.\nSuccessivamente l'intero territorio regionale venne unificato prendendo il nome di Marca di Ancona (chiamata anche \"Marca Guarnerii\", dal nome del primo marchese, Guarnieri appunto, della fine dell'XI secolo), indicata sulle antiche carte con il nome di \"Marca Anconitana olim Picenum\". Il termine marca, o \"marka\", introdotto dai Longobardi, deriva dal germanico e significa \"territori di confine\" del Sacro Romano Impero. Il governatore inizialmente aveva sede ad Ancona, poi, quando questa citt\u00e0 si svincol\u00f2 dal controllo dello Stato della Chiesa, il governo della Marca si spost\u00f2 a Fermo, che era la seconda citt\u00e0 della regione per importanza politica.\nEt\u00e0 comunale.\nSi ha un quadro molto chiaro della situazione regionale nel XIV secolo grazie alle Costituzioni egidiane, che servono ad identificare i confini della Marca, in pratica coincidenti con quelli attuali; si elencano anche le cinque citt\u00e0 maggiori (Urbino, Ancona, Camerino, Fermo, Ascoli Piceno) e le citt\u00e0 grandi (tra cui Pesaro, Fano, Fabriano, Jesi, Recanati, Macerata).\nIn epoca comunale fiorirono i comuni di Pesaro, Fano, Ancona, Jesi, Fermo e Ascoli Piceno. In particolare la Repubblica di Ancona ebbe momenti di splendore artistico e culturale grazie ai suoi rapporti marittimi con l'Oriente; \u00e8 infatti una delle repubbliche marinare il cui stemma non compare nella bandiera della marina militare.\nIl 26 dicembre 1194 nasceva a Jesi Federico II di Svevia, futuro imperatore del Sacro Romano Impero, che onor\u00f2 la citt\u00e0 nel 1216 col titolo di \"Citt\u00e0 Regia\" conferendole anche il titolo di \"Respublica Aesina\", confermando tutti i suoi diritti sulle terre del Contado. Privilegi che le permisero una certa autonomia anche durante la successiva dominazione papale.\nRinascimento.\nDurante il Rinascimento il Ducato di Urbino fu celebre in tutta Europa, un vero e proprio faro dell'arte e della cultura italiana. Altre citt\u00e0 sede di signorie importanti economicamente e culturalmente sono state Camerino, Fano, Pesaro, Senigallia, Fabriano e San Severino Marche. Ancona mantenne invece il suo regime repubblicano, come le altre citt\u00e0 marinare italiane.\nPeriodo pontificio.\nTra la met\u00e0 del Cinquecento e i primi decenni del Seicento le citt\u00e0 marchigiane entrarono nello Stato della Chiesa, che, come tutti gli stati regionali italiani, annull\u00f2 le entit\u00e0 politiche pi\u00f9 piccole. Segu\u00ec un periodo di recessione, condiviso da gran parte d'Italia, rischiarato solo dal pontificato di Clemente XII che nel Settecento tracci\u00f2 la strada oggi detta Vallesina e diede respiro all'economia regionale dichiarando Ancona porto franco.\nPeriodo napoleonico e risorgimentale.\nCon l'arrivo delle truppe francesi, le Marche si diedero ordinamento repubblicano costituendosi in Repubblica Anconitana, poi assorbita dalla Repubblica Romana. Durante il periodo risorgimentale le Marche parteciparono alle lotte per l'unificazione con i moti di Macerata e con l'eroica resistenza di Ancona durante l'assedio austriaco del 1849, in contemporanea con Roma e Venezia. La battaglia finale dell'unificazione italiana si combatt\u00e9 nelle Marche: celebre \u00e8 la battaglia di Castelfidardo, che permise l'unione dei territori conquistati da Garibaldi al sud con quelli acquisiti da Vittorio Emanuele II al nord.\nPeriodo contemporaneo.\nNella storia pi\u00f9 recente si ricorda la Settimana rossa, la Rivolta dei Bersaglieri, e la partecipazione alla Resistenza, tra le pi\u00f9 massicce e popolari d'Italia.\nVariazioni territoriali recenti.\nFino al 2009 la regione includeva il territorio dell'alta valle del fiume Marecchia, gi\u00e0 parte del Ducato di Urbino (fin dal XV secolo) e la cui appartenenza alla delegazione di Urbino e Pesaro fu confermata da Pio VII con \"motu proprio\" il 6 luglio 1816. Nel 2009 esso venne per\u00f2 distaccato dalle Marche a seguito di un referendum a favore dell'entrata nella Regione Emilia-Romagna e, a seguito dell'esito positivo di quest'ultimo, aggregato alla stessa. Le Marche proposero ricorso alla Corte costituzionale, ritenendo che il parlamento avesse indebitamente ignorato il parere negativo della regione; nel luglio 2010 la Corte si pronunci\u00f2 sul ricorso giudicandolo infondato.\nSociet\u00e0.\nFonte:\nEvoluzione demografica.\nNel 2006 i nati sono stati 13.757 (9,0\u2030), e i morti 15.809 (10,3\u2030), con un incremento naturale di -2.052 unit\u00e0 rispetto al 2005 (-1,3\u2030). Le famiglie contano in media 2,5 componenti. Il 31 dicembre 2007 su una popolazione di 1.520.636 abitanti e una densit\u00e0 di 157 abitanti per km\u00b2 si contavano 81.890 stranieri (5,4%). Nel 2010, la popolazione straniera \u00e8 aumentata notevolmente superando le 155000 persone e raggiungendo il 10% del totale.\nCitt\u00e0 pi\u00f9 popolate.\nComuni pi\u00f9 popolati della regioni, al 31 ottobre 2020, secondo la stima dell'ISTAT.\nLe citt\u00e0 sedi di studi universitari sono quindici, appartenenti a quattro universit\u00e0: Universit\u00e0 Politecnica delle Marche di Ancona (con sedi anche ad Ascoli Piceno, Fermo, Macerata, San Benedetto del Tronto, Pesaro), Universit\u00e0 di Urbino (con sedi anche a Fano e Pesaro), Universit\u00e0 di Macerata (con sedi anche a Civitanova Marche, Fermo, Jesi, Osimo, Spinetoli), Universit\u00e0 di Camerino (con sedi anche ad Ascoli Piceno, Matelica, Recanati, San Benedetto del Tronto); ci\u00f2 rende le Marche la seconda regione d'Italia per rapporto tra abitanti ed universit\u00e0 (388.242 abitanti per universit\u00e0) e per rapporto tra abitanti e sede universitarie (103.000 abitanti per sede).\nEtnie e minoranze straniere.\nNella seguente tabella sono riportati gli stranieri residenti in regione al 31 dicembre di ogni anno.\nDialetti.\nLe Marche, insieme all'Umbria e al Lazio, si contraddistinguono per la presenza di un continuum fra tre ripartizioni dialettali, una delle quali ulteriormente suddivisa. Le suddivisioni dialettali sono dunque quattro, che sfumano impercettibilmente una nell'altra:\nTre degli otto grandi gruppi dialettali italiani sono cos\u00ec rappresentati nelle Marche: uno diffuso soprattutto in Italia settentrionale, uno in Italia centrale, uno in Italia meridionale.\nPolitica.\nSuddivisione amministrativa.\nDal 1\u00ba gennaio 1948, ex art. 131 della nostra vigente Costituzione, le Marche sono una regione ad autonomia ordinaria della Repubblica Italiana, ma solo con la legge n. 281 del 1970 furono attuate le sue funzioni.\nAl 1 Luglio 2020 la regione Marche \u00e8 suddivisa in 5 province e 225 comuni.\nIstituzioni, enti e associazioni.\nSono organi della Regione il Consiglio regionale, la Giunta e il suo Presidente. Tutti gli organi della regione sono ad Ancona.\nPresidente.\nIl Presidente della Giunta regionale \u00e8 eletto a suffragio universale e diretto in concomitanza con l'elezione del Consiglio regionale, e fa parte dell'organo consiliare. Nella prima seduta del nuovo Consiglio regionale il Presidente della giunta espone il programma del governo regionale e presenta gli assessori, tra i quali indica il Vicepresidente chiamato a sostituirlo in caso di assenza o impedimento temporaneo. Il Presidente della Giunta regionale pu\u00f2 sostituire il Vicepresidente e gli assessori previa comunicazione al Consiglio regionale.\nIl Presidente della giunta regionale ha le seguenti funzioni:\nConsiglio regionale (Assemblea legislativa delle Marche).\nIl Consiglio regionale \u00e8 l'organo legislativo e della rappresentanza democratica della Regione ed \u00e8 eletto a suffragio universale e diretto; esso svolge la funzione di indirizzo e di controllo politico del governo regionale.\nIl Consiglio della regione Marche \u00e8 formato da quarantadue consiglieri regionali. Ha il compito di eleggere il proprio presidente e l'ufficio di presidenza, e approvare a maggioranza assoluta dei componenti il proprio regolamento di organizzazione e funzionamento interno ed il regolamento interno di amministrazione e contabilit\u00e0.\nIl Consiglio organizza i suoi lavori in commissioni permanenti per l'esame, in sede referente, delle proposte di legge regionale e di altre deliberazioni consiliari e per l'esercizio delle funzioni di indirizzo e di controllo sull'amministrazione regionale, nelle materie di rispettiva competenza. Il Consiglio pu\u00f2 inoltre istituire Commissioni speciali e di inchiesta.\nStemma, gonfalone e inno.\nCon legge regionale n. 13 del 15 marzo 1980 e pubblicata sul bollettino regionale n. 28 del 22 marzo 1980, vengono definiti lo stemma ed il gonfalone della regione.\nNel 1980 la Regione ha adottato come stemma l'immagine di un picchio verde, in quanto simbolo e totem dei Piceni, cio\u00e8 della prima civilt\u00e0 che caratterizz\u00f2 tutta la regione nell'Et\u00e0 del Ferro.\nNel 2007 \u00e8 stato commissionato al musicista ascolano Giovanni Allevi l'Inno delle Marche.\nNel 2013 la regione Marche decide di aggiungere un testo all'Inno delle Marche e incarica una commissione di cui fa parte Giulio Rapetti, in arte Mogol, di scegliere il miglior testo tra tutti quelli partecipanti al pubblico concorso indetto. La scelta della commissione cade sulle parole scritte dal marchigiano Giacomo Greganti e vengono scelti i BTwins, due allievi di Mogol, per l'interpretazione del pezzo. Ed \u00e8 stato proprio Mogol nel corso delle celebrazioni della Giornata delle Marche il 10 dicembre 2013 a San Benedetto del Tronto a tenere a battesimo l'esecuzione dell'Inno cantato dai due gemelli ascolani.\nEconomia.\nIndustria ed artigianato: il \"modello marchigiano\".\nL'economia marchigiana \u00e8 caratterizzata da una fiorente piccola-media industria ad alta specializzazione distribuita equamente in tutto il suo territorio, ma concentrata soprattutto sul litorale e nelle valli, in distretti industriali specializzati; tali industrie sono la naturale evoluzione di antiche attivit\u00e0 artigianali. Si tratta del cosiddetto \"modello marchigiano\", espressione coniata da Giorgio Fu\u00e0, il padre fondatore dell'ISTAO di Ancona, centro di formazione dell'imprenditoria marchigiana, dai fratelli Merloni ai Guzzini ai Della Valle. Nelle Marche ci sono ventotto distretti industriali, come in Lombardia, ma con una buona qualit\u00e0 della vita e senza i problemi di periferie, ritmi frenetici, pendolarismo. Altra caratteristica fondamentale del \"modello marchigiano\" \u00e8 un'imprenditoria che non dipende n\u00e9 da aiuti statali, come spesso al Sud, n\u00e9 da grandi prestiti chiesti alle banche, come al Nord. Piuttosto questa forma di economia si pu\u00f2 avvicinare a quella del Veneto e del Friuli.\nTra i settori di spicco e di rilevanza nazionale si segnalano (da nord a sud): \nSi devono inoltre ricordare le industrie diffuse su tutto il territorio regionale, non propriamente inseribili nel \"modello marchigiano\":\nPesca.\nPer ci\u00f2 che riguarda la pesca, le Marche rivestono un rilevante ruolo a livello nazionale. Le statistiche nazionali per la consistenza della flotta vedono infatti ben quattro porti marchigiani tra i primi venti italiani per tonnellata di stazza lorda (TSL): il porto di Ancona \u00e8 al terzo posto, quello di San Benedetto al nono posto, quello di Porto Civitanova al quattordicesimo, quello di Fano al diciassettesimo. Complessivamente le Marche sono al secondo posto nella classifica nazionale per tonnellaggio, con 11.200 TSL, dopo la Sicilia, che ha 29.800 TSL. Dato che la Sicilia ha per\u00f2 uno sviluppo costiero notevolmente maggiore (1500\u00a0km contro i 173 marchigiani), le Marche risultano avere il primato in Italia nel rapporto tra tonnellaggio della flotta peschereccia e sviluppo costiero: 64 TSL/km contro i 19,8 TSl/km dell'Sicilia.\nAnche per quanto riguarda la commercializzazione del pescato, le Marche hanno rilevanza nazionale: i mercati ittici di Ancona sono nel loro insieme al secondo posto nell'Adriatico e al sesto posto in ambito nazionale.\nInfrastrutture e trasporti.\nAeroporti civili.\nIl maggiore aeroporto della regione \u00e8 l'aeroporto di Ancona-Falconara, in cui operano sia i vettori di linea, sia le pi\u00f9 importanti compagnie charter internazionali. Di importanza locale \u00e8 l'Aeroporto di Fano.\nPorti.\nIl porto principale \u00e8 il porto di Ancona, nel 2010 risult\u00f2 essere il primo in Italia per traffico internazionale di veicoli e passeggeri, con oltre 1,5 milioni di passeggeri e 200.000 ogni anno, e uno dei primi dell'Adriatico per le merci. \u00c8 sede di autorit\u00e0 portuale e di direzione marittima.\nSono sedi di capitaneria il porto di Pesaro e il porto di San Benedetto del Tronto; sedi di circondario marittimo sono il porto di Fano, il porto di Civitanova Marche e il porto di Porto San Giorgio. Si ricordano inoltre il porto di Senigallia e il porto di Numana.\nStrade principali.\nLungo il litorale corrono le principali arterie stradali: l'autostrada A14 - Adriatica e la statale 16 - Adriatica, che collegano la regione con l'Emilia-Romagna a nord e con l'Abruzzo a sud.\nDalla costa risalgono le valli e si dirigono verso l'Appennino e il confine con l'Umbria quattro strade principali (statali e con la caratteristica di superstrade) e varie provinciali, elencate di seguito da nord a sud: \nTagliano invece trasversalmente le valli le seguenti strade:\nLe due strade consolari che interessano la regione, la Flaminia e la Salaria, gi\u00e0 strade statali, sono ora di competenza provinciale:\nSono raccordi stradali la statale 76 dir, che collega la statale 76 con l'aeroporto di Ancona-Falconara, e la statale 681, asse attrezzato del porto di Ancona.\nInteressano il territorio regionale i seguenti itinerari europei:\nLinee ferroviarie.\nLa linea ferroviaria pi\u00f9 importante che percorre la regione \u00e8 la Milano-Lecce, classificata tra le linee fondamentali italiane; essa comprende il tratto Bologna\u2013Ancona, aperto nel 1861, e il tratto Ancona-Lecce, aperto tra il 1863 e il 1866. Linea fondamentale \u00e8 anche la linea ferrovia Roma-Ancona, completata nel 1866.\nFerrovie di interesse regionale sono le linee Ascoli Piceno-San Benedetto del Tronto, Pergola\u2013Fabriano e Civitanova Marche\u2013Fabriano.\nLinee dismesse sono la Fano\u2013Urbino, la Fermignano\u2013Pergola e la Porto San Giorgio\u2013Amandola.\nNodi logistici.\nIl Consiglio regionale delle Marche ha individuato tre nodi logistici: il porto di Ancona, l'interporto di Jesi e l'aeroporto di Ancona-Falconara.\nTurismo.\nI dati riguardanti il turismo nelle Marche indicano un aumento costante anno dopo anno. Nel 2007 si sono registrati pi\u00f9 di 2 milioni di arrivi (1.820.473 italiani e 349.898 stranieri) e 12 milioni e mezzo di presenze.\nDiciassette sono le bandiere blu assegnate ai comuni della costa, diciannove quelle arancioni assegnate dal Touring Club Italiano ai comuni montani e dell'entroterra; ventidue borghi inoltre rientrano nell'\"Associazione dei borghi pi\u00f9 belli d'Italia\". Inoltre quasi il 10% della superficie regionale risulta tutelata, tra cui due parchi nazionali, quattro parchi regionali, sei riserve naturali.\nPromozione turistica.\nSino al 2010, lo slogan scelto dalla regione Marche per la promozione turistica era \"Le Marche: l'Italia in una regione\", tratto dal libro di Guido Piovene \"Viaggio in Italia\" del 1957.\nNel gennaio 2010 \u00e8 stato prodotto uno spot televisivo e cinematografico della regione dal titolo \"Marche: le scoprirai all'infinito\", in cui Dustin Hoffman legge \"L'infinito\" del poeta recanatese Giacomo Leopardi.\nSempre nel 2010, in occasione della fiera del turismo di Shanghai, la Rainbow ha prodotto un filmato dove le Winx illustrano le risorse turistiche della regione; da esso \u00e8 stato tratto uno spot, trasmesso durante la prima edizione di Carosello Reloaded.\nLe \"Marche non ti abbandonano mai\" \u00e8 lo spot di promozione delle Marche interpretato da Neri Marcor\u00e8 nel 2014.\nLa promozione turistica delle Marche punta su sei temi: \"Marche in blu\", \"Made in Marche\", \"The Genius of Marche\", \"Spiritualit\u00e0 e Meditazione\", \"Parchi e Natura\", \"Dolci colline e antichi borghi\".\nNel 2014 e nel 2017 nelle Marche, e precisamente Fabriano, sono stati girati gli esterni della terza e della quarta stagione della fiction \"Che Dio ci aiuti\"; gli episodi erano preceduti da brevi video promozionali (\"Su e gi\u00f9 per le Marche aspettando Suor Angela\").\nL'Expo 2015 \u00e8 stata una sede privilegiata per valorizzare le eccellenze regionali sotto il profilo enogastronomico, culturale e turistico, per comunicare le strategie di internazionalizzazione e presentare le qualit\u00e0 dei prodotti marchigiani.\nUna nuova campagna promozionale \u00e8 lanciata nel 2019, con lo slogan \"Bellezza infinita\", e con testimonial Vincenzo Nibali.\nLocalit\u00e0 balneari.\nLe Marche hanno ottenuto nel 2016 diciassette bandiere blu, seguendo in Italia soltanto la Liguria (25) e la Toscana (19); in rapporto allo sviluppo costiero la regione \u00e8 al primo posto in Italia, con una bandiera blu ogni 10,5\u00a0km, mentre la Liguria ne ha una ogni 13,2\u00a0km e la Toscana una ogni 20\u00a0km.\nBandiere blu 2016, elencate da nord a sud.\nCitt\u00e0 d'arte.\nNotevole \u00e8 il patrimonio artistico regionale, con opere che vanno dal Romanico al Gotico cistercense, dalla pittura trecentesca a quella rinascimentale di Raffaello, Carlo Crivelli e Lorenzo Lotto. Le citt\u00e0 della regione sono ricche di luoghi con atmosfere medievali o settecentesche, oppure hanno il carattere di \"citt\u00e0 ideali\" del Rinascimento, capitali di piccole repubbliche. Nei centri urbani, spesso ancora cinti da mura, si alternano antichi luoghi commerciali e di potere, piazze toccate da antiche vie romane, palazzi di antiche famiglie nobili o luoghi dello spirito e sedi ecclesiastiche.\nLa citt\u00e0 di Urbino, con la sua architettura rinascimentale, \u00e8 patrimonio dell'umanit\u00e0, ed insieme ad Ascoli Piceno, con il suo centro storico interamente costruito in travertino, sono tra le mete pi\u00f9 visitate.\nI borghi pi\u00f9 belli d'Italia.\nTorre di Palme\nBandiere Arancioni\nParchi e Riserve Naturali nelle Marche.\nArquata del Tronto \u00e8 l'unico comune d'Europa racchiuso all'interno di due parchi nazionali: il Parco Nazionale del Gran Sasso e Monti della Laga, a sud, ed il Parco Nazionale dei Monti Sibillini a nord\nZPS - Zone di Protezione Speciale.\nQuesti sono, per quanto concerne la regione Marche, i siti delle Zone di Protezione Speciale.\nTradizioni e folclore.\nIl ciclo dell'anno.\nNel corso dell'anno si susseguono nelle Marche diversi eventi legati al ciclo delle stagioni. Non si riportano qui le manifestazioni e le usanze nate dopo gli anni sessanta del Novecento.\nLa festa dell'Epifania, oltre che con le usanze diffuse in tutta Italia, come quella della Befana, \u00e8 celebrata anche con i canti rituali di questua detti \"della Pasquella\", che \u00e8 il nome locale della festa. Vivissima un tempo, poi quasi caduta in disuso, l'usanza si \u00e8 salvata dall'oblio grazie all'impegno di alcuni gruppi musicali e di alcuni comuni. I canti, nei diversi dialetti della regione, hanno un testo antico, sono accompagnati dall'organetto e sono itineranti, in quanto hanno lo scopo di augurare il buon anno casa per casa, raccogliendo offerte di cibi e di vino.\nLa celebrazione del Carnevale \u00e8 diffusa ovunque, ma assume carattere particolarmente spettacolare nel Carnevale di Fano, nel Carnevale di Offida e nel Carnevale di Ascoli; tra le maschere carnevalesche antiche e recenti si ricordano il Rabach\u00e9n e la Cagn\u00e8ra, di Pesaro, Mosciolino e Papagnoco, di Ancona, il costume del \"guazzar\u00f3\", di Offida, \"lu sfrigne\", di Ascoli.\nLegate al periodo pasquale sono: il Cavallo di fuoco di Ripatransone, risalente al 1682 consistente in un peculiare spettacolo pirotecnico; la Turba, di Cantiano (PU), sacra rappresentazione del Venerd\u00ec Santo risalente al 1440.\nDurante la Pentecoste dal 1965 si svolge a Monterubbiano (FM) la festa di Sci\u00f2 la Pica, legata all'origine mitica del popolo piceno e al suo totem, il picchio verde, oggi emblema delle Marche.\nIl ventiquattro giugno \u00e8 la festa di San Giovanni Battista, che \u00e8 celebrata nelle Marche con il rito di lavarsi il viso con acqua profumata, come in un rito di purificazione; l'acqua si prepara raccogliendo fiori ed erbe profumate e immergendoli in un catino, tenuto fuori dalla finestra per tutta la notte.\nAd agosto si svolgono tre delle pi\u00f9 note manifestazioni tradizionali marchigiane, sul tipo delle giostre e dei tornei medievali: la Cavalcata dell'Assunta a Fermo (dal 1182, ripresa nel 1982), la Quintana ad Ascoli (almeno dal 1377, ripresa nel 1955), la Contesa del secchio a Sant'Elpidio a Mare (dal 1953).\nNel mese di settembre, si svolge ad Urbino dal 1955 la Festa dell'aquilone, legata alla nota poesia di Giovanni Pascoli; in questa occasione centinaia di aquiloni volteggiano sopra il cielo della citt\u00e0 ducale. Inoltre in settembre si tiene a Loreto sin dal XVIII secolo la Corsa del drappo, spettacolare corsa di cavalli lungo la ripida salita di Montereale.\nLe feste del raccolto pi\u00f9 importanti, denominate \"feste del covo\", sono la Festa del Covo di Campocavallo di Osimo, risalente al 1939, e la Festa del Covo di Candia di Ancona, risalente nelle sue attuali forme al 1932.\nIn dicembre si deve ricordare anzitutto l'antichissima festa della Venuta, festa medievale che nel 1617, grazie all'iniziativa del frate cappuccino anconitano fra' Tommaso, si diffuse capillarmente in tutte le Marche; a questa celebrazione \u00e8 dedicato il successivo paragrafo. Si ricorda anche la tradizione del presepe marchigiano, affermatasi in seguito della precoce diffusione dei conventi francescani, risalente al tempo in cui San Francesco era ancora in vita e frequentava la regione. L'ambientazione \u00e8 la tipica campagna collinare marchigiana, ma rivisitata in chiave medio-orientale.\nNei porti marchigiani il legame con il mare si celebra durante le varie feste del mare, consistenti tutte in processioni religiose in mare con seguito di barche, nel ricordare coloro che hanno perso la vita in mare durante l'anno, nella degustazione di specialit\u00e0 gastronomiche legate alla pesca, in fuochi d'artificio che si specchiano sul mare.\nDa oltre trent'anni si celebrano: la Festa del mare di Ancona, la Festa del mare di Fano (PU), la Festa del mare di Porto San Giorgio (FM), la Festa del Mare di Campofilone (FM).\nDa oltre dieci anni si celebrano la Festa del mare di Porto Recanati (MC) e la Festa del mare di Porto Civitanova (MC).\nMusica, danza e giochi.\nIl ballo tradizionale tipico marchigiano \u00e8 il Saltarello, che ancora vanta scuole di ballo ed entusiasmo popolare; \u00e8 accompagnato dal tamburello e dall'organetto. Lo strumento musicale per eccellenza delle Marche \u00e8 la fisarmonica, prodotta artigianalmente nella zona di Castelfidardo.\nViva \u00e8 la tradizione degli stornelli e dei canti popolari in dialetto, accompagnati dalla fisarmonica o dall'organetto; alcune cittadine organizzano rassegne ad essi dedicate.\nNelle Marche, come in altre regioni che un tempo appartenevano allo Stato della Chiesa, si gioca a carte con le carte piacentine. Gioco di carte tipico marchigiano \u00e8 la Petrangola; il fatto di poter essere giocato anche in pi\u00f9 di dieci persone lo fanno preferire specialmente durante le festivit\u00e0 natalizie, in occasione di raduni di parenti ed amici. Un altro gioco di carte popolare in questo territorio \u00e8 la Cispa; anche in questo gioco si usano le carte piacentine.\nFesta delle Marche e Festa della Venuta.\nIl consiglio regionale ha deciso nel 2004 di celebrare il 10 dicembre la giornata delle Marche, allo scopo di \"riflettere e sottolineare la storia, la cultura, le tradizioni e le testimonianze della comunit\u00e0 marchigiana, per rafforzarne la conoscenza e il senso di appartenenza\". La data scelta \u00e8 quella in cui, in ogni parte del mondo, le tante comunit\u00e0 marchigiane residenti all'estero ricordano da sempre, spontaneamente, le loro origini; lo stesso 10 dicembre \u00e8 infatti anche la festa della Madonna di Loreto, riconosciuta dai marchigiani come riferimento ideale e spirituale della propria terra e delle proprie origini. Infatti, nelle due notti che precedono la ricorrenza, nelle citt\u00e0 e nelle campagne marchigiane si usa celebrare la festa della Venuta, accendendo grandi \"focaracci\", o \"favori\", o fal\u00f2.\nIn occasione della celebrazione viene assegnato il \"Picchio d'oro\" ai marchigiani \"che si sono distinti nei rispettivi settori professionali o che con il loro nome abbiano portato lustro alla comunit\u00e0 regionale\".\nL'idea di celebrare una giornata delle Marche \u00e8 nata tra le comunit\u00e0 marchigiane dell'Argentina, in cui tra il XIX secolo e il XX secolo emigrarono migliaia di marchigiani contribuendo al progresso argentino, che coltivano il legame con la loro terra d'origine.\nLe ultime edizioni sono state dedicate ai temi seguenti:\nCucina.\nLe Marche offrono un'ampia variet\u00e0 di piatti, contando su sapori provenienti sia dal pesce dell'Adriatico che da quelli tipici della collina e della montagna. Inoltre 20 vini, tra DOC e DOCG, accompagnano le creazioni della cucina locale con aromi pi\u00f9 o meno intensi.\nL'antipasto tipico della regione \u00e8 freddo e si pu\u00f2 comporre di un'ampia variet\u00e0 di salumi e formaggi locali come il salame di Fabriano, i salamini alla cacciatora, il prosciutto, il ciauscolo, la lonza, il lonzino, il prosciutto di Carpegna, il ciarimbolo, la coppa marchigiana, il mazzafegato, la galantina, il migliaccio, il salame di pecora, il prosciutto aromatizzato del Montefeltro, il salame soppressato lardellato e di Frattula, la salsiccia di fegato, il casecc, il formaggio di fossa, il pecorino in botte, il raviggiolo e la casciotta d'Urbino).\nTra i formaggi, la cui produzione \u00e8 diffusa in tutto il territorio regionale, in particolare vanno menzionati i pecorini, che si differenziano in base all'area di produzione: nelle province di Pesaro-Urbino, Ancona e Macerata, finita la salatura, le forme vengono scottate con il siero per ritardare la maturazione; ai monti Sibillini si utilizza il caglio aromatizzato coi profumi e sapori quali fiori di basilico, maggiorana, chiodi di garofano, noce moscata; nel Montefeltro si fa stagionare il pecorino nelle caverne di tufo e prende il nome di formaggio di fossa. La pancetta, la goletta e la salsiccia sono tra i prodotti pi\u00f9 frequentemente usati per il condimento.\nUna presenza costante nell'alimentazione marchigiana sono gli animali da allevamento di bassa corte, ossia polli, conigli, tacchini e altri, e a tal proposito \u00e8 nota la ricetta tipica del coniglio in porchetta.\nNell'entroterra, nel corso dell'anno, \u00e8 possibile trovare tartufi bianchi e neri. Le zone tipiche del tartufo sono l'entroterra della provincia di Pesaro-Urbino, parte di quello di Ascoli Piceno, Macerata e Ancona. Il tartufo bianco, il pi\u00f9 pregiato, si pu\u00f2 trovare in particolare nella provincia di Pesaro-Urbino, nelle zone di Sant'Angelo in Vado, Acqualagna (capitale del tartufo), Pergola e Apecchio. Ad Amandola, nel Fermano, in autunno, si tiene la mostra mercato del tartufo bianco pregiato dei monti Sibillini. Il tartufo nero \u00e8 diffuso nelle zone interne dell'intero territorio regionale, soprattutto ad Acqualagna, Cagli, Acquasanta Terme, Roccafluvione, Comunanza, Montefortino, Camerino, Castelsant'Angelo sul Nera e Visso.\nL'olio marchigiano \u00e8 di antiche origini e veniva apprezzato sin dal XIII secolo. Si distinguono quattro distretti produttivi: Colli Pesaresi, Colline Anconetane, Castelli di Jesi e Ascolano. Tuttavia l'olio extravergine di oliva di Cartoceto \u00e8 l'unico marchigiano a denominazione DOP. Esistono poi i seguenti oli di oliva monovarietali: Coroncina, Piantone di Mogliano, Mignola, Raggia, Raggiola, Sargano di Fermo e Piantone di Falerone.\nPer lungo tempo il simbolo gastronomico della regione marchigiana \u00e8 stata la polenta, tanto che i marchigiani, proprio per questo, erano definiti 'magna-pulenda'. Versata fumante sulla spianatora (grande tavolo di legno), riuniva la famiglia 2 volte al giorno. Ancora oggi i condimenti sono numerosi e molteplici, e variano durante il periodo dell'anno e le zone. Sul territorio regionale si pu\u00f2 provare la polenta con ceci e fave, allo stoccafisso, con ricotta e saba, alla carbonara, il pulendo' a butta' ggjio e persino la polenta Vruscata, ovvero avvolta in foglie di cavolo e lasciata per tutta la notte a cuocere sotto la brace. Numerosi sono gli adagi popolari al riguardo: \"Trenda di', sessanda pulende\" (in trenta giorni si mangia sessanta volte la polenta), \"La pulenda preshto tira e preshto 'llenda\" (la polenta sazia subito, ma altrettanto presto fa perdere quel senso di pienezza).\nTuttavia vi sono anche altri primi piatti tipici nelle Marche. Fra tutti meritano di essere menzionati i frascarelli, diversi tipi di gnocchi, che vengono chiamati \"surcitti\", i celebri cappelletti e il brodetto di pesce, che viene preparato in maniera diversa in ogni localit\u00e0 costiera marchigiana (brodetto di Porto Recanati, alla fanese, alla sambenedettese, all'anconitana). La regione \u00e8 anche celebre, come l'Emilia Romagna, per la produzione di pasta all'uovo, fra cui spiccano i maccheroncini di Campofilone e i Vincisgrassi, specialit\u00e0 culinaria simile alle lasagne, dalle quali per\u00f2 differiscono per la sfoglia pi\u00f9 sottile e per la presenza di animelle e chiodi di garofano nel sugo.\nLa crescia, da cui ha preso origine la moderna piadina romagnola, \u00e8 una focaccia originaria di Urbino, diffusa per\u00f2 su tutto il territorio regionale. Particolare \u00e8 \"la crescia co' lu paulittu\" preparata il primo gennaio. Si tratta di una specie di pizza con dentro una piccola moneta, detta paulittu (da Paolo, moneta di 50 centesimi dello Stato pontificio). Chi l'avesse trovata nella sua fetta di pizza sarebbe diventato padrone di casa per un anno intero.\nIl chichi ripieno \u00e8 una focaccia rustica tipica di Offida, condita con tonno, acciughe, peperoncino, capperi e carciofi sottaceto.\n\u00c8 nei secondi piatti che il carattere del popolo marchigiano si delinea in modo pi\u00f9 preciso, esprimendo sempre la sua predilezione per un mangiare semplice e talvolta robusto. Il piccione ha da sempre rappresentato per la gente delle Marche un boccone appetitoso ed esistono numerose ricette che vedono come ingrediente questo volatile. Ascoli Piceno \u00e8 una delle citt\u00e0 italiane in cui il fritto \u00e8 parte integrante della tradizione e della cultura popolare. Nel Piceno sono molti gli alimenti che vengono fritti, soprattutto durante le ricorrenze religiose. Le olive ascolane, ripiene di carne o pesce, sono oggi diffuse in tutto il mondo. Meno famose, ma altrettanto buone, sono le cotolette d'agnello fritte, la crema fritta (servita con le olive), i carciofi fritti, le cervella d'agnello fritte, la salvia in pastella fritta e le zucchine fritte.\nMa \u00e8 nei secondi piatti di pesce che la cucina regionale \u00e8 pi\u00f9 nota: per comprendere quanto \u00e8 variegata e ampia la cucina di mare, basti sapere che le Marche sono la regione italiana in cui il rapporto fra pesce pescato e abitanti \u00e8 il pi\u00f9 alto. San Benedetto del Tronto, primo porto peschereccio dell'Adriatico, \u00e8 l'emblema delle tradizioni culinarie della costa marchigiana. Sarebbe prolisso dilungarsi a citare ogni ricetta a base di pesce in uso nella regione, cos\u00ec ci si pu\u00f2 limitare a citarne le pi\u00f9 famose. Primi fra tutti il brodetto di pesce, i \"guatti\" e i bombetti (molluschi endemici del medio-alto Adriatico), le cozze e lo stoccafisso, specialit\u00e0 all'anconetana.\nAlcuni dei dolci tipici marchigiani sono il salame di fichi, di cui Giacomo Leopardi era ghiotto, il pan nociato, il ciambellone, i fuscelli al forno, le zeppole, diffuse anche in altre regioni, il frustingo, antichissimo e tipico del periodo natalizio, la rocciata, dolce invernale, i ravioli dolci, detti calcioni, i cavallucci e la serpe di Apiro, la tartaruga e i ciceru', ovvero una sfoglia ripiena di ceci, zucchero e saba e lu serpe, dolce natalizio. Nel periodo pasquale ancora oggi si prepara la pizza dolce, detta anche crescia brusca o caciu', le ciambelle, spesso insaporite con l'anice, e la r\u00e8cina di Camerino. I dolci tipici del periodo di Carnevale sono le sfrappe, gli scroccafusi, le castagnole, la cicerchiata, il sanguinaccio dolce, i caciune di Monte Urano, gli Arancini (dolce) e la frustenga.\nLe Marche vantano inoltre la produzione di alcuni particolari tipi di marmellata, come quella di pomodori verdi, o la confettura di bacche di rosa canina, la marmellata di mele cotogne e radici di cicoria, e la visciolata.\nProdotti di qualit\u00e0 riconosciuti e regolamentati.\nTra i prodotti agroalimentari tradizionali si ricorda il pecorino marchigiano, sia fresco, sia stagionato.\nVini e alcolici.\nAltre bevande alcoliche:\nSi ricorda infine la sapa che, pur derivata dal mosto, non \u00e8 una bevanda, ma un condimento.\nSport.\nImpianti sportivi.\nGli impianti sportivi all'aperto pi\u00f9 capienti della regione sono lo stadio Del Conero di Ancona (23.976 posti), lo stadio Cino e Lillo Del Duca di Ascoli Piceno (20.550 posti) e lo stadio Riviera delle Palme di San Benedetto del Tronto (15.000 posti). Il principale palasport sono l'Adriatic Arena di Pesaro (10\u00a0323 posti) e il PalaRossini di Ancona ( posti). La capienza indicata \u00e8 in tutti i casi relativa ai posti a sedere.\nCalcio.\nIl calcio occupa una fetta importante degli sport pi\u00f9 praticati nella regione Marche, in particolare dal secondo dopoguerra. Le squadre pi\u00f9 rappresentative sono l'Ancona, la Sambenedettese, l'Ascoli, il Fano, la Vis Pesaro e la Fermana.\nPallacanestro.\nAltro sport molto diffuso \u00e8 la pallacanestro, rappresentata a livello nazionale in particolare dalla Victoria Libertas Pallacanestro, conosciuta in passato come \"Scavolini Pesaro\", che ha vinto due scudetti. Le altre societ\u00e0 di pallacanestro marchigiane che hanno disputato la massima serie nazionale sono la Sutor, il Fabriano Basket e l'Aurora Basket Jesi.\nPallavolo.\nPer la pallavolo spiccano squadre rilevanti a livello nazionale ed internazionale sia maschili che femminili: la Volley Lube, squadra maschile di Treia, vanta la conquista di 5 scudetti e due Champions League, mentre la Robursport, squadra femminile di Pesaro, ha ottenuto la vittoria di 3 scudetti. Attualmente la Lardini Filottrano milita nella serieA1 femminile di pallavolo.\nTra gli atleti di successo si ricordano Paolo Tofoli e Samuele Papi.\nMotociclismo.\nBuona \u00e8 inoltre la tradizione motociclista che vanta numerosi atleti, fra i quali spicca la figura di Valentino Rossi.\nTennistavolo.\nTrainata dalla storica piazza di Senigallia - con lunga militanza nelle serie A e B - e da varie citt\u00e0 limitrofe, le Marche hanno anche in questo sport una discreta tradizione ed hanno visto fiorire campioni di livello nazionale ed europeo.\nFutsal.\nNella citt\u00e0 di Pesaro (Provincia di Pesaro e Urbino) ha sede la squadra di futsal Italservice Pesaro, squadra che milita nella massima serie Italiana di futsal e che nella stagione 2019-2020 vinse il campionato posizionandosi prima."}
{"id": "2859079", "revid": "436907", "url": "https://it.wikipedia.org/wiki?curid=2859079", "title": "Good Night", "text": "Good Night \u00e8 un brano musicale dei Beatles, la canzone finale che chiude l'album \"The Beatles\" (meglio noto come \"White Album\" o Album Bianco).\nIl brano.\nOrigine e storia.\nBench\u00e9 sia stata scritta nello stile di Paul McCartney, la canzone \u00e8 opera esclusiva di John Lennon.\nCantata nel disco da Ringo Starr, era stata concepita da John come una ninna nanna per Julian, il primo figlio dello stesso Lennon, che allora aveva cinque anni. Le liriche scorrono attraverso immagini semplici, che ben si adattano all'atmosfera da fiaba alla quale contribuisce una grande orchestra che sembra rievocare, non senza un uso sapiente del kitsch, atmosfere di certi musical hollywoodiani.\nIn un primo momento, il brano era introdotto da una lunga introduzione parlata di Ringo, enfatizzante il suo ruolo da narratore di favole nella canzone, che successivamente verr\u00e0 tagliata dalla versione pubblicata sul disco.\nIl brano rivela un aspetto inedito della scrittura lennoniana e, il semplice e dolcissimo testo \u00e8 sottolineato da un sontuoso arrangiamento di violini e dal coro Mike Sammes Singers, entrambi curati e diretti da George Martin.\nIn seguito, Lennon dimostrer\u00e0 di essere emotivamente legato alla canzone, includendone una versione per sola voce durante \"Amsterdam\", la facciata B del suo disco \"Wedding Album\" del 1969. I quasi 25 minuti di \"Amsterdam\" sono costituiti in gran parte da frammenti di conversazioni, intercalati da quattro brani musicali, l'ultimo di questi \u00e8 proprio \"Good Night.\"\nCover e altri usi.\nNonostante la sua atipicit\u00e0 nel repertorio Beatles, la canzone \u00e8 stata reinterpretata da molti artisti, inclusi i Carpenters, Ramsey Lewis, Kenny Loggins, Cyril Stapleton, i Manhattan Transfer, e il batterista dei Monkees Micky Dolenz insieme a Vera Lynn che la fecero uscire come singolo e la eseguirono durante uno show televisivo della BBC. Fu anche scelta dai Coldplay come brano da suonarsi alla loro uscita dal palco durante il loro tour del 2005\u20132006 Twisted Logic Tour.\nUn'altra cover della canzone \u00e8 apparsa sulla TV messicana in uno show degli anni Settanta chiamato \"El Chavo del Ocho\", cantata in spagnolo dai Chespirito reintitolata per l'occasione \"Buenas noches, vecindad\" (letteralmente: \"Buona notte, quartiere\")."}
{"id": "2859081", "revid": "729019", "url": "https://it.wikipedia.org/wiki?curid=2859081", "title": "Aeroporto di Jackson-Hole", "text": "L'aeroporto di Jackson Hole, identificato dal codice IATA JAC, \u00e8 un aeroporto pubblico situato a circa 11 km dalla citt\u00e0 di Jackson, capitale della contea di Teton, nello stato federato del Wyoming, negli Stati Uniti. La gestione dell'impianto \u00e8 affidata alla \"Jackson Hole Airport Board\".\n\u00c8 uno dei due aeroporti degli Stati Uniti situati entro i confini di un parco nazionale, in questo caso il parco nazionale del Grand Teton (l'altro aeroporto \u00e8 il \"Provincetown Municipal Airport\", in Massachusetts). La maggior parte dei viaggiatori diretti al parco nazionale del Grand Teton, al vicino parco nazionale di Yellowstone oppure verso l'ovest del Wyoming transitano attraverso l'aeroporto di Jackson Hole. Il vecchio terminal passeggeri dell'aeroporto aveva l'insolita forma di una cabina utilizzata dai primi pionieri americani che, nel contesto ambientale in cui si trovava, contribuiva ad attrarre i visitatori. Nel biennio 2009-2010 \u00e8 previsto l'ampliamento del terminal con un progetto di circa 30 milioni di dollari.\nStoria.\nL'aeroporto \u00e8 stato impiantato nel 1930 in quello che era ritenuto il posto migliore del contea di Teton per ospitare un'infrastruttura del genere. L'aeroporto \u00e8 stato dichiarato monumento nazionale nel 1943 ed \u00e8 stato inglobato nel parco nazionale di Grand Teton nel 1950. Nel 1959 la pista fu allungata fino a raggiungere la lunghezza attuale per meglio accogliere aerei di dimensioni pi\u00f9 grandi, in particolare il DC-3. Negli anni tra il 1960 ed il 1970 fu presa in considerazione la possibilit\u00e0 di un allungamento della pista a 2.400 metri per accogliere jet. La forte opposizione da parte del National Park Service per via del rumore e di altri effetti negativi sull'ambiente hanno impedito tale estensione. Tuttavia, con lo sviluppo di migliori motori a getto, dal 1970 \u00e8 possibile atterrare sulla pista esistente con i jet. Per via della posizione dell'aeroporto, all'interno di un parco nazionale e nell'area di Jackson Hole, la regione \u00e8 molto sensibile il rumore ed attualmente \u00e8 consentito l'atterraggio ed il decollo di velivoli jet con motori stadio III, che sono pi\u00f9 recenti e silenziosi.\nL'ecosistema su cui insiste l'aeroporto \u00e8 un luogo popolare di accoppiamento per il raro volatile chiamato Sage Grouse.\nAttualmente, \u00e8 l'aeroporto commerciale pi\u00f9 frequentato dello stato del Wyoming.\nIl 20 dicembre del 2000, l'attrice statunitense Sandra Bullock sopravvisse allo schianto di un jet noleggiato presso l'aeroporto di Jackson Hole. L'aereo colp\u00ec un cumulo di neve che si trovava sulla pista, riportando dei danni alla fusoliera ed alle ali.\nStrutture ed aeromobili.\nL'aeroporto di Jackson si estende su una superficie di 216 ettari. \u00c8 presente una sola pista, orientata 1/19, delle dimensioni di 46 metri in larghezza e 1.920 metri in lunghezza, pavimentata in asfalto. In un periodo di 12 mesi, con termine al 30 agosto 2008, nell'aeroporto si sono svolte 30.865 operazioni di volo, con una media di 85 al giorno. Il 52% delle operazioni riguardavano l'aviazione generale, il 25% gli aerotaxi, il 22% i trasporti di tipo commerciale e meno dell'1% erano voli militari. L'aeroporto \u00e8 anche la base di 52 aerei: il 69% hanno un singolo motore, il 6% possiedono pi\u00f9 di un motore, il 21% sono jet, il 3% sono alianti e l'1% sono aerei cargo per il trasporto del bestiame. L'aeroporto di Jackson Hole, trovandosi in un parco nazionale, per limitare l'impatto del rumore \u00e8 vietato agli aeromobili con motori fase-II, che sono i motori a reazione pi\u00f9 rumorosi. Pochi aerei charter hanno base presso l'aeroporto di Jackson Hole."}
{"id": "2859083", "revid": "339392", "url": "https://it.wikipedia.org/wiki?curid=2859083", "title": "Sky Crawlers", "text": ""}
{"id": "2859086", "revid": "767487", "url": "https://it.wikipedia.org/wiki?curid=2859086", "title": "Azandarian", "text": "Azandar\u012b\u0101n (farsi \u0627\u0632\u0646\u062f\u0631\u06cc\u0627\u0646) \u00e8 una citt\u00e0 dello shahrest\u0101n di Malayer, circoscrizione di Javakar, nella provincia di Hamadan. Aveva, nel 2006, una popolazione di 8.685 abitanti. "}
{"id": "2859093", "revid": "1305772", "url": "https://it.wikipedia.org/wiki?curid=2859093", "title": "Limestone", "text": "Limestone (calcare in lingua inglese) pu\u00f2 riferirsi a:"}
{"id": "2859099", "revid": "1372005", "url": "https://it.wikipedia.org/wiki?curid=2859099", "title": "Roberto de Clari", "text": "Biografia.\nRoberto (Robert) de Clari o Cl\u00e9ry (Pernois) era un cavaliere di Piccardia che ha lasciato un resoconto della Quarta Crociata intitolato \"La Conqu\u00eate de Constantinople\".\nPartecip\u00f2 alla Quarta crociata al seguito del suo signore il conte Pietro di Amiens, assieme a suo fratello Aleaumes de Clari e lasci\u00f2 una cronaca scritta in antico francese.\nIl resoconto della crociata di Roberto \u00e8 particolarmente interessante in quanto riporta il punto di vista di un vassallo di basso grado. Egli testimonia situazioni e punto di vista che sono trascurati dagli altri testimoni i quali erano o riportano il punto di vista dei capi della crociata come Goffredo di Villehardouin, Gunther di Pairis, l'Anonimo di Soissons, Pietro di Vaux Cernay e l'Anonimo di Halberstadt.\nLa cronaca inizia con la predicazione della Crociata (1198) e comprende la descrizione dell'assedio di Zara 1202 e dell'assedio di Costantinopoli (1204); Roberto ritorn\u00f2 in Francia probabilmente del 1205 ma la cronaca, in modo sintetico, prosegue fino al 1216.\nIl fratello Aleaumes era un chierico armato che si distinse durante l'assedio finale a Costantinopoli, salendo per primo sulle mura. Successivamente ebbe una controversia per la divisione del bottino ma il conte Ugo IV di Saint Pol, uno dei capi della crociata, emise un verdetto in suo favore."}
{"id": "2859101", "revid": "1305772", "url": "https://it.wikipedia.org/wiki?curid=2859101", "title": "Limington", "text": ""}
{"id": "2859104", "revid": "767487", "url": "https://it.wikipedia.org/wiki?curid=2859104", "title": "Samen", "text": "S\u0101men (farsi \u0633\u0627\u0645\u0646) \u00e8 una citt\u00e0 dello shahrest\u0101n di Malayer, circoscrizione di Samen, nella provincia di Hamadan. Aveva, nel 2006, una popolazione di 4.025 abitanti. Si trova a sud-ovest di Malayer, sulla strada che conduce a Bor\u016bjerd."}
{"id": "2859129", "revid": "363629", "url": "https://it.wikipedia.org/wiki?curid=2859129", "title": "Guardia C\u00f2rsa Papale", "text": ""}
{"id": "2859135", "revid": "124585716", "url": "https://it.wikipedia.org/wiki?curid=2859135", "title": "Sovrani di Neuch\u00e2tel", "text": "Il Canton Neuch\u00e2tel \u00e8 stato l'unico cantone svizzero ad essere governato da una monarchia dal medioevo fino ai tempi moderni.\nStoria.\nL'imperatore Corrado II il Salico nel 1034 infeud\u00f2 Ulrico I di Neuch\u00e2tel di questo e della Contea di Fenis. Con questo atto Corrado si garantiva un vassallo contro le mire del conte di Borgogna Rinaldo, ma anche per un alleato contro Ottone I di Vermandois che gi\u00e0 nel 1025 aveva tentato una incursione nel Bassigny attaccando il re Rodolfo III di Borgogna, zio e predecessore di Corrado II.\nBaden.\nLa Casa di Baden nel suo ramo di Baden-Sausenberg (detto \"di Hocheberg\") succede ai Furstemberg dopo una contesa sull'eredit\u00e0. Infatti Rodolfo di Hochberg e Luigi di Chalon portavano ambedue diritti sulla contea: Luigi in quanto tedesco e come cognato del conte Giovanni; Rodolfo in quanto discendente diretto (ma per via femminile) del nonno del conte Giovanni, erede testamentario e candidato scelto dai cittadini della contea. Nel 1458 Rodolfo di Hochberg succede a Giovanni di Furstemberg.\nAlla morte del conte Filippo sua figlia Giovanna di Hochberg sposa Luigi d'Orl\u00e9ans.\nHohenzollern (Sovrani di Prussia).\nNel 1707, il titolo di principe di Neuch\u00e2tel venne attribuito alla casata tedesca dei sovrani di Prussia. Nel 1815 il principato di Neuch\u00e2tel divenne membro pieno della Confederazione Elvetica, fu la prima monarchia ammessa nella confederazione. La situazione cambi\u00f2 nel 1848 quando, dopo una rivoluzione, venne istituito un governo repubblicano."}
{"id": "2859146", "revid": "729019", "url": "https://it.wikipedia.org/wiki?curid=2859146", "title": "Jim Powers", "text": "Carriera.\nIndependent circuit (2007\u20132010).\nDopo quasi dieci anni, torn\u00f2 a lottare nel circuito indipendente fino al 2010, anno del definitivo ritiro."}
{"id": "2859162", "revid": "287204", "url": "https://it.wikipedia.org/wiki?curid=2859162", "title": "Orleans-Longueville", "text": ""}
{"id": "2859169", "revid": "767487", "url": "https://it.wikipedia.org/wiki?curid=2859169", "title": "Hugu Tugu", "text": "Hugu Tugu \u00e8 un gruppo musicale beat fondato a Bari nel 1965 e attivo per tutta la seconda met\u00e0 degli anni sessanta. Ne \u00e8 stato fondatore l'impresario musicale Armando de Cillis, fondatore anche dello Studio 394 e gi\u00e0 musicista al basso elettrico nel gruppo Giovani giovani che accompagnava in concerto Pino Donaggio (fece da contorno anche alla tourn\u00e9e italiana del 1965 dei The Beatles)\nComposizione.\nIl gruppo era originariamente composto da Cesare Di Napoli (cantante, morto nel 1967 e sostituito da Gigi Di Zanni), Paolo Lepore alla batteria, Franco Sciannimanico alla chitarra guida, Vasco Bernetti al basso elettrico e Gianni Giannotti alla chitarra ritmica.\nIn un secondo tempo l'organico venne integrato da Toni Marvulli all'Organo Hammond, mentre il ruolo di bassista venne preso prima da Miki Emiliano e poi in seguito da Ilario De Marinis. A completamento della \"line-up\" furono inseriti altri quattro musicisti (Martino Chiarulli-1^ tromba, Pasquale Scarola - 2^ tromba e chitarra conduttrice, Franco Scarola - trombone e pianoforte, Antonio Di Maso - sax - flauto - clarinetto) per la sezione fiati.\nRepertorio.\nAttivo a Roma, dove suonava in pub e locali \"\u00e0 la page\" come il Wum Wum Club, e scritturato dalla RCA Talent - per la quale incise alcuni 45 giri - partecip\u00f2 al Cantagiro 1969 presentando un brano composto da Antonio Coggio, \"Chimm\u00e8 Chimm\u00e0\", in pratica la loro canzone pi\u00f9 conosciuta.\nIl repertorio del gruppo - ispirato in buona parte a quello di Chicago e Blood, Sweat &amp; Tears - ha riguardato anche il rock psichedelico ed ha incluso una \"cover\" di \"Somebody to Love\" dei Jefferson Airplane. Altre loro \"cover\" conosciute sono state quelle di \"Mattino di velluto\" (da \"Some Velvet Morning\" dei Vanilla Fudge) inserita nella compilation del 1970 \"Canzoni di oggi successi di sempre\" ed \"Il colore dell'amore\" (da \"The Colour Of Your Love\" di Barry Ryan).\nLa loro canzone \"Fino a ieri\" \u00e8 stata inserita nella \"compilation\" \"60's Beat Italiano Vol. 1\".\nNel 2005 il gruppo - che \u00e8 stato anche tribute band dei Beatles - ha dato vita ad una \"reunion\" per la pubblicazione di un nuovo album discografico - \"Hugu Tugu &amp; Friends\" in occasione del quarantesimo anniversario dalla fondazione, contenente dieci canzoni del passato oltre a sette brani inediti scritti per l'occasione da Gianni Giannotti.\nDopo lo scioglimento, i vari componenti del gruppo originario hanno proseguito carriere artistiche soliste o con altri gruppi musicali."}
{"id": "2859172", "revid": "7", "url": "https://it.wikipedia.org/wiki?curid=2859172", "title": "Gli Hugu Tugu", "text": ""}
{"id": "2859182", "revid": "380654", "url": "https://it.wikipedia.org/wiki?curid=2859182", "title": "Dave Taylor", "text": "Carriera.\nIl suo primo incontro fu con Sid Vicious contro cui perse. Torn\u00f2 nel 2006 in WWE e form\u00f2 un team con il connazionale William Regal, cercando di conquistare i WWE Tag Team Championships, detenuti da Paul London e Brian Kendrick, senza successo: uscirono infatti sconfitti in diversi incontri, validi per il titoli, mentre vinsero pochi match non titolati. Da segnalare due match in particolare: in un six man tag team match sconfissero, assieme ad Montel Vontavious Porter, Kendrick, London e Vito, mentre in un'altra occasione, assieme al Cruiserweight Champion Gregory Helms, vennero sconfitti dai soliti Kendrick e London, affiancati questa volta da Jimmy Wang Yang. In un'altra importante occasione, ad \"Armageddon\", ebbero un'altra occasione di vincere le cinture in un Four-way ladder match in cui partecipavano, oltre ai campioni London e Kendrick, anche gli MNM e gli Hardys: il match venne anche stavolta vinto da London e Kendrick, che si riconfermarono campioni di coppia. Quando Regal inizi\u00f2 un feud con Kane, i due vennero nuovamente sconfitti dal \"Big Red Monster\" e da Boogeyman in un tag team match.\nLe sue ultime apparizioni furono nel 2012, anno del ritiro.\nTra i numerosi wrestler allenati c'\u00e8 lo svizzero Claudio Castagnoli (noto come Cesaro) quando quest'ultimo entr\u00f2 in un circuito indipendente inglese."}
{"id": "2859183", "revid": "767487", "url": "https://it.wikipedia.org/wiki?curid=2859183", "title": "Oldair", "text": "Caratteristiche tecniche.\nGiocava come difensore, pi\u00f9 precisamente come terzino sinistro, sebbene avesse iniziato la carriera come centrocampista. Le sue caratteristiche principali erano la tenacia, il carisma e la duttilit\u00e0 tattica, che gli permisero di diventare uno dei giocatori pi\u00f9 amati dalla tifoseria dell'Atl\u00e9tico Mineiro, nonch\u00e9 il capitano della squadra che vinse il Primeiro Campeonato Nacional de Clubes.\nCarriera.\nClub.\nInizi\u00f2 la carriera nel 1958 con il Palmeiras, nel cui settore giovanile aveva giocato in qualit\u00e0 di centrocampista. Il Fluminense si aggiudic\u00f2 le sue prestazioni nel 1960, e il giocatore si espresse su buoni livelli, ed arriv\u00f2 alla vittoria del Campionato Carioca nel 1964. Nel 1966 cambi\u00f2 squadra ma non stato, trasferendosi al Vasco da Gama; fu in tale club che venne spostato in posizione di laterale sinistro, aumentando cos\u00ec il valore del suo gioco.\nNel 1968 pass\u00f2 all'Atl\u00e9tico Mineiro, ricevendo la nomina a miglior giocatore del Campionato Mineiro 1970 e la fascia di capitano, una volta superati i dissidi con il tecnico Yustrich. Nel 1971 fu il leader difensivo della squadra che conquist\u00f2 il primo campionato brasiliano della storia. Al momento di lasciare l'Atl\u00e9tico Mineiro, contava 282 presenze e 61 gol in tutte le competizioni, con 42 partite e 8 reti segnate in campionato. Termin\u00f2 poi la carriera con l'ESAB.\nNazionali.\nFu tra i quarantasette pre-convocati dal tecnico Vicente Feola per il ; in tutto conta due presenze in Nazionale di calcio brasiliana, una risalente al 1966 e l'altra al 1968."}
{"id": "2859184", "revid": "179980", "url": "https://it.wikipedia.org/wiki?curid=2859184", "title": "Oldair Barchi", "text": ""}
{"id": "2859186", "revid": "123959978", "url": "https://it.wikipedia.org/wiki?curid=2859186", "title": "La storia dell'universo", "text": "La storia dell'universo (\"The Universe\") \u00e8 una serie televisiva americana prodotta dalla compagnia Flight 33 Productions per il canale satellitare History ed \u00e8 tuttora trasmessa su Focus.\nLa serie cerca di trovare spiegazioni pi\u00f9 probabili per alcune teorie che sono irrisolte nel mondo dell'astronomia e cerca di farlo intervistando alcune delle menti pi\u00f9 brillanti nel campo dello studio dei fenomeni dello spazio come Neil deGrasse Tyson, Alexei Filippenko, Amy Mainzer, Michio Kaku, Clifford Johnson, Laura Danly, Gregh Laughlin e Michelle Thaller. Il programma \u00e8 formato da 9 stagioni.\nEpisodi.\nNota: per ogni serie gli episodi sono elencati secondo l'originale ordine di produzione, in Italia sono stati spesso trasmessi seguendo un diverso ordine sequenziale.\nSerie 1: 2007.\nQuesta serie si compone di 14 puntate:\nSerie 2: 2007-2008.\nQuesta serie si compone di 18 puntate:\nSerie 3: 2008-2009.\nQuesta serie si compone di 12 puntate:\nSerie 4: 2009.\nQuesta serie si compone originariamente di 12 puntate, ma in Italia ne sono state doppiate e trasmesse solo 11:\nSerie 5: 2010.\nQuesta serie si compone di 8 puntate:\nSerie 6: 2011.\nQuesta serie si compone di 7 puntate:\nSerie 7: 2012.\nQuesta serie si compone di 7 puntate:\nSerie 8: 2014.\nQuesta serie si compone di 4 puntate:\nSerie 9: 2015.\nQuesta serie si compone di 6 puntate:"}
{"id": "2859198", "revid": "287204", "url": "https://it.wikipedia.org/wiki?curid=2859198", "title": "Martirio dei pellegrini e funerali di sant'Orsola", "text": "Il Martirio dei pellegrini e funerali di sant'Orsola \u00e8 un telero (tempera su tela, 271x561 cm) di Vittore Carpaccio, firmato e datato 1493 e conservato nelle Gallerie dell'Accademia di Venezia. Si tratta del quarto episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia. \nDescrizione e stile.\nLa cristiana Orsola, figlia del re di Bretagna, accett\u00f2 di sposare il pagano re Ereo degli inglesi a patto il futuro sposo si convertisse e andasse con lei in pellegrinaggio a Roma. Tornati dal pellegrinaggio sbarcano a Colonia occupata dagli Unni, dove Attila si invaghisce di Orsola e cerca di farla sua. Al rifiuto della donna si scatena la furia degli Unni che la martirizzano assieme ai compagni, tra cui il papa Ciriaco (personaggio leggendario), e undicimila vergini. \nLa scena \u00e8 bipartita dalla colonna in primo piano, che separa la concitata scena del martirio da quella solennemente composta dei Funerali. A differenza degli episodi dipinti in precedenza, qui la padronanza prospettica \u00e8 piena e permette di orchestrare, con una scansione calibrata, i due episodi diversi per ambientazione e per tono drammatico. \nLa firma dell'artista e la data si trovano su un cartiglio alla base della colonna che porta lo stemma Loredan incrociato con un altro, forse dei Caotorta. \nIl martirio.\nL'episodio sinistro, pi\u00f9 grande dell'altro, \u00e8 organizzato in una radura, dove un filare d'alberi mostra la profondit\u00e0 prospettica, suggerita anche dal profilo boscoso di una lunga collina sulla quale si trova una citt\u00e0 murata e turrita, visione ideale di Colonia, che assomiglia a una citt\u00e0 dell'entroterra veneto. Proiettando lo sguardo in lontananza la strage sembra prolungarsi all'infinito.\nI soldati unni si accaniscono con ferocia sui cristiani, uccidendo con spade, frecce e pugnali chiunque. In primo piano sta Orsola con la corona, inginocchiata serenamente in attesa del martirio, mentre un arciere biondo davanti a lei, vestito in maniera particolarmente preziosa, sta per colpirla. Dietro di lei papa Ciriaco viene colpito alla gola e facendo cadere la testa all'indietro perde il triregno; altre due vergini stanno inginocchiate in supplice preghiera, mentre dietro di loro infuriano i combattimenti pi\u00f9 cruenti: una vergine viene decapitata, un'altra ha la testa spaccata in due da un colpo, un'altra ancora viene strattonata per i capelli mentre tenta di fuggire. \nAl centro dell'intera composizione si trova un soldato nell'atto di sguainare la spada; il fine contrappunto della posa classicheggiante si discosta per realismo fisiognomico e acutezza espressiva dall'idealizzato classicismo alla Perugino, allora cos\u00ec in voga. Alle spalle di questo personaggio un trombettiere a cavallo galoppa incitando alla strage. I numerosi vessilli rossi e bianchi sono posti secondo uno scorcio che sembra saggiare la profondit\u00e0 spaziale; essi, secondo un processo di attualizzazione del tema sacro voluto dalla committenza, richiamano Maometto II e le sue schiere di Ottomani, rappresentati come Unni ma \"smascherati\" dal soldato moro al centro della scena. \nNonostante la coincitata azione ogni gesto, anche il pi\u00f9 scomposto, si integra nell'orchestrazione ritmata della composizione, soprattutto il gioco delle linee delle armi bianche, studiate una per una per essere individuate dalla luce.\nI funerali.\nLa scena dei funerali \u00e8 composta secondo sentimenti di composta solennit\u00e0, con un pacato corteo che incede silenzioso dietro il catafalco della santa, portato a spalla da due vescovi e coperto da un baldacchino preziosamente ricamato. Stanno entrando in una sorta di mausoleo, sul cui frontone si legge \"Ursula\". \nMolto curati sono i ritratti dei personaggi presenti, tra cui spicca la donna inginocchiata sulla destra, forse una componente della famiglia Caotorta che era gi\u00e0 defunta nel 1493, spiegando cos\u00ec la sua posizione distaccata dalla scena. Sullo sfondo si vede un panorama cittadino con rovine ed edifici dalla forme tipicamente veneziane."}
{"id": "2859204", "revid": "108401426", "url": "https://it.wikipedia.org/wiki?curid=2859204", "title": "HMS Courageous (50)", "text": "La HMS \"Courageous\" (Pennant number 50), quarta nave da guerra britannica a portare questo nome, \u00e8 stata un'unit\u00e0 della Royal Navy. Fu costruita nei cantieri Armstrong Whitworth come \"grande incrociatore leggero\". Insieme alla sorella \"Glorious\" e alla simile \"Furious\" nacque da un'idea dell'Ammiraglio Jackie Fisher di creare delle navi che potessero appoggiare un eventuale sbarco nelle acque poco profonde del Mar Baltico. Dopo aver partecipato alla prima guerra mondiale, venne trasformata in portaerei. Venne silurata e affondata subito dopo l'inizio della seconda guerra mondiale con la perdita di pi\u00f9 di 500 uomini dell'equipaggio.\nProgetto.\nIl progetto prevedeva la costruzione di un \"incrociatore da battaglia leggero\" armato con cannoni da 380\u00a0mm ma classificato dalla Royal Navy come incrociatore leggero a causa della scarsa corazzatura. Venne impostata il 28 marzo 1915, varata il 5 febbraio 1916 e completata il 28 ottobre dello stesso anno, entrando in servizio il 4 novembre. L'apparato propulsivo era simile a quello dell'incrociatore \"Champion\", con quattro assi. L'armamento secondario era composto da un nuovo tipo di cannoni tripli da 100\u00a0mm, pensato per fornire un'alta cadenza di fuoco contro naviglio veloce come le torpediniere. All'atto pratico per\u00f2 i pezzi dimostrarono una cadenza di fuoco decisamente minore a causa delle difficolt\u00e0 di caricamento veloce dovute all'intralcio tra i serventi dei vari pezzi. A causa delle caratteristiche costruttive leggere e di altri problemi, che portarono ad una forte necessit\u00e0 di interventi di riparazione, la nave venne soprannominata \"Outrageous\".\nDurante le prove in mare, rimase danneggiata nell'area del castello di prua navigando a tutta forza in una situazione di mare mosso. La corazzatura laterale offrendo troppa resistenza all'acqua caus\u00f2 danneggiamenti e perdite nelle cisterne di carburante e acqua. Le riparazioni inclusero anche un rafforzamento strutturale generale dell'area.\nServizio.\nPrima guerra mondiale.\nAl momento dell'entrata in servizio la \"Courageous\" venne assegnata al 3\u00ba Squadrone incrociatori leggeri della \"Grand Fleet\". Nella primavera del 1917 venne attrezzata per servire come posamine, potendo trasportare pi\u00f9 di 200 mine. Questa sperimentazione dur\u00f2 per poco tempo, senza che l'unit\u00e0 venisse mai utilizzata operativamente in questa veste. Il 17 novembre seguente, insieme alla \"Glorious\" e alla \"Repulse\" ingaggi\u00f2 un breve scontro con incrociatori leggeri nemici nella Seconda battaglia di Heligoland Bight, rimanendo leggermente danneggiata. In seguito serv\u00ec con il 1\u00ba Squadrone incrociatori nel Mare del Nord. Nel 1918 vennero installate piattaforme di decollo per aerei sulle torrette principali. Il 21 novembre dello stesso anno, presenzi\u00f2 alla resa della \"Hochseeflotte\" tedesca.\nLa conversione.\nCon la firma del Trattato navale di Washington del 1922, la \"Courageous\" rappresentava un superamento dei limiti imposti alla Gran Bretagna nel campo delle navi da battaglia. Venne quindi deciso di convertire l'unit\u00e0 in portaerei: la combinazione di buona velocit\u00e0, scafo ampio e scarso successo del progetto originale fecero della nave una candidata perfetta per le modifiche. I lavori portati avanti a Devonport iniziarono nel 1924 e la \"Courageous\" torn\u00f2 in servizio nel maggio 1928. Il costo della conversione fu di 2.025.800 Sterline dell'epoca. I cannoni da 380\u00a0mm vennero rimossi e successivamente riutilizzati nelle torrette X e Y della nave da battaglia veloce \"Vanguard\". Al momento del ritorno in servizio, l'unit\u00e0 aveva due ponti di volo, quello principale ed uno pi\u00f9 piccolo e basso di livello a prua, pensato per il decollo dei piccoli velivoli utilizzati. Durante lavori di modernizzazione portati avanti tra il 1935 ed il 1936, il ponte inferiore venne dismesso ed utilizzato per rafforzare le difese antiaeree, mentre due catapulte per aerei con peso fino a 4.500 chili vennero installate sul ponte di volo principale. Aveva due livelli di hangar, entrambi lunghi 170 metri e alti 7,3 metri. Poteva imbarcare fino a 48 aerei, al momento dell'ingresso in servizio come portaerei imbarcava Fairey Flycatcher, Blackburn Ripon e Fairey IIIF da ricognizione. In seguito vennero utilizzati i Fairey Swordfish e i Gloster Gladiator. La \"Courageous\" poteva essere distinta dalla sorella \"Glorious\" grazie a un differente tipo di albero, una sala nautica differente sull'\"isola\" e a un minore abbassamento del ponte di volo a poppa.\nSeconda guerra mondiale e affondamento.\nLa \"Courageous\" serv\u00ec nella \"Home Fleet\" dall'inizio della seconda guerra mondiale. Il 17 settembre 1939, al comando del Capitano W. T. Mackaig-Jones, si trovava in missione di pattuglia antisommergibile al largo delle coste dell'Irlanda scortata da quattro cacciatorpediniere. Due di questi vennero inviati a soccorrere una nave mercantile sotto attacco. In questo momento, l'unit\u00e0 venne individuata e seguita per circa due ore dall'U-Boot U-29, al comando del Kapit\u00e4nleutnant Otto Schuhart. Quando la \"Courageous\" vir\u00f2 nella direzione del vento per lanciare i suoi aerei, offr\u00ec il fianco sinistro al sommergibile nemico, che lanci\u00f2 tre siluri, due dei quali andarono a segno. La nave si capovolse e affond\u00f2 in 15 minuti, con la perdita di 518 uomini dell'equipaggio incluso il capitano. Fu la prima nave da guerra britannica ad essere affondata durante il conflitto, mentre la SS \"Athenia\" era stata la prima nave civile ad essere affondata, appena due settimane prima.\nLa perdita della \"Courageous\" e un fallito attacco alla portaerei \"Ark Royal\" da parte dell'U-39 spinsero l'Ammiragliato a ritirare le portaerei dai pattugliamenti antisommergibile."}
{"id": "2859209", "revid": "300067", "url": "https://it.wikipedia.org/wiki?curid=2859209", "title": "Scott VanDerMeer", "text": ""}
{"id": "2859211", "revid": "1305772", "url": "https://it.wikipedia.org/wiki?curid=2859211", "title": "Nel vortice vol. 1", "text": "Nel vortice vol. 1 \u00e8 una compilation di rap italiano pubblicata nel 1999 su EP."}
{"id": "2859213", "revid": "77594", "url": "https://it.wikipedia.org/wiki?curid=2859213", "title": "HMS Courageous (1916)", "text": ""}
{"id": "2859214", "revid": "300067", "url": "https://it.wikipedia.org/wiki?curid=2859214", "title": "Scott Vandermeer", "text": ""}
{"id": "2859215", "revid": "729019", "url": "https://it.wikipedia.org/wiki?curid=2859215", "title": "Ferrovia Kufstein-Innsbruck", "text": "La ferrovia Kufstein\u2013Innsbruck (in tedesco Unterinntalbahn, \"ferrovia della Bassa valle dell'Inn\"), \u00e8 una delle linee ferroviarie pi\u00f9 importanti dell'Austria e parte fondamentale dell'asse di interesse europeo Berlino-Palermo (TEN-T). \u00c8 a doppio binario ed elettrificata a 15\u00a0kV a corrente alternata. \u00c8 gestita dalle Ferrovie Federali dell'Austria.\nStoria.\nLa linea \u00e8 stata la prima ferrovia dell'Austria occidentale; venne inaugurata il 24 novembre 1858. L'imperatore Francesco Giuseppe aveva concesso il \"privilegio\" per la sua costruzione nel 1853 alla societ\u00e0 Tiroler Staatsbahn, riconoscendone il carattere di fondamentale importanza, soprattutto militare, per le comunicazioni con il Regno Lombardo-Veneto. L'inizio venne stabilito a Kufstein, alla frontiera nord come continuazione della ferrovia Rosenheim-Kufstein e il suo tracciato lungo 74,9\u00a0km, venne allocato lungo la vallata del fiume Inn fino alla stazione di Innsbruck. La direttrice venne completata con la ferrovia del Brennero per congiungere Innsbruck a Verona ma questa tuttavia tard\u00f2 per vari motivi ad essere ultimata entro i tempi previsti.\nAllo scopo di incrementare la capacit\u00e0 e in preparazione al completamento della Galleria di base del Brennero, i cui lavori sono iniziati nel 2007, \u00e8 in corso di realizzazione una variante ad alta velocit\u00e0 tra il punto di interconnessione Kundl e Fritzens-Wattens (a Baumkirchen) e sono in progetto ulteriori interconnessioni e varianti che una volta realizzate porteranno il nuovo tracciato fino a Schaftenau, alle porte di Kufstein. La maggior parte del tracciato si svolge in tunnel anche in merito al rispetto ecologico della vallata dell'Inn. Il tracciato \u00e8 progettato per un traffico misto fino a 250\u00a0km/h ed \u00e8 prevista l'installazione dell'ETCS di 2\u00ba Livello.\nCaratteristiche.\nLa linea riveste un carattere di primaria importanza sia per le ferrovie dell'Austria che a livello internazionale; a Kufstein infatti \u00e8 collegata la direttrice proveniente da Monaco di Baviera realizzando il collegamento con la Germania centrale. A Innsbruck oltre al collegamento con l'importante Ferrovia del Brennero avviene anche il collegamento con Bludenz e la Svizzera attraverso il Traforo ferroviario dell'Arlberg. A W\u00f6rgl la linea riceve il traffico proveniente da Salisburgo e Vienna, mentre nella stazione di Jenbach avviene l'interscambio con le ferrovie a scartamento ridotto della Zillertal e dell'Achensee. La linea \u00e8 tutta a doppio binario, a scartamento normale, e a trazione elettrica a corrente alternata monofase a bassa frequenza (16,7 Hz) ed \u00e8 gestita dalla \u00d6sterreichische Bundesbahnen (ferrovie federali austriache)."}
{"id": "2859218", "revid": "466539", "url": "https://it.wikipedia.org/wiki?curid=2859218", "title": "Medina (quartiere)", "text": "La medina (dall'arabo \"mad\u012bna\", \"citt\u00e0\") \u00e8 un quartiere antico, caratteristico di molte citt\u00e0 del Maghreb, ma presente in passato anche in Andalusia e in Sicilia (la Kalsa di Palermo fu la medina dell'allora capitale isolana).\nCaratteristiche.\nGeneralmente le medine sono murate, attraversate da molti vicoli che formano veri e propri labirinti e furono costruite dagli Arabi intorno al IX secolo d.C.. Al loro interno possono trovarsi fontane storiche, palazzi e moschee, monumenti di grande valore culturale ed importanti attrazioni turistiche. Sono libere dal traffico automobilistico e in alcuni casi anche da moto e biciclette, in quanto la larghezza dei loro vicoli spesso non supera il metro. Ci\u00f2 le rende uniche tra i centri urbani pi\u00f9 densamente popolati. Alcune medine riuscirono a svolgere la funzione di confondere e rallentare gli invasori."}
{"id": "2859225", "revid": "1305772", "url": "https://it.wikipedia.org/wiki?curid=2859225", "title": "Centrale del latte", "text": ""}
{"id": "2859226", "revid": "59975", "url": "https://it.wikipedia.org/wiki?curid=2859226", "title": "Grande Mela", "text": ""}
{"id": "2859233", "revid": "488739", "url": "https://it.wikipedia.org/wiki?curid=2859233", "title": "C13H8O", "text": ""}
{"id": "2859236", "revid": "253269", "url": "https://it.wikipedia.org/wiki?curid=2859236", "title": "Nicholas Rowe (attore)", "text": "Ha recitato nei film \"Piramide di paura\" (1985), nel ruolo di Sherlock Holmes ed ancora in \"Mr. Holmes - Il mistero del caso irrisolto\" (2015), \"True Blue - Sfida sul Tamigi\" (1996), \"Lock &amp; Stock - Pazzi scatenati\" (1998), \"Enigma\" (2001) ed in \"Il figlio di Chucky\" (2004).\nDoppiatori italiani.\nNelle versioni in italiano delle opere in cui ha recitato, Nicholas Rowe \u00e8 stato doppiato da:"}
{"id": "2859237", "revid": "1971044", "url": "https://it.wikipedia.org/wiki?curid=2859237", "title": "Dialetti dell'area arcaica calabro-lucana", "text": "I dialetti dell'area arcaica calabro-lucana o area Lausberg comprendono le parlate dell'area posta geograficamente a cavallo tra la Basilicata (o Lucania) meridionale e la Calabria settentrionale. Queste parlate, linguisticamente appartenenti al gruppo dei dialetti lucani, sono dette dell\"area Lausberg\" dal nome del linguista tedesco Heinrich Lausberg, che l'ha analizzata per primo.\nDescrizione.\nLe province interessate sono la zona sud della provincia di Potenza, cio\u00e8 l'area che va dal lagonegrese al Pollino (con l'eccezione di Lagonegro) e il senisese, la parte meridionale della provincia di Matera in Basilicata e la zona settentrionale della provincia di Cosenza in Calabria. \u00c8 un'area piuttosto vasta dal punto di vista geografico, perch\u00e9 ha come nucleo centrale le montagne del Massiccio del Pollino, ma i suoi confini si estendono dal Tirreno allo Jonio.\nDal punto di vista linguistico \u00e8 importante dire che la suddetta zona \u00e8 il punto intermedio delle vie di comunicazione che collegavano la Calabria con Salerno e soprattutto con Napoli. Essendo zona di transizione, l'area presenter\u00e0 diversi fenomeni vocalico-linguistici che saranno rilevabili in alcuni comuni, con vocalismi di un certo tipo, e in altri, con altro tipo.\nPer rendere concretamente l'ibridazione linguistica, sono qui riportati alcuni \"vocaboli\" e le loro rispettive differenze da un comune all'altro:\n-\"compari/cumpari\", in cui l'atona e \u00e8 assente in fine di parola;\n-\"cumpare\", in cui l'atona e \u00e8 presente in fine di parola, quindi la \"i\" che caratterizza il vocalismo siciliano \u00e8 assente.\n-\"nivi\", forma arcaica e in disuso, con vocalismo di tipo siciliano;\n-\"nive\", forma pi\u00f9 moderna e in uso, con vocalismo di tipo lucano-campano.\nIn alcune espressioni popolari \u00e8 possibile notare lo stesso tipo di ibridazione, con rimandi sia al voc. siciliano sia a quello lucano: \nLa lingua originaria di questa ampia zona era quella italica di ceppo osco-umbro dei Lucani e dei Bruzi: tale realt\u00e0 linguistica ha lasciato significative testimonianze di sostrato, ad esempio, in Lucania meridionale, la forma \"asuli\u00e0re\" o \"asulare\", cio\u00e8 \"ascoltare, orecchiare\", deriva dall'osco \"ausis\", forma non rotacizzata in luogo del latino \"auris\" (orecchie). In seguito, su questo strato autoctono, si \u00e8 innestata la lingua greca antica (tale area era parte integrante della Magna Grecia), contribuendo al sostrato locale, per poi giungere infine a un'altra lingua italica, in questo caso di ceppo latino-falisco: il latino, la quale marcher\u00e0 per sempre il divenire linguistico dell'area. Allo stesso modo, come qualsiasi altra variet\u00e0 linguistica, anche quella di questa zona pu\u00f2 presentare posteriori influenze di superstrato, derivanti, oltre che dalle altre variet\u00e0 italoromanze, anche da altre continuit\u00e0 neolatine pi\u00f9 distanti (come quelle galloromanze ed iberomanze) e non romanze (principalmente greco-bizantine).\nSecondo Gian Battista Pellegrini la zona viene identificata come: \"area arcaica calabro-lucana\" i cui confini a sud delimitano con i comuni di Castrovillari e Mormanno, a nord con Nemoli e Trecchina: in quest'ultimo comune, situato nel potentino meridionale fra Maratea e Lauria, \u00e8 possibile per esempio sentire ancora in alcune contrade la desinenza -s della seconda persona singolare..\nIl Prof. John Trumper dell'Universit\u00e0 della Calabria, muove delle critiche a Pellegrini sui confini dell'area dialettale. Secondo lo studioso l'area Lausberg, nel versante calabrese, si sta via via costringendo, lasciando spazio a un'area \"mista\", dai caratteri spesso similari all'area calabrese, dell'alto cosentino.: \nVocalismo.\nPer quanto riguarda il vocalismo, sono state individuate dagli studiosi pi\u00f9 suddivisioni all'interno di quest'area che comunque di per s\u00e9 costituisce un \"unicum\" dal punto di vista linguistico. L'innovazione linguistica del sistema napoletano che cominciava a nascere in Campania gi\u00e0 nel I secolo dell'Impero romano si diffonde nel sud dell'Italia grazie alle grandi vie di comunicazione, la via Appia (Roma-Napoli-Taranto-Brindisi) per esempio. Attraverso questa via, i nuovi registri raggiungono le parti settentrionale, occidentale e orientale della Basilicata sovrapponendosi all'antico sistema vocalico latino, ma non arrivano a toccare la zona lucano-calabrese, rimasta in tal senso pi\u00f9 conservativa e arcaica.\n\u00c8 stata individuata una prima area con vocalismo di tipo sardo che comprende da un lato comuni della Basilicata meridionale quali Lauria, Castelluccio, Castelsaraceno, Rotonda, Episcopia, Fardella, San Severino Lucano, Terranova di Pollino, Latronico, Nemoli, Agromonte, Senise, Viggianello e Valsinni, e dall'altro comuni del cosentino quali Trebisacce, Albidona, Amendolara, Roseto Capo Spulico, Oriolo, Montegiordano, Rocca Imperiale e Cerchiara di Calabria: \u00e8 un vocalismo che altrove ha riscontro solamente in Sardegna e riflette un momento arcaico della lingua latina, quando la penetrazione romana verso sud trov\u00f2 ostacoli dovuti alla resistenza delle popolazioni locali e agli ostacoli naturali (si pensi al Massiccio del Pollino o del Sirino in Lucania).\nLa seconda area invece \u00e8 un'area intermedia fra vocalismo siciliano e vocalismo sardo, e comprende comuni in provincia di Cosenza situati subito oltre il confine fra Lucania e Calabria, quali Tortora, Aieta, Praia a Mare, Scalea, Papasidero, Laino Borgo, Laino Castello, Mormanno, Morano Calabro, Castrovillari. Alcuni studiosi hanno inserito in questa fascia intermedia fra vocalismo sardo e siciliano anche i comuni lucani di Lauria e Maratea, individuando una zona siciliana: si tratta di una ristretta area marginale isolata intorno al golfo di Policastro, nella Lucania latina antica, al di sopra della zona a vocalismo arcaico, nei centri di Ascea, Alfano, Camerota e, pi\u00f9 all'interno, Laur\u00eda.\nIl sistema vocalico di tipo siciliano fu introdotto da coloni trasferiti dall'Isola in quella zona in epoca tarda (secolo XII-XIII) ed \u00e8 caratterizzato dalla fusione della /\u012b/ lunga, della /\u012d/ breve e della /\u0113/ lunga del latino in /i/ , mentre la /\u016b/ lunga, la /\u016d/ breve e la /\u014d/ lunga del latino si fondono in /u/. Attualmente si trovano relitti di questo vocalismo, tipico oltre che della Sicilia, della Calabria centro meridionale, del Cilento meridionale e della penisola salentina, a Lauria, Acquafredda e Maratea. In particolare nel rione inferiore di Lauria molte parole presentano ad esempio una \"o\" aperta, come nelle pronunce calabresi. Al di l\u00e0 di questa linea intermedia cominciano le aree a vocalismo siciliano vero e proprio dei dialetti calabresi, che si estendono dal Tirreno (Belvedere Marittimo, Diamante) allo Jonio (Corigliano, Rossano, Schiavonea).\nLa differenza di vocalismo pu\u00f2 essere a volte anche all'interno degli stessi comuni, come accade nella cittadina lucana di Lauria: nella pronuncia della lettera \"o\" il vocalismo \u00e8 sardo nel Rione superiore, dove la frase \"esce il sole\" sar\u00e0 resa con \"\u00e8ss'u sule\", dove la \"u\" di sule \u00e8 in realt\u00e0 un suono intermedio fra la \"o\" e la \"u\", mentre nel Rione inferiore la frase sar\u00e0 \"ess't u sole\", dove la \"o\" di sole appare come una \"o\" aperta e marcata, come nelle pronunce siciliane e calabresi.\nLa \"U\" finale atona viene conservata saldamente nella pronuncia degli anziani, che pronunceranno per esempio a Lauria la parola cervello come \"cirviddu\", mentre fra i giovani la vocale finale \u00e8 per lo pi\u00f9 pronunciata come un suono intermedio fra la \"O\" e la \"U\": \"cirviddo\", con quella O che sfuma leggermente in una U. \nCaratteristica ancora di questo comune \u00e8 l'assenza di dittongamenti, presenti invece in molti comuni dell'area Lausberg sia del versante lucano che di quello calabrese: \"gioco\" sar\u00e0 pronunciato iucu a Lauria ma iu\u00f2cu altrove, \"tempo\" sar\u00e0 \"timpu\" e non tiempu come altrove, oppure \"vento\" sar\u00e0 \"vindu\" e non viendu, \"porco\" sar\u00e0 \"purcu\"\" e non puorcu, \"nostro\" sar\u00e0 \"nustu\" e non nuostro.\nVerbo.\nLa caratteristica principale della zona arcaica calabro-lucana \u00e8 quella della \"conservazione delle desinenze\" latine della seconda e terza persona singolare e della seconda plurale. Prendendo in considerazione le parlate lucane, quindi al di sopra del massiccio del Pollino, la II singolare \u00e8 rappresentata da vari suoni, che vanno da -si (tu m\u00e0ngisi a Lauria) o -se (la \"e\" \u00e8 debolissima e sta per schwa, a Tursi, Nova Siri, Rotonda, Noepoli o Agromonte). La III singolare \u00e8 rappresentata dalle desinenze -ti (iddu d\u00ecciti a Maratea), -te (la \"e\" \u00e8 un suono indistinto e debolissimo, nella pronuncia d\u00eccit' o p\u00e0sset', a Lauria o Tursi), e ancora -de in altri comuni, sempre con la e debolissima (gioca a fare male = iocade a f\u00e0 male, come a Noepoli). Qualora invece il verbo sia seguito da una consonante, di solito la \"T\" cade e produce un raddoppiamento della consonante: a Lauria \"Lui mangia a casa = Iddu mang\u00ecte a'casa\", ma \"Lui mangia solo pasta = Iddu mangi ssulu ppasta\", con la caduta della t e il raddoppiamento della \"S\".\nLa II plurale invece presenta desinenze quali -si o -zi, per esempio \"come dite voi\" sar\u00e0 a Maratea \"comu dic\u00e8si vui\" o a Lauria fra gli anziani si sente ancora \"comu dic\u00ecsi vui\".\nPer quanto riguarda i tempi dei verbi, il passato remoto \u00e8 il pi\u00f9 interessante da analizzare, in quanto a Lauria, nel potentino meridionale, presenta tipologie quali \"iu mangiai, tu mangiasti, iddu mangiai, nui mang\u00e8mmu, vui mangi\u00e0stivi, iddi mang\u00e8ru\". Si nota l'uguaglianza della I e III pers. sing. con le desinenze \"AI\" : per distinguere prima e terza persona singolare si usa talvolta la dentale T alla III sing., cos\u00ec che \"Io incontrai Marco= Iu 'ncuntrai a Marcu\" ma \"Lui incontr\u00f2 Marco= Iddu 'ncuntraite a Marcu\". Il passato remoto \u00e8 un tempo che oggi viene sempre meno usato dai giovani, sostituito dal passato prossimo, ma parlando con i propri genitori e soprattutto con gli anziani e la gente delle contrade di campagna, \u00e8 facile notare come venga tuttora usato il passato remoto per riferirsi ad eventi successi anche il giorno prima, fino alla sera prima, simile all'uso della Sicilia e della Calabria meridionale, per poi essere sostituito dal passato prossimo per gli eventi del giorno. Questo \u00e8 un aspetto estremamente conservativo e caratteristico di queste parlate, caratterizzate da una notevole arcaicit\u00e0. Fin dal II secolo a.C. questa zona era attraversata da una rete viaria romana, la Capua - Rhegium, che aveva funzione militare e di collegamento con la Sicilia, ma era una scomoda, lenta e pericolosa alternativa ai collegamenti via mare. Si inoltrava nelle montagne della Lucania Meridionale e sboccava in Calabria attraverso il valico di Campotenese: nel tratto lucano-calabro la strada non era in buone condizioni ed era diventata rifugio di ladri e briganti. Anche il re Federico II si recava molto raramente in queste terre, e sempre con parecchi sudditi al seguito, data la pericolosit\u00e0 del tragitto. La situazione delle vie di comunicazione e dei collegamenti in Basilicata, quale si present\u00f2 agli occhi della commissione Zanardelli nel 1902, spesso viene proiettata su gran parte della storia regionale nei due millenni. Un isolamento che all'alba del XX secolo appariva terrificante, tanto da far rilevare che \u201c... la popolazione... non ha in molti luoghi i mezzi civili di muoversi, per le sue condizioni di viabilit\u00e0... Sono ventuno i comuni senza alcuna strada rotabile, la maggior parte nel circondario di Lagonegro... e loro servono di strada i letti dei torrenti...\u201d. Questo era lo stato viario e dei collegamenti nel 1902 e lo stesso primo ministro Zanardelli notava come la Basilicata fosse sconosciuta in gran parte agli stessi suoi abitanti, rendendoli quasi stranieri gli uni agli altri. In un simile scenario la conservazione linguistica trovava il suo humus ideale. Non a caso i centri del lagonegrese, grazie ad un singolare isolamento, dispongono di forme dialettali pi\u00f9 arcaiche e meglio conservate (c'\u00e8 da dire per\u00f2 che Lagonegro \u00e8 l'unico di questi comuni che linguisticamente si differenzia da quelli circostanti).\nA Lauria \"Sei andato poi ieri sera a mangiare la pizza?\" diventa \"Pu jsti di s\u00ecra a ti mangi\u00e0 a pizza?\", ma \"Sei andato stamattina a messa?\" = \"Hai iutu stumatinu a'missa?\", oppure \"Avantieri abbiamo avuto tutti e due la febbre alta\" = \"Di'terza g\u00e0ppimu tutt' e'ddui a freve g\u00e0vuta\", \"Stamattina mi ha detto Maria che ieri a messa non l'avete salutata, come mai? non l'avete riconosciuta?\" = \"Stumat\u00ecnu m'\u00e8 dittu Maria ca d\u00eciri a'missa nunn'a salut\u00e0stivi mica, come'nn\u00e8? Nunn'a canusc\u00ecstivi mica?\", \"Siete andati poi ieri sera a Maratea?\" = \"I\u00ecstivi pu di s\u00ecra a Marat\u00eca?\", \"\u00c8 successo tutto in un attimo\" (riferendosi anche a un fatto accaduto il giorno prima) = \"F\u00f9i tutt'a na vota\"; altre volte c'\u00e8 un'alternanza fra passato remoto e prossimo all'interno delle stesse frasi \"Ieri pomeriggio sono uscito a fare servizi e ho visto Anna, cos\u00ec gli ho potuto dire quel fatto\" = \"Di\u00ecri ss\u00ecvi a f\u00e0 sirvizi e viddi a Anna, accuss\u00ec l'aggiu pututu dici quiddu fattu\" oppure \"Maria ha gi\u00e0 avuto la varicella, l'hai sentita ieri quando ce l'ha detto?\" = \"Mari\u00e0 gi\u00e0 add'avuta a varicella, a' sindisti di\u00ecri come dissi?\". Quest'uso del passato remoto ormai si sente sempre meno fra i giovani, sostituito dalle forme del passato prossimo, quindi per la frase \"Ieri Mario ha avuto la febbre\" un anziano dir\u00e0 \"Dij\u00ecri Mariu g\u00e0ppi a freve\" ma un ragazzo \"Dij\u00ecri Mariu add'avutu (oppure at'avutu) a freve\", cos\u00ec come \"Li hai fatti poi ieri gli gnocchi?\" = \"Li facisti pu dij\u00ecri li rasckatiddi?\" dir\u00e0 un anziano, ma in bocca a un giovane suoner\u00e0 come \"Hai fatti pu di\u00ec\u00ecri li rasckatiddi?\" .\nLauria non \u00e8 tuttavia l'unico comune in cui quest'uso del passato remoto come passato prossimo \u00e8 diffuso, \u00e8 infatti un aspetto rintracciabile anche in altri paesi dell'Area Lausberg in provincia di Potenza come Maratea, Trecchina, Nemoli (\"ieri ho detto\" nemolese \"ieri dic\u00e8i\" oppure \"ieri ha fatto\" \"ieri fac\u00e9tte\") e spostandosi pi\u00f9 a est in molti comuni lucani del Parco del Pollino. Inoltre \u00e8 possibile trovarlo anche nel piccolo borgo medievale di Rivello, paese della Lucania sudoccidentale il cui linguaggio non fa parte dei dialetti dell'Area Lausberg. Nel dialetto di Rivello sono presenti infatti elementi \"napoletani\" (ad esempio il gruppo -ll viene conservato: Rivello = \"Rivi\u00e9lle\"' in dialetto rivellese, mentre il vicino dialetto lauriota ha \"Rividdu\"; lei = \"ella\" in rivellese,mentre il lauriota ha \"idda\") e \"lucani\" in generale ( -gl diventa -ggh, ad es. in cogliere = c\u00f2gghie), ma il passato remoto si ritrova intatto nella sua funzione originaria, come nella lingua siciliana: \" Ieri sono andato a casa sua\" = \"Ai\u00e8ri ann\u00e8i a casa soa\", che corrisponde al laurioto \"Di\u00ecri jvi a'casa soia\", oppure \"Luned\u00ec ho promesso il voto al mio amico e lui mi ha detto grazie\" = \"Luned\u00ec promend\u00e8i lo voto all'amiche m\u00ece e ille me dic\u00e9tte grazie\", che corrisponde al lauriota \"Lunnid\u00eca prumm\u00ecsi u voto a l'amicu meio, e'iddu mi disse grazzie\"\nUn'altra caratteristica di questi dialetti della Lucania meridionale \u00e8 l'inserzione di una \"D\" eufonica, che pu\u00f2 essere notata anche in altre espressioni quali \"se poi accade che\" che in dialetto lauriota si dice \"Si d'\u00e8 ca pu\", cio\u00e8 \"se \u00e8 che poi...\", oppure \"doppe i de iddru\" a Castelluccio, che significa \"dopo di lui\".\nPer quanto riguarda il condizionale la forma maggiormente diffusa in Lucania meridionale \u00e8 quella in -era: \"S'avera fame, mang\u00e9ra\" cio\u00e8 \"se avessi fame mangerei\", ma sono presenti anche alternanze con -isse: \"Si furr\u00e8rimu cchi\u00f9 bbicini, ng\u00ec vin\u00ecssimu sira e matinu\" = \"se fossimo pi\u00f9 vicini, ci verremo sera e mattino (al santuario)\" cita un famoso canto religioso di Lauria. In alcuni paesi si trova anche la forma in -\u00eca, per esempio a Nemoli \"vorrei\" sar\u00e0 \"vurr\u00eca\", \"avrebbe\" sar\u00e0 \"averr\u00eca\".\nIl condizionale del verbo essere invece presenta varie forme, da \"furrera\" a \"sarr\u00eca\" fino a \"sar\u00e8ra\" e \"fussi\", che stanno tutti per \"io sarei\" o \"io sarei\".\nGrammatica.\nDal punto di vista grammaticale, nelle parlate lucane, possiamo analizzare vari fenomeni:\nMagna Grecia.\nIl territorio della Basilicata meridionale \u00e8 stato parte integrante della Magna Grecia, era greca la lingua, la cultura, la religione, e solo successivamente giunse la cultura di Roma. A Latronico e nella sua frazione Agromonte per esempio, in provincia di Potenza, si trovano molti vocaboli dialettali di etimologia greca, come \"cru\u00f2pu\" (letame) dal greco \"kopros\"(\u03ba\u03cc\u03c0\u03c1\u03bf\u03c2), \"catu\u00f2iu\" (cantina) dal greco \"katagaios\"(\u03ba\u03b1\u03c4\u03ac\u03b3\u03b1\u03b9\u03bf\u03c2) , \"iazzu\" (luogo dove riposa il gregge), \"val\u00e0nu\" (colui che spinge i buoi), \"spinnu\" (forte voglia di qualcosa da mangiare), \"apulu o ampulu\" (molle, soffice), \"ciar\u00e0ulu\" (chi ha la bocca aperta e parla troppo), \"iersu\" (terra incolta), \"mporchia\" (buca, anello), cam\u00e0scia (stanchezza), \"stuppi\u00e8ddu\" (contenitore in legno), \"chiatru\" (gelo), \"milogna\" (tasso), \"c\u00e0mpa\" (bruco), \"sarma\" (carico del mulo), \"abbientu\" (persona che riposa temporaneamente), \"z\u00ecmmaru\" (caprone), \"gnan\u00e0\" (salire), \"sc'cherda\" (scheggia).\nFilastrocche lauriote.\nEcco una serie di antiche filastrocche in dialetto lauriota\nCICIRINEDDA\nCicirinedda tinia nu cani\nmuzzicava li cristiani\nmuzzicava le femmine belle\nviva lu cani di Cicirinnedda\nGILUSIA\nHai iut'a sirinata\ne nun m'hai dittu nindi;\nu seppi da li'ggenti\ncu ccu ballasti tu\nhiu ngi tengu gilusia\ne a notti nun ngi dormu;\nlu dicu a mamma mia\nca nun ti vogliu cchiu\ntu mamma vangi parla\nca hiu mi ngi mbrogliu\nnu ricciulinu vogliu\ne nun m'adda di ca no\nsi mi dice ca nun vogliu\nhiu mi ngi pigliu pena\nl'amure \u00e8 na catena\nca nun si scatina cchi\u00f9.\nSAN PASCALE BAILONNE\nSan Pascale Bailonne\nprutitture di li donne\nmannammillu nu maritu\nbellu, russu e colurito,\ncam'a tti, tale e quale\no beatu San Pascale.\nSANTA LUCIA\nSanta Lucia \u00eca pi'mmari\nnu'bbiv\u00eca e nun mangiava\nla mbruntai Gias\u00f9'Mmaria\n\"cch\u00ec tu g\u00e0i Lucia mia?\"\n\"Cch\u00ec bbogliu av\u00ecni hiu\naggiu na fig\u00f9ria a l'\u00f2cchi\npu dulori mi sentu morta\"\n\"V\u00e0 Lucia nel mio orto\nng'\u00e8 nu pedi di finocchio\ncu li mani lu chiantai\ncu li pidi u scarpisai\ncu la bocca l'ho benedetto\nv\u00e0 Lucia adduve t'ho detto\"\nAntichi proverbi.\n\"Dittati\" (Lucania meridionale).\nI seguenti proverbi sono usati nell'area abitativa di Lauria e nei comuni limitrofi del versante lucano dell'area Lausberg\nCalabria settentrionale.\nI seguenti proverbi sono molto comuni nei comuni dell'Alto Ionio Cosentino, anche se trovano riscontro con molte altre versioni simili di altri comuni calabresi e lucani. Quelli che seguono sono alcuni proverbi appartenenti alle radici culturali del dialetto di Albidona:"}
{"id": "2859238", "revid": "488739", "url": "https://it.wikipedia.org/wiki?curid=2859238", "title": "C13H10", "text": ""}
{"id": "2859249", "revid": "307923", "url": "https://it.wikipedia.org/wiki?curid=2859249", "title": "C9H12", "text": ""}
{"id": "2859250", "revid": "125019", "url": "https://it.wikipedia.org/wiki?curid=2859250", "title": "Yellowcake", "text": "La yellowcake (\"torta gialla\" in inglese) \u00e8 il prodotto finale dei processi di concentrazione e purificazione dei minerali estratti che contengono l'uranio.\nComposizione.\nSi tratta sostanzialmente di una miscela di ossidi di uranio: il minerale estratto dal giacimento contiene infatti solamente lo 0,1%-1,5% di uranio, mentre la yellowcake ne contiene il 60%-70%.\nTipologie.\nEsistono diverse tipologie di yellowcake che variano a seconda del giacimento e della lavorazione del minerale. Mediamente la yellowcake \u00e8 costituita in peso dal 90% di octaossido di triuranio (U3O8), mentre il restante uranio pu\u00f2 trovarsi in forma di biossido di uranio (UO2) o triossido di uranio (UO3)."}
{"id": "2859251", "revid": "488739", "url": "https://it.wikipedia.org/wiki?curid=2859251", "title": "CF3CHFCF3", "text": ""}
{"id": "2859252", "revid": "827882", "url": "https://it.wikipedia.org/wiki?curid=2859252", "title": "Format radiofonico", "text": ""}
{"id": "2859253", "revid": "488739", "url": "https://it.wikipedia.org/wiki?curid=2859253", "title": "WO3", "text": ""}
{"id": "2859255", "revid": "488739", "url": "https://it.wikipedia.org/wiki?curid=2859255", "title": "FeF3", "text": ""}
{"id": "2859261", "revid": "1442080", "url": "https://it.wikipedia.org/wiki?curid=2859261", "title": "Premier Division 1992-1993 (Irlanda)", "text": "La stagione 1992-1993 \u00e8 stata la settantaduesima edizione della League of Ireland, massimo livello del calcio irlandese.\nAvvenimenti.\nAntefatti.\nIl periodo di svolgimento del torneo venne suddiviso in due fasi: dopo una prima, disputata con la consueta formula del girone all'italiana andata e ritorno (per un totale di 22 gare a squadra), la classifica viene divisa in due parti. Le compagini del primo raggruppamento si contendono il titolo, quelle del secondo la salvezza.\nIl campionato.\nIl torneo vide alla sua conclusione tre squadre (Cork City, Bohemians e Shelbourne) appaiate in vetta con il medesimo numero di punti. Si rese necessaria la disputa di un playoff costituito da un girone all'italiana con le tre squadre a contendersi il titolo e l'accesso per la Coppa UEFA. A causa del perdurare della situazione di parit\u00e0 (le tre squadre conclusero a pari merito) fu resa necessaria un'ulteriore disputa del girone di spareggio, che vide questa volta vincere il Cork City che si aggiudic\u00f2 in questo modo il suo primo titolo d'Irlanda.\nClassifica finale.\nLegenda:\nNote:"}
{"id": "2859265", "revid": "729019", "url": "https://it.wikipedia.org/wiki?curid=2859265", "title": "Aeroporto Internazionale di Billings-Logan", "text": "L'Aeroporto Internazionale Billings Logan (ICAO: KBIL - IATA: BIL - FAA IDL : BIL) \u00e8 un aeroporto civile statunitense situato a circa 3,2\u00a0km a Nord del centro urbano di Billings, nello stato del Montana. L'aeroporto serve gli abitanti dell'area metropolitana di Billings oltre che l'area centro-meridionale del Montana, l'area orientale dello stesso Stato ed il Nord del Wyoming.\nEsso \u00e8 servito da voli non regolari, non-stop da Chicago, Phoenix e Seattle. Esistono poi voli regolari non-stop per Denver International Airport (United Airlines e Frontier Airlines), Chicago O'Hare International Airport (United Airlines), Salt Lake City International Airport (Delta Connection), Minneapolis St. Paul International Airport (Northwest Airlines) e Seattle-Tacoma International Airport (Horizon Air).\nStoria.\nIl primo volo di cui si ha notizia a Billings avvenne nel 1912 e venne realizzato da un dentista del luogo, Frank Bell. Il volo avvenne su un aereo da lui costruito Curtiss 0-X-5.\nIl primo volo ufficiale avvenne invece nel giorno del Memorial Day del 1913; preceduto da un grande e torn\u00f2 a Billing per un percorso di circa 64,4\u00a0km. Questo storico viaggio venne immortalato, dal pittore J.K. Ralston in un quadro intitolato \"Primoi viaggio\", esposto nella hall dell'Aeroporto internazionale di Billings Logan.\nNel 1927, la comunit\u00e0 di Billings decise che era necessario un aeroporto. La citt\u00e0 di Billings approv\u00f2 il progetto e stanzi\u00f2 la somma di $5.000 ed un appezzamento di terreno per costruire una pista. Venne realizzata una pista lunga 555\u00a0m ed un piccolo edificio. I manufatti furono completati nel primo trimestre del 1928 e l'aeroporto venne aperto il 29 maggio dello stesso anno.\nDopo l'apertura dell'aeroporto, la Northwest Airlines fu la prima aerolinea importante ad istituire dei collegamenti nel 1933.\nFra le migliorie apportate negli anni vi fu l'installazione di luci lungo la pista nel 1935 fino al completamento della nuova torre di controllo nel 2005.\nL'ampliamento del terminal venne realizzato nel 1958, 1972 e 1992. Nei primi mesi del 2006, vennero installati dei monitor per segnalare le modifiche in tempo reale degli orari delle partenze e degli arrivi.\nIL nome dell'aeroporto pass\u00f2 da Aeroporto municipale di Billings a Campo Billings Logan nel 1957 e nel 1971 rinominato con il nome attuale.\nL'aeroporto assunse la designazione \"International\" poich\u00e9 collegava il Canada."}
{"id": "2859270", "revid": "1305772", "url": "https://it.wikipedia.org/wiki?curid=2859270", "title": "Nel vortice vol. 2", "text": "Nel vortice vol. 2 \u00e8 una compilation di rap italiano pubblicata nel 2000 su EP."}
{"id": "2859274", "revid": "287204", "url": "https://it.wikipedia.org/wiki?curid=2859274", "title": "Pauline Johnson", "text": "\u00c8 nota come E. Pauline Johnson o semplicemente Pauline Johnson.\nSi \u00e8 contraddistinta grazie alle sue poesie e spettacoli, i quali erano celebrativi della sua appartenenza alle First Nations. La Johnson parlava comunque inglese. Uno dei suoi pi\u00f9 noti componimenti \u00e8 \"The Song My Paddle Sings\".\nLe sue opere poetiche vennero pubblicate in Canada, negli Stati Uniti e nel Regno Unito.\nLa Johnson fa parte di una generazione di scrittori alquanto noti che iniziarono a definire lo stile della letteratura canadese.\nInfanzia ed istruzione.\nPauline Johnson \u00e8 nata a Chiefswood, nella casa costruita da suo padre George Henry Martin Johnson nel 1856 nella riserva indiana delle Sei Nazioni, poco distante da Brantford, in Ontario.\nGeorge Henry Martin Johnson (1816-1884), un capo indiano della trib\u00f9 dei Mohawk, e Emily Susanna Howells Johnson (1824-1898), inglese di nascita, erano i genitori di quattro bambini, dei quali Pauline era la pi\u00f9 giovane. La madre di Pauline era immigrata negli Stati Uniti nel 1832 con suo padre, la sua matrigna e i suoi fratelli.\nContrariamente a quello che pensavano George e Emily Susanna (che la loro famiglia dalle razze miste, indiana e inglese, non sarebbe stata ben accolta socialmente), la famiglia Johnson godette di un range di vita abbastanza alto. La casa dei Johnson, Chiefswood, fu visitata da persone note come Alexander Graham Bell, Homer Watson e Lord Dufferin, il Governatore canadese all'epoca.\nPoetessa, femminista e attivista indigena dell'era vittoriana. Pauline Johnson ha documentato leggende, raccontate dal suo grande amico, Squamish Chief Joe Capilano, nel quotidiano di Vancouver, The Daily Province, e poi in un libro, \"Legends of Vancouver\", stampato ormai da oltre 100 anni.\nAltri progetti.\nhttps://www.legendsofvancouver.net/"}
{"id": "2859277", "revid": "339392", "url": "https://it.wikipedia.org/wiki?curid=2859277", "title": "O\u1e41", "text": ""}
{"id": "2859279", "revid": "1543377", "url": "https://it.wikipedia.org/wiki?curid=2859279", "title": "Nel vortice vol. 3", "text": "Nel vortice vol. 3 \u00e8 una compilation di rap italiano pubblicata nel 2000 su CD."}
{"id": "2859283", "revid": "436907", "url": "https://it.wikipedia.org/wiki?curid=2859283", "title": "Nel vortice vol. 4", "text": "Nel vortice vol. 4 \u00e8 una compilation di rap italiano pubblicata nel 2000 su CD."}
{"id": "2859284", "revid": "161374", "url": "https://it.wikipedia.org/wiki?curid=2859284", "title": "Teutonic", "text": ""}
{"id": "2859300", "revid": "287204", "url": "https://it.wikipedia.org/wiki?curid=2859300", "title": "U.S. National Championships 1907", "text": "Gli U.S. National Championships 1907 (conosciuti oggi come US Open) sono stati la 26\u00aa edizione degli U.S. National Championships e quarta prova stagionale dello Slam per il 1907. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Larned, che si \u00e8 imposto sul connazionale Robert LeRoy in 3 set col punteggio di 6-2 6-2 6-4. Il singolare femminile \u00e8 stato vinto dalla statunitense Evelyn Sears, che ha battuto in finale in 2 set la connazionale Carrie Neely. Nel doppio maschile si sono imposti Fred Alexander e Harold Hackett. Nel doppio femminile hanno trionfato Marie Wimer e Carrie Neely. Nel doppio misto la vittoria \u00e8 andata a May Sayres, in coppia con Wallace Johnson.\nSeniors.\nSingolare maschile.\n William Larned ha battuto in finale Robert LeRoy 6-2, 6-2, 6-4\nSingolare femminile.\n Evelyn Sears ha battuto in finale Carrie Neely 6-3, 6-2\nDoppio maschile.\n Fred Alexander / Harold Hackett hanno battuto in finale Nat Thornton / Bryan M. Grant 6-2, 6-1, 6-1\nDoppio femminile.\n Marie Wimer / Carrie Neely hanno battuto in finale Edna Wildey / Natalie Wildey 6-1, 2-6, 6-4\nDoppio misto.\n May Sayres / Wallace Johnson hanno battuto in finale Natalie Widley / Morris Tilden 6-1, 7-5"}
{"id": "2859308", "revid": "38120", "url": "https://it.wikipedia.org/wiki?curid=2859308", "title": "Specie di Theridiidae (A-D)", "text": "Di seguito sono elencate tutte le specie di ragni della famiglia Theridiidae il cui genere ha per iniziale dalla lettera \"A\" alla lettera \"D\", note al 12 giugno 2008.\nAchaearanea.\n\"Achaearanea\" \nAchaearyopa.\n\"Achaearyopa\" \nAllothymoites.\n\"Allothymoites\" \nAmeridion.\n\"Ameridion\" \nAnatea.\n\"Anatea\" \nAnelosimus.\n\"Anelosimus\" \nArgyrodella.\n\"Argyrodella\" \nArgyrodes.\n\"Argyrodes\" \nAriamnes.\n\"Ariamnes\" \nAsagena.\n\"Asagena\" \nAsygyna.\n\"Asygyna\" \nAudifia.\n\"Audifia\" \nBardala.\n\"Bardala\" \nCabello.\n\"Cabello\" \nCarniella.\n\"Carniella\" \nCephalobares.\n\"Cephalobares\" \nCerocida.\n\"Cerocida\" \nChorizopella.\n\"Chorizopella\" \nChrosiothes.\n\"Chrosiothes\" \nChrysso.\n\"Chrysso\" \nColeosoma.\n\"Coleosoma\" \nCoscinida.\n\"Coscinida\" \nCraspedisia.\n\"Craspedisia\" \nCrustulina.\n\"Crustulina\" \nCryptachaea.\n\"Cryptachaea\" \nCyllognatha.\n\"Cyllognatha\" \nDeelemanella.\n\"Deelemanella\" \nDipoena.\n\"Dipoena\" \nDipoenata.\n\"Dipoenata\" \nDipoenura.\n\"Dipoenura\" "}
{"id": "2859309", "revid": "729019", "url": "https://it.wikipedia.org/wiki?curid=2859309", "title": "ATK (azienda)", "text": "ATK \u00e8 una casa motociclistica che si dedica al fuoristrada, e che si dichiara come l'ultima del genere ancora in attivit\u00e0 negli Stati Uniti d'America.\nL'azienda, grazie al suo fondatore, ha anche contribuito nel migliorare i sistemi di trasmissione a catena delle motociclette, brevettando l\"'Anti-Tension Kettenantrieb (ATK)\", un dispositivo che permette di annullare il gioco della catena.\nI veicoli.\nLa casa produce moto e quad fuoristrada per diverse discipline; attualmente sono in produzione:"}
{"id": "2859312", "revid": "287204", "url": "https://it.wikipedia.org/wiki?curid=2859312", "title": "U.S. National Championships 1906", "text": "Gli U.S. National Championships 1906 (conosciuti oggi come US Open) sono stati la 25\u00aa edizione degli U.S. National Championships e quarta prova stagionale dello Slam per il 1906. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Clothier, che si \u00e8 imposto sul connazionale Beals Wright in 3 set col punteggio di 6-3 6-0 6-4. Il singolare femminile \u00e8 stato vinto dalla statunitense Helen Homans, che ha battuto in finale in 2 set la connazionale Maud Barger-Wallach. Nel doppio maschile si sono imposti Holcombe Ward e Beals Wright. Nel doppio femminile hanno trionfato Ann Burdette Coe e Ethel Bliss Platt. Nel doppio misto la vittoria \u00e8 andata a Sarah Coffin, in coppia con Edward Dewhurst.\nSeniors.\nSingolare maschile.\n William Clothier ha battuto in finale Beals Wright 6-3, 6-0, 6-4\nSingolare femminile.\n Helen Homans ha battuto in finale Maud Barger-Wallach 6-4, 6-3\nDoppio maschile.\n Holcombe Ward / Beals Wright hanno battuto in finale Fred Alexander / Harold Hackett 6-3, 3-6, 6-3, 6-3\nDoppio femminile.\n Ann Burdette Coe / Ethel Bliss Platt hanno battuto in finale Helen Homans / Clover Boldt 6-4, 6-4\nDoppio misto.\n Sarah Coffin / Edward Dewhurst hanno battuto in finale Margaret Johnson / J. B. Johnson 6-3, 7-5"}
{"id": "2859318", "revid": "287204", "url": "https://it.wikipedia.org/wiki?curid=2859318", "title": "U.S. National Championships 1905", "text": "Gli U.S. National Championships 1905 (conosciuti oggi come US Open) sono stati la 24\u00aa edizione degli U.S. National Championships e quarta prova stagionale dello Slam per il 1905. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Beals Coleman Wright, che si \u00e8 imposto sul connazionale Holcombe Ward in 3 set col punteggio di 6-2 6-1 11-9. Il singolare femminile \u00e8 stato vinto dalla statunitense Elisabeth Moore, che ha battuto in finale in 3 set la connazionale Helen Homans. Nel doppio maschile si sono imposti Holcombe Ward e Beals Wright. Nel doppio femminile hanno trionfato Helen Homans e Carrie Neely. Nel doppio misto la vittoria \u00e8 andata a Augusta Schultz Hobart, in coppia con Clarence Hobart.\nCampioni.\nSingolare maschile.\n Beals Coleman Wright ha battuto in finale Holcombe Ward 6-2 6-1 11-9\nSingolare femminile.\n Elisabeth Moore ha battuto in finale Helen Homans 6-4, 5-7, 6-1\nDoppio maschile.\n Holcombe Ward / Beals Wright hanno battuto in finale Fred Alexander / Harold Hackett 6-4, 6-4, 6-1\nDoppio femminile.\n Helen Homans / Carrie Neely hanno battuto in finale Marjorie Oberteuffer / Virginia Maule 6-0, 6-1\nDoppio misto.\n Augusta Schultz Hobart / Clarence Hobart hanno battuto in finale Elisabeth Moore / Edward Dewhurst 6-2, 6-4"}
{"id": "2859323", "revid": "287204", "url": "https://it.wikipedia.org/wiki?curid=2859323", "title": "\u00c9mile Loubon", "text": "Fu allievo di Fran\u00e7ois Marius Granet, e con lui viaggi\u00f2 a Roma nel 1829. Nel 1845 divenne direttore della Scuola di disegno di Marsiglia. Fra i suoi allievi vi furono il pittore orientalista Fabius Brest e il paesaggista Paul Guigou.\nNel 1855 fu insignito della legion d'onore."}
{"id": "2859324", "revid": "767487", "url": "https://it.wikipedia.org/wiki?curid=2859324", "title": "Guardia del corpo (film)", "text": "Guardia del corpo (\"The Bodyguard\") \u00e8 un film del 1992 diretto da Mick Jackson, con protagonisti Kevin Costner e Whitney Houston.\nLa sceneggiatura era stata in origine pensata da Lawrence Kasdan per un film con Steve McQueen e Diana Ross nel 1976.\nTrama.\nFrank Farmer, un ex agente della scorta presidenziale che si \u00e8 dedicato alla pi\u00f9 redditizia professione di guardia personale, viene contattato da Bill Devaney, manager della bella popstar e attrice Rachel Marron, per vigilare sull'incolumit\u00e0 della donna che riceve lettere minatorie da uno sconosciuto. Dapprima riluttante, Farmer si fa convincere e cerca di rendere efficienti i sistemi di sicurezza assai precari che proteggono la principesca villa di Rachel e del figlio Fletcher. Ben presto deve far fronte al carattere arrogante della donna, del suo addetto stampa, e arriva a vie di fatto con il corpulento guardaspalle, Tony, dopo averla sottratta ad una pericolosa apparizione in un locale. Dopo aver convinto Rachel ad avere una condotta pi\u00f9 prudente, Frank la accompagna fuori a cena e passano la notte assieme.\nDopo l'effimero incontro Frank riprende a fatica il controllo, suscitando in Rachel un risentimento che si concretizza a Miami: durante un gala di beneficenza Rachel per ripicca nei confronti di Frank finge di cedere alle attenzioni di Greg Portman, un ex agente della CIA ed ora collega di Frank. L'arrivo di una telefonata minatoria nel camerino di Rachel convince tutti del pericolo incombente: Frank decide cos\u00ec di portare Rachel, Fletcher e la sorella di Rachel, Nicki, nello chalet di suo padre, Herb Farmer, al Nord. In montagna Nicki cerca di sedurre Frank senza successo.\nAnche qui per\u00f2 la vita di Rachel e della sua famiglia viene minacciata: dopo aver cercato di eliminare Fletcher durante una gita in barca, lo stalker misterioso uccide accidentalmente Nicki, poco dopo che Frank aveva scoperto che era stata proprio lei, piena di gelosia per la sorella, ad averlo assoldato per farla uccidere. Tornati a Los Angeles per celebrare i funerali di Nicki, Rachel e Frank si preparano per affrontare la notte degli Oscar; in quell'occasione ci sar\u00e0 l'incontro fatale con il misterioso assassino, che si riveler\u00e0 essere Portman il quale, nonostante la morte di Nicki, \u00e8 comunque intenzionato a portare a termine ad ogni costo l'incarico avuto. Frank, in extremis, riesce a sventare l'attentato e avere la meglio su Portman rimanendo per\u00f2 gravemente ferito. Nel finale, Rachel e Frank si dirigono verso l'aereo che lei prender\u00e0 per conquistare la libert\u00e0, e i due si scambiano un bacio appassionato prima di lasciarsi definitivamente. Mentre scorrono i titoli di coda appare il videoclip di \"I Will Always Love You\" che Rachel canta qualche momento dopo il bacio con Frank.\nColonna sonora.\n\"The Bodyguard: Original Soundtrack Album\" \u00e8 la colonna sonora pi\u00f9 venduta di tutti i tempi.\n\u00c8 stata certificata come disco di diamante negli Stati Uniti (cio\u00e8 almeno 10 milioni di dischi venduti).\nNel mondo le vendite hanno superato i 45 milioni di copie. Inoltre, la cover interpretata da Whitney Houston di \"I Will Always Love You\" ha venduto 16 milioni di copie nel mondo.\nLa colonna sonora conta anche altri successi come \"I'm Every Woman\", \"Queen of the Night\" e \"I Have Nothing\".\nAccoglienza.\nIl film fu un successo al botteghino e incass\u00f2 411.006.740 dollari a livello mondiale. Gran parte dell'incasso (289 milioni di dollari, circa il 70%) provenne da fuori degli Stati Uniti. Fu il secondo maggior successo dell'anno alle spalle di \"Aladdin,\" uscito nello stesso giorno, il 25 novembre. In Italia, nella stagione 1992/93, si piazz\u00f2 al terzo posto assoluto al box office, dopo \"La Bella e la Bestia\" e \"Basic Instinct\".\n\"Guardia del corpo\" ricevette diversi elogi per la sua colonna sonora, ma fu accolto in maniera piuttosto fredda dalla critica. Venne candidato per sette Razzie Awards, incluso quello al peggior film dell'anno."}
{"id": "2859326", "revid": "287204", "url": "https://it.wikipedia.org/wiki?curid=2859326", "title": "U.S. National Championships 1904", "text": "Gli U.S. National Championships 1904 (conosciuti oggi come US Open) sono stati la 25\u00aa edizione degli U.S. National Championships e terza prova stagionale dello Slam per il 1904. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Holcombe Ward, che si \u00e8 imposto sul connazionale William Clothier in 3 set col punteggio di 10-8 6-4 9-7. Il singolare femminile \u00e8 stato vinto dalla statunitense May Sutton, che ha battuto in finale in 2 set la connazionale Elisabeth Moore. Nel doppio maschile si sono imposti Holcombe Ward e Miriam Hall. Nel doppio femminile hanno trionfato Mary Browne e Louise Riddell Williams. Nel doppio misto la vittoria \u00e8 andata a Elisabeth Moore, in coppia con Wylie Grant.\nSeniors.\nSingolare maschile.\n Holcombe Ward ha battuto in finale William Clothier 10-8 6-4 9-7\nSingolare femminile.\n May Sutton ha battuto in finale Elisabeth Moore 6-1, 6-2\nDoppio maschile.\n Holcombe Ward / Beals Wright hanno battuto in finale Kreigh Collins / Raymond Little 1-6, 6-2, 3-6, 6-4, 6-1\nDoppio femminile.\n May Sutton Bundy / Miriam Hall hanno battuto in finale Elisabeth Moore / Carrie Neely 3-6, 6-3, 6-3\nDoppio misto.\n Elisabeth Moore / Wylie Grant hanno battuto in finale May Sutton / F. B. Dallas 6-2, 6-1"}
{"id": "2859327", "revid": "767487", "url": "https://it.wikipedia.org/wiki?curid=2859327", "title": "Specie di Theridiidae (E-S)", "text": "Di seguito sono elencate tutte le specie di ragni della famiglia Theridiidae il cui genere ha per iniziale dalla lettera \"E\" alla lettera \"S\", note al 12 giugno 2008.\nEchinotheridion.\n\"Echinotheridion\" \nEmertonella.\n\"Emertonella\" \nEnoplognatha.\n\"Enoplognatha\" \nEpisinus.\n\"Episinus\" \nEuryopis.\n\"Euryopis\" \nEurypoena.\n\"Eurypoena\" \nExalbidion.\n\"Exalbidion\" \nFaiditus.\n\"Faiditus\" \nGmogala.\n\"Gmogala\" \nGuaraniella.\n\"Guaraniella\" \nHadrotarsus.\n\"Hadrotarsus\" \nHelvibis.\n\"Helvibis\" \nHelvidia.\n\"Helvidia\" \nHetschkia.\n\"Hetschkia\" \nHistagonia.\n\"Histagonia\" \nIcona.\n\"Icona\" \nJamaitidion.\n\"Jamaitidion\" \nKeijia.\n\"Keijia\" \nKochiura.\n\"Kochiura\" \nLandoppo.\n\"Landoppo\" \nLasaeola.\n\"Lasaeola\" \nLatrodectus.\n\"Latrodectus\" \nMacaridion.\n\"Macaridion\" \nMarianana.\n\"Marianana\" \nMolione.\n\"Molione\" \nMoneta.\n\"Moneta\" \nNanume.\n\"Nanume\" \nNeospintharus.\n\"Neospintharus\" \nNeottiura.\n\"Neottiura\" \nNesticodes.\n\"Nesticodes\" \nNipponidion.\n\"Nipponidion\" \nPaidiscura.\n\"Paidiscura\" \nParasteatoda.\n\"Parasteatoda\" \nParatheridula.\n\"Paratheridula\" \nPholcomma.\n\"Pholcomma\" \nPhoroncidia.\n\"Phoroncidia\" \nPhycosoma.\n\"Phycosoma\" \nPhylloneta.\n\"Phylloneta\" \nProboscidula.\n\"Proboscidula\" \nPropostira.\n\"Propostira\" \nRhomphaea.\n\"Rhomphaea\" \nRobertia.\n\"Robertia\" \nRobertus.\n\"Robertus\" \nRugathodes.\n\"Rugathodes\" \nSardinidion.\n\"Sardinidion\" \nSelimus.\n\"Selimus\" \nSelkirkiella.\n\"Selkirkiella\" \nSesato.\n\"Sesato\" \nSimitidion.\n\"Simitidion\" \nSpheropistha.\n\"Spheropistha\" \nSpinembolia.\n\"Spinembolia\" \nSpintharus.\n\"Spintharus\" \nSteatoda.\n\"Steatoda\" \nStemmops.\n\"Stemmops\" \nStoda.\n\"Stoda\" \nStyposis.\n\"Styposis\" "}
{"id": "2859331", "revid": "339392", "url": "https://it.wikipedia.org/wiki?curid=2859331", "title": "Stato del Brasile", "text": ""}
{"id": "2859332", "revid": "767487", "url": "https://it.wikipedia.org/wiki?curid=2859332", "title": "Pierre Allemane", "text": "In carriera, gioc\u00f2 in diversi club parigini, tra cui il RC Paris dove vinse un torneo nazionale. Gioc\u00f2 anche in nazionale dove fu uno dei primi ad indossare la fascia di capitano."}
{"id": "2859333", "revid": "339392", "url": "https://it.wikipedia.org/wiki?curid=2859333", "title": "Stati federali del Brasile", "text": ""}
{"id": "2859342", "revid": "767487", "url": "https://it.wikipedia.org/wiki?curid=2859342", "title": "Storia di noi due", "text": "Storia di noi due (\"The Story of Us\") \u00e8 un film del 1999 diretto da Rob Reiner.\n\u00c8 una commedia romantica con protagonisti Bruce Willis e Michelle Pfeiffer.\nTrama.\nBen e Kate sono sposati da 15 anni. Lui \u00e8 uno scrittore che vive alla giornata, un padre divertente che fa della disorganizzazione il suo stile di vita. Lei un'editrice, attenta e precisa nel lavoro come in famiglia. I loro due figli, Josh ed Erin, sono l'unico elemento che li tiene insieme: approfittando del campeggio estivo si separano per un paio di settimane. Sar\u00e0 il test per ripercorrere la loro storia fatta di momenti belli e brutti, di gioia e dolore. Ma il risultato \u00e8 che lei vuole il divorzio. Lui vorrebbe avere un'altra chance, non vuole sprecare tutto e i due sembrano riavvicinarsi ma non appena passano un po' di tempo insieme i fastidi reciproci prendono il sopravvento, rendendo evidente come la soluzione sia irrevocabile. Attenderanno dunque il ritorno dei figli per comunicare la notizia. Ma forse non tutto \u00e8 perduto."}
{"id": "2859343", "revid": "287204", "url": "https://it.wikipedia.org/wiki?curid=2859343", "title": "U.S. National Championships 1903", "text": "Gli U.S. National Championships 1903 (conosciuti oggi come US Open) sono stati la 22\u00aa edizione degli U.S. National Championships e terza prova stagionale dello Slam per il 1903. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dal britannico Hugh Doherty, che si \u00e8 imposto sul connazionale William Larned in 3 set col punteggio di 6-0 6-3 10-8. Il singolare femminile \u00e8 stato vinto dalla statunitense Elisabeth Moore, che ha battuto in finale in 2 set la connazionale Marion Jones. Nel doppio maschile si sono imposti Reggie Doherty e Laurie Doherty. Nel doppio femminile hanno trionfato Elisabeth Moore e Carrie Neely. Nel doppio misto la vittoria \u00e8 andata a Helen Chapman, in coppia con Harry Allen.\nSeniors.\nSingolare maschile.\n Hugh Doherty ha battuto in finale William Larned 6-0 6-3 10-8\nSingolare femminile.\n Elisabeth Moore ha battuto in finale Marion Jones 7-5, 8-6\nDoppio maschile.\n Reggie Doherty / Laurie Doherty hanno battuto in finale Kreigh Collins / Harry Wainder 7-5, 6-3, 6-3\nDoppio femminile.\n Elisabeth Moore / Carrie Neely hanno battuto in finale Miriam Hall / Marion Jones 4-6, 6-1, 6-1\nDoppio misto.\n Helen Chapman / Harry Allen hanno battuto in finale Carrie Neeley / W. H. Rowland 6-4, 7-5"}
{"id": "2859346", "revid": "834", "url": "https://it.wikipedia.org/wiki?curid=2859346", "title": "Revanche (film)", "text": ""}
{"id": "2859350", "revid": "1632387", "url": "https://it.wikipedia.org/wiki?curid=2859350", "title": "Acropoli di Atene", "text": "L'acropoli di Atene si pu\u00f2 considerare la pi\u00f9 rappresentativa delle acropoli greche. \u00c8 una rocca, spianata nella parte superiore, che si eleva di 156 metri sul livello del mare sopra la citt\u00e0 di Atene. Il pianoro \u00e8 largo 140\u00a0m e lungo quasi 280\u00a0m. \u00c8 anche conosciuta come Cecropia in onore del leggendario uomo-serpente Cecrope, il primo re ateniese.\nL'Acropoli \u00e8 stata dichiarata patrimonio dell'umanit\u00e0 dall'UNESCO nel 1987.\nStoria.\nI resti sono risalenti all'epoca arcaica, ma sono state trovate tracce risalenti addirittura al Neolitico e al Paleolitico; si attesta che alcune costruzioni imponenti si elevavano sull'acropoli alla fine del VII secolo a.C., epoca in cui le mura risalenti all'et\u00e0 micenea persero la loro importanza difensiva. Nella prima met\u00e0 del VI secolo a.C., dopo l'espulsione dei Pisistratidi, l'acropoli cess\u00f2 di essere una fortezza.\nLe antiche fortificazioni, le costruzioni, gli edifici templari e le statue furono distrutti durante l'occupazione persiana del 480 a.C. I primi sforzi ricostruttivi degli ateniesi si concentrarono sulle opere di maggiore utilit\u00e0. Le mura e i bastioni furono ricostruiti sotto il governo di Temistocle e di Cimone, mentre durante l'epoca di Pericle, per celebrare la vittoria sui Persiani e il primato politico, economico e culturale di Atene, fu realizzata la ricostruzione dell'acropoli, con la costruzione del Partenone (all'interno del quale fu eretta una statua colossale di Atena Parthenos, realizzata da Fidia e oggi perduta), dei Propilei e in seguito dell'Eretteo e del Tempio di Atena Nike.\nNel tardo impero romano il Partenone fu trasformato in chiesa dedicata alla Vergine Maria. Nel Medioevo l'acropoli fu trasformata in fortezza militare prima dai Franchi e poi dai Turchi. Nel 1687 i veneziani bombardarono l'acropoli, causando ingenti danni al Partenone, che, poich\u00e9 conteneva dei depositi di polvere da sparo, salt\u00f2 in aria.\nDurante la dominazione dell'Impero ottomano l'acropoli venne spogliata di gran parte dei marmi che ornavano i frontoni e delle metope da Lord Elgin che li port\u00f2 in Inghilterra. Nell'Ottocento iniziarono i primi scavi e restauri dei templi, che portarono a scoperte clamorose, come le famose statue arcaiche di fanciulle, le \"Kore\". La maggior parte dei ritrovamenti \u00e8 esposta nel Museo dell'acropoli di Atene.\nDurante i lavori di liberazione dell'acropoli di Atene dalle strutture fortificate costruite dai turchi, nel 1852-1853 l'archeologo francese Charles Ernest Beul\u00e9 scopr\u00ec la grande scalinata che conduce all'acropoli e la porta fortificata di epoca romana, da allora chiamata Porta Beul\u00e9, che tuttora costituisce l'accesso principale al complesso archeologico.\nL'Acropoli era la parte pi\u00f9 alta della citt\u00e0. Era il centro religioso. Qui sorgeva il tempio principale dedicato alla divinit\u00e0 protettrice della polis e i templi di altre divinit\u00e0.\nPianta del sito.\nPlanimetria dell'acropoli di Atene con i principali resti archeologici e il percorso del Peripatos"}
{"id": "2859356", "revid": "767487", "url": "https://it.wikipedia.org/wiki?curid=2859356", "title": "Specie di Theridiidae (T-Z)", "text": "Di seguito sono elencate tutte le specie di ragni della famiglia Theridiidae il cui genere ha per iniziale dalla lettera \"T\" alla lettera \"Z\", note al 12 giugno 2008.\nTakayus.\n\"Takayus\" \nTekellina.\n\"Tekellina\" \nTheonoe.\n\"Theonoe\" \nTheridion.\n\"Theridion\" \nTheridula.\n\"Theridula\" \nThwaitesia.\n\"Thwaitesia\" \nThymoites.\n\"Thymoites\" \nTidarren.\n\"Tidarren\" \nTomoxena.\n\"Tomoxena\" \nWamba.\n\"Wamba\" \nWirada.\n\"Wirada\" \nYaginumena.\n\"Yaginumena\" \nYoroa.\n\"Yoroa\" \nYunohamella.\n\"Yunohamella\" \nZercidium.\n\"Zercidium\" "}
{"id": "2859360", "revid": "767487", "url": "https://it.wikipedia.org/wiki?curid=2859360", "title": "The Wicked Symphony", "text": "The Wicked Symphony \u00e8 il quarto album del gruppo musicale power metal degli Avantasia, pubblicato il 3 aprile 2010.\nIl disco.\nIl disco \u00e8 stato pubblicato sia in versione singola che in un doppio cofanetto con il gemello \"Angel of Babylon\", con il quale prosegue la seconda parte della saga cominciata con The Scarecrow.\nCome nel precedente disco fanno lo loro ricomparsa J\u00f8rn Lande, Michael Kiske e Bob Catley, mentre dal passato ritorna Andre Matos. Tra le nuove voci troviamo Russell Allen (Symphony X), Tim \u201cRipper\u201d Owens (ex-Judas Priest) e Klaus Meine (Scorpions), che divide la scena con Tobias Sammet nel singolo apripista dell\u2019album \"Dying for an Angel\"."}
{"id": "2859361", "revid": "729019", "url": "https://it.wikipedia.org/wiki?curid=2859361", "title": "Jos Hoevenaers", "text": "Professionista tra il 1957 ed il 1967, fu medaglia di bronzo ai mondiali di Sal\u00f2 del 1962.\nCarriera.\nFiglio di Henri Hoevenaers, campione del mondo tra i dilettanti nel 1925, corse per la Faema, la Ghigi, la Philco TV, la Peugeot, la Flandria, la Cynar, la Dr. Mann e la Goldor e distinguendosi nelle corse a tappe.\nLe principali vittorie da professionista furono la Freccia Vallone nel 1959 e la Roma-Napoli-Roma nel 1958. Vest\u00ec la maglia rosa per dieci giorni al Giro d'Italia 1960 e la maglia gialla del Tour de France per un giorno nel 1958 e per tre giorni nel 1959."}
{"id": "2859377", "revid": "599013", "url": "https://it.wikipedia.org/wiki?curid=2859377", "title": "Pat Morley", "text": "Attualmente lavora come commentatore televisivo per Raidi\u00f3 Teilif\u00eds \u00c9ireann.\nCarriera.\nDebutt\u00f2 in League of Ireland con la maglia del Waterford United il 25 novembre 1984 in casa del Finn Harps, e segn\u00f2 una tripletta.\nIn carriera ha segnato quattro reti nelle competizioni europee: \n\u00c8 secondo nella graduatoria dei migliori marcatori di tutti i tempi della League of Ireland; \u00e8 stato capocannoniere del campionato nel 1992-1993 e nel 1999-2000.\n\u00c8 altres\u00ec il miglior cannoniere di tutti i tempi del Cork City con 129 reti segnate in campionato a pari merito con John Caulfield."}
{"id": "2859378", "revid": "1522738", "url": "https://it.wikipedia.org/wiki?curid=2859378", "title": "A tutto reality - L'isola", "text": "A tutto reality - L'isola (\"Total Drama Island\") \u00e8 una serie animata canadese, parodia del reality show: la serie ironizza sulle situazioni e le convenzioni che si trovano comunemente in questo tipo di programmi. Il 1\u00ba episodio venne trasmesso sul canale canadese Teletoon dall'8 luglio 2007.\nLa serie \u00e8 stata creata dai creatori di \"6teen\", un altro programma di Teletoon. \u00c8 stato il terzo show di Cartoon Network con \"Adult Swim\" (cartoni destinati a un pubblico dai 18 anni) e \"Toonami\" (cartoni destinati a un pubblico maggiore di 14 anni) a ricevere il rating degli Stati Uniti di \"TV-PG (D)\", ovvero che \u00e8 obbligatoria la presenza di un adulto durante la visione perch\u00e9 ci potrebbero essere dei dialoghi leggermente suggestivi per i bambini; il suo rating in Canada \u00e8 \"PG\" (Bambini accompagnati da un adulto), e per alcuni episodi \"G\" (Per Tutti).\nIn Italia la serie \u00e8 andata in onda il 24 febbraio 2010 su K2 con il nome di \"A tutto reality - L'isola\".\nTrama.\nLa serie \u00e8 una parodia dei reality show dove ventidue campeggiatori si stabiliscono a Camp Wawanakwa (per 8 settimane), un'isola immaginaria collocata in una zona non specificata in Muskowka, Ontario. La trama si rif\u00e0 a quella di \"Survivor\" ed \"Endurance\", con ambienti sociali simili al mondo reale. A volte, lo spettacolo riesce a ricostruire anche elementi di \"Fear Factor\" e \"Iron Chef\". I ragazzi sono divisi in due squadre, le Carpe Assassine e le Marmotte Urlanti. Ogni tre giorni, i campeggiatori devono partecipare a una sfida che ha normalmente un vincitore (e questo assegna l'immunit\u00e0 a tutta la squadra). I membri della squadra perdente, invece, votano per l'eliminazione di un loro componente, per poi venir convocati a una cerimonia: la Cerimonia del Fuoco. Chris distribuisce dei marshmallow a tutti tranne al concorrente eliminato. Coloro che ricevono il marshmallow rimangono, mentre colui che rimane senza si deve recare al Molo della Vergogna, dove trover\u00e0 la Barca del Perdente che lo condurr\u00e0 (a sua insaputa) a un resort da favola per tutti coloro che in precedenza sono stati eliminati: la Spiaggia dei Perdenti. Ci\u00f2 avviene fino allo scioglimento delle squadre: in seguito, tutti i concorrenti rimasti partecipano alla Cerimonia del Fuoco, e l'immunit\u00e0 viene data solo a uno di essi (questo per\u00f2 non avviene negli episodi 18 e 19 dove l'eliminazione avviene senza votazione). Nella finale a tre e in quella a due, per ovvi motivi, i concorrenti (Heather e Gwen/Owen) vengono eliminati perch\u00e9 sconfitti, rispettivamente, nella sfida di torture (proposte dagli eliminati) e nella corsa finale, che ha due finali alternativi: attirato dall'odore dei brownies, in un finale Owen li raggiunge dopo la linea del traguardo; nell'altro, li raggiunge prima del traguardo, facendosi poi passare da Gwen. In entrambi i casi, nessuno dei due mantiene il premio (Owen perch\u00e9 punta al milione messo in gioco da Chris, cedendo l'assegno; Gwen perch\u00e9 viene costretta da Chris, per contratto, a barattare i 100.000 $ per il milione rimesso in gioco).\nEpisodi.\nLa stagione \u00e8 composta da 27 episodi della durata di 22 minuti ciascuno (escluso l'ultimo di 40 minuti), andati in onda in Canada su Teletoon dall'8 luglio 2007 al 29 novembre 2008, negli Stati Uniti su Cartoon Network dal 5 giugno al 18 dicembre 2008 e in Italia dal 24 febbraio al 3 giugno 2010 su K2.\nAudizioni.\nNel gennaio 2010 sono incominciate ad andare in onda le audizioni dei personaggi della serie. Quelle di Beth, Bridgette, Cody, Courtney, DJ, Duncan, Eva, Ezekiel, Geoff, Harold, Heather e Justin, perfino Chef Hatchet, sono state inizialmente trasmesse solo su YouTube, per poi essere mandate in onda sul canale K2, tranne quelle mancanti: Gwen, Izzy, Owen, Katie, LeShawna, Lindsay, Noah, Sadie, Trent e Tyler. Dall'estate 2007 sono state pubblicate in lingua originale.\nRevival.\nIl 17 febbraio 2021 Cartoon Network annuncia un revival della serie per HBO Max composto da due stagioni."}
{"id": "2859379", "revid": "486946", "url": "https://it.wikipedia.org/wiki?curid=2859379", "title": "Dreilaendereck", "text": ""}
{"id": "2859381", "revid": "30779167", "url": "https://it.wikipedia.org/wiki?curid=2859381", "title": "Colonialismo portoghese", "text": ""}
{"id": "2859382", "revid": "466539", "url": "https://it.wikipedia.org/wiki?curid=2859382", "title": "Wilson Cary Nicholas", "text": "Biografia.\nFu il diciannovesimo governatore della Virginia. Nato nello stato della Virginia frequent\u00f2 il College di William e Mary ed in seguito partecip\u00f2 alla guerra d'indipendenza americana.\nRiconoscimenti.\nLa Contea di Nicholas \u00e8 stata chiamata cos\u00ec in suo onore."}
{"id": "2859383", "revid": "1543377", "url": "https://it.wikipedia.org/wiki?curid=2859383", "title": "NBA 2K10", "text": "NBA 2K10 \u00e8 un videogioco di basket NBA prodotto dalla 2K Sports, branca della nota Take Two Interactive. Dal 2003 la 2K Sports produce la serie \"NBA 2K\", che subito \u00e8 diventata concorrente della serie \"NBA Live\" della EA Sports. Il testimonial per questa edizione \u00e8 Kobe Bryant, il numero 24 dei Los Angeles Lakers."}
{"id": "2859385", "revid": "1573940", "url": "https://it.wikipedia.org/wiki?curid=2859385", "title": "Darfur Settentrionale", "text": "Il Darfur Settentrionale () \u00e8 uno dei quindici wilayat, o stati, del Sudan. \u00c8 uno degli stati che compongono la regione del Darfur. Ha una superficie di 296.420 km\u00b2 e la sua popolazione \u00e8 di circa 1.583.000 persone (stima del 2006). La sua capitale \u00e8 al-F\u0101shir.\nAltre citt\u00e0 importanti sono Kutum e Tawayla.\nLa storia del Nord Darfur \u00e8 la stessa di quella della regione del Darfur."}
{"id": "2859389", "revid": "729019", "url": "https://it.wikipedia.org/wiki?curid=2859389", "title": "Pirosi", "text": "La pirosi (dal greco \u03c0\u03cd\u03c1\u03c9\u03c3\u03b9\u03c2, \u00abbruciore\u00bb, derivato di \u03c0\u1fe6\u03c1, \u00abfuoco\u00bb), definita anche bruciore retrosternale, \u00e8 un sintomo dolorifico urente localizzato posteriormente allo sterno, che pu\u00f2 indicare una disfunzione dell'apparato digerente, in particolare dello stomaco.\nClinica.\nI pazienti affetti da questo disturbo riferiscono varie sensazioni quali un senso diffuso di bruciore allo stomaco che si propaga all'esofago e alla faringe e un gusto acre, accompagnati da scialorrea ed eventuale reflusso liquido.\nEziologia.\nLa pirosi pu\u00f2 insorgere spontaneamente o in seguito all'ingestione di alimenti irritanti o di farmaci particolari.\nSe la pirosi \u00e8 secondaria a malattie come l'esofagite da reflusso in genere compare quotidianamente e qualsiasi fattore in grado di facilitare il reflusso, come per esempio chinarsi in avanti, determina la comparsa del disturbo. Ostacoli allo svuotamento gastrico e il decubito notturno possono aumentare la pirosi.\nSpesso invece il bruciore rappresenta il sintomo di una lieve maldigestione, tale da non richiedere nessun tipo di accertamento, indispensabile negli altri casi nei quali l'origine scatenante \u00e8 una patologia.\nTrattamento.\nL'assunzione di farmaci ad azione antiacida allevia il fastidio determinato dalla pirosi; fra questi, gli inibitori della pompa protonica, in particolare il pantoprazolo, che bloccano la produzione di acido cloridrico nello stomaco, portando un sollievo prolungato dal bruciore."}
{"id": "2859392", "revid": "123936647", "url": "https://it.wikipedia.org/wiki?curid=2859392", "title": "Guru (azienda)", "text": "Guru \u00e8 un marchio di abbigliamento giovanile creato da Matteo Cambi a Parma nel 1999.\nStoria.\nMatteo Cambi inizia nel 1999, a poco pi\u00f9 di vent'anni, a disegnare il marchio della margherita. Nel giro di poco tempo il logo diventa un marchio di moda famoso portando alla vendita di 200.000 magliette nel solo 2001; nel 2002 l'azienda chiude l'anno con un fatturato di oltre 10 milioni di euro e la distribuzione di oltre 3 milioni di capi, diventando famoso anche nel mondo. Nel 2003 la Guru crea il marchio \"Guru Gang\" per bambini e ragazzi dai 4 ai 16 anni, continuando ad espandersi l'anno successivo con il \"Guru Baby Gang\", per bambini fino ai 3 anni.\nNel 2004 si struttura \"ad holding\" e si dota di un team di manager (direttore generale Patrick Nebiolo) che la porta a 100 milioni di euro di fatturato in tre anni (risultato 2006). Nel 2005 la Guru diventa sponsor della Renault Corse vincendo l'anno dopo il titolo mondiale di Formula 1 ed acquista il marchio olandese \"Blue Blood\". Nebiolo esce dalla societ\u00e0 a fine 2006. Nel 2007 il fatturato \u00e8 di circa 70 milioni di euro.\nNel luglio 2008 viene chiesto il fallimento di Jam Session srl, titolare del marchio (affittato nel frattempo all'indiana Bombay Rayon Fashions ltd): la societ\u00e0 ha pi\u00f9 di 100 milioni di euro di debiti e non ha capitali sufficienti per coprirli. L'11 luglio 2008 insieme alla madre (Simona Vecchi) e al compagno di questa (Gianluca Maruccio De Marco), considerati amministratori di fatto della societ\u00e0, Matteo Cambi (amministratore unico) \u00e8 arrestato per bancarotta fraudolenta nell'ambito del fallimento della Jam Session srl (al 40% di Cambi e al 60% di Vecchi e Maruccio), decretato il 10 luglio 2008 dal tribunale di Parma. Sono ben 13 gli indagati coinvolti nella questione del fallimento della Jam Session srl. Durante l'interrogatorio di garanzia, Matteo Cambi si \u00e8 avvalso della facolt\u00e0 di non rispondere spiegando di essere provato perch\u00e9 in crisi d'astinenza da cocaina.\nDopo il fallimento, per 33 milioni di euro passa in mano dell'azienda indiana Bombay Rayon Fashion Limited, il colosso tessile quotato alla Borsa di Mumbai, che ne acquista la licenza e ne rilancia il marchio in Italia, nominando nuovo amministratore delegato Simone Mantura. Dal 2012 Matteo Cambi ritorna nell'azienda da lui creata come consulente.\nNel 2016 Brlf Italia, societ\u00e0 del gruppo indiano che ha acquisito l'azienda dopo la bancarotta, entra in difficolt\u00e0 finanziarie: la casa madre, a sua volta impegnata in un piano di ristrutturazione, non ricapitalizza da un paio d'anni la filiale italiana. Aman Agrawall, socio del gruppo indiano e nuovo amministratore delegato di Brlf Italia, chiede il concordato preventivo.\nNell'ottobre 2019 il tribunale di Parma ha affidato la gestione del marchio Guru allo societ\u00e0 Ibc Sagl di Lugano, che ha gi\u00e0 lavorato nello stile legato allo sport. Nuovo direttore creativo \u00e8 nominato il fiorentino Simone Biagioni. L'attivit\u00e0 di distribuzione internazionale \u00e8 affidata ad una societ\u00e0 monegasca, la Ghep. Riattivata anche l'attivit\u00e0 di marketing con alcune sponsorizzazioni sportive della Rcs Sport: la Milano-Torino, il Gran Piemonte e il Giro di Lombardia.\nLa societ\u00e0 monegasca Ghep, dapprima diventa licenziataria del brand, successivamente, a fine dell'anno 2020 acquisisce la master-licence, fino ad arrivare all'acquisto nel maggio 2021 del pacchetto dei marchi Guru.\nNegozi.\nLa Guru ha aperto nel tempo negozi monomarca, corner, e outlet in Italia e in Europa.\nI punti vendita in Italia sono presenti a Parma, Bologna, Milano, Roma, Firenze, Salerno, Barberino di Mugello, Taormina, Palermo, Catania e San Giovanni la Punta (CT) e aveva aperto un ristorante (\"Gurino\") a Noli (SV). In Europa sono presenti ad Anversa, Budapest e Bratislava.\nIl marchio Guru viene inoltre distribuito da oltre 3000 negozi multibrand in Spagna, Francia, Germania, Svizzera, Austria, Paesi Bassi, UK, Portogallo, Belgio, Grecia, Ucraina, Russia, Isole Canarie, Scandinavia e Medio Oriente.\nLogo.\nIl logo della Guru \u00e8 una margherita stilizzata a sei petali con i contorni neri molto marcati."}
{"id": "2859395", "revid": "110157", "url": "https://it.wikipedia.org/wiki?curid=2859395", "title": "Gadaref (stato)", "text": "Gadaref (, Al-Qadaref, Gadarif o Qadarif) \u00e8 uno dei quindici Stati del Sudan. \nHa una superficie di 75.263 km quadrati e una popolazione di circa 1.400.000 (2000). Gadaref \u00e8 la sua capitale; altre citt\u00e0 sono Doka e Gallabat."}
{"id": "2859397", "revid": "110157", "url": "https://it.wikipedia.org/wiki?curid=2859397", "title": "Essel", "text": "Essel \u00e8 un comune di 1.087 abitanti della Bassa Sassonia, in Germania.\nAppartiene al circondario dell'Heide ed \u00e8 parte della comunit\u00e0 amministrativa (\"Samtgemeinde\") di Schwarmstedt."}
{"id": "2859399", "revid": "300067", "url": "https://it.wikipedia.org/wiki?curid=2859399", "title": "Jean-Claude Lef\u00e8bvre (cestista)", "text": "Carriera.\nDopo aver giocato alla Gonzaga University, venne scelto al nono giro del Draft NBA 1960 dai Los Angeles Lakers (64\u00aa scelta assoluta), ma non gioc\u00f2 mai nella NBA.\nCon la ha disputato i Campionati mondiali del 1963 e tre edizioni dei Campionati europei (1957, 1959, 1963)."}
{"id": "2859400", "revid": "339392", "url": "https://it.wikipedia.org/wiki?curid=2859400", "title": "Jean Claude Lefebvre", "text": ""}
{"id": "2859402", "revid": "30779343", "url": "https://it.wikipedia.org/wiki?curid=2859402", "title": "Stato federato del Brasile", "text": ""}
{"id": "2859405", "revid": "300067", "url": "https://it.wikipedia.org/wiki?curid=2859405", "title": "Michel Rat", "text": "Carriera.\nCon la ha disputato i Campionati mondiali del 1963 e tre edizioni dei Campionati europei (1959, 1961, 1963)."}
{"id": "2859414", "revid": "300067", "url": "https://it.wikipedia.org/wiki?curid=2859414", "title": "Christian Baltzer", "text": "Carriera.\nCon la ha disputato i Campionati mondiali del 1963, due edizioni dei Giochi olimpici (Melbourne 1956, Roma 1960) e quattro dei Campionati europei (1957, 1959, 1961, 1963)."}
{"id": "2859416", "revid": "287204", "url": "https://it.wikipedia.org/wiki?curid=2859416", "title": "U.S. National Championships 1902", "text": "Gli U.S. National Championships 1902 (conosciuti oggi come US Open) sono stati la 21\u00aa edizione degli U.S. National Championships e terza prova stagionale dello Slam per il 1902. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Larned, che si \u00e8 imposto sul britannico Reginald Doherty in 4 set col punteggio di 4-6 6-2 6-4 8-6. Il singolare femminile \u00e8 stato vinto dalla statunitense Marion Jones, che ha battuto in finale la connazionale Elisabeth Moore che si \u00e8 ritirata. Nel doppio maschile si sono imposti Reggie Doherty e Laurie Doherty. Nel doppio femminile hanno trionfato Juliette Atkinson e Marion Jones. Nel doppio misto la vittoria \u00e8 andata a Elisabeth Moore, in coppia con Wylie Grant.\nSeniors.\nSingolare maschile.\n William Larned ha battuto in finale Reginald Doherty 4-6 6-2 6-4 8-6\nSingolare femminile.\n Marion Jones ha battuto in finale Elisabeth Moore che si \u00e8 ritirata sul punteggio di 6-1, 1-0.\nDoppio maschile.\n Reggie Doherty / Laurie Doherty hanno battuto in finale Holcombe Ward / Dwight Davis 11-9, 12-10, 6-4\nDoppio femminile.\n Juliette Atkinson / Marion Jones hanno battuto in finale Maud Banks / Winona Closterman 6-2, 7-5\nDoppio misto.\n Elisabeth Moore / Wylie Grant hanno battuto in finale Elizabeth Rastall / Albert Hoskins 6-2, 6-1"}
{"id": "2859420", "revid": "484362", "url": "https://it.wikipedia.org/wiki?curid=2859420", "title": "Cassala (stato)", "text": "Cassala \u00e8 uno dei quindici \"wilayat\" (stati) del Sudan. Ha una superficie di 36.710 km\u00b2 e una popolazione di circa 1.400.000 abitanti (2000). La sua capitale \u00e8 Cassala; altre citt\u00e0 importanti sono Aroma, Hamishkorebe e Khor Telkok."}
{"id": "2859421", "revid": "767487", "url": "https://it.wikipedia.org/wiki?curid=2859421", "title": "Jean Degros", "text": ""}
{"id": "2859429", "revid": "270833", "url": "https://it.wikipedia.org/wiki?curid=2859429", "title": "Febbre spagnola", "text": ""}
{"id": "2859430", "revid": "1013865", "url": "https://it.wikipedia.org/wiki?curid=2859430", "title": "Khartum (stato)", "text": "Khartum (anche detto Al Khartum) \u00e8 uno dei quindici wilayat o stati del Sudan. Ha una superficie di 22.122 km quadrati e una popolazione stimata di 7.687.547 ab (2017). \nKhartum \u00e8 la capitale nazionale del Sudan, e la capitale dello Stato di Khartum. Altre citt\u00e0 importanti sono Omdurman e Al Khartum Bahr\u012b."}
{"id": "2859437", "revid": "287204", "url": "https://it.wikipedia.org/wiki?curid=2859437", "title": "U.S. National Championships 1901", "text": "Gli U.S. National Championships 1901 (conosciuti oggi come US Open) sono stati la 20\u00aa edizione degli U.S. National Championships e terza prova stagionale dello Slam per il 1901. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense William Larned, che si \u00e8 imposto sul connazionale Beals Wright in 4 set col punteggio di 6-2 6-8 6-4 6-4. Il singolare femminile \u00e8 stato vinto dalla statunitense Elisabeth Moore, che ha battuto in finale in 5 set la connazionale Myrtle McAteer. Nel doppio maschile si sono imposti Holcombe Ward e Dwight Davis. Nel doppio femminile hanno trionfato Juliette Atkinson e Myrtle McAteer. Nel doppio misto la vittoria \u00e8 andata aMarion Jones, in coppia con Ray Little.\nSeniors.\nSingolare maschile.\n William Larned ha battuto in finale Beals Wright 6-2 6-8 6-4 6-4\nSingolare femminile.\n Elisabeth Moore ha battuto in finale Myrtle McAteer 6-4, 3-6, 7-5, 2-6, 6-2\nDoppio maschile.\n Holcombe Ward / Dwight Davis hanno battuto in finale Leo Ware / Beals Wright 6-3, 9-7, 6-1\nDoppio femminile.\n Juliette Atkinson / Myrtle McAteer hanno battuto in finale Marion Jones / Elisabeth Moore per abbandono\nDoppio misto.\n Marion Jones / Ray Little hanno battuto in finale Myrtle McAteer / Clyde Stevens 6-4, 6-4, 7-5"}
{"id": "2859443", "revid": "484362", "url": "https://it.wikipedia.org/wiki?curid=2859443", "title": "Mar Rosso (stato)", "text": "Il Mar Rosso () \u00e8 una delle quindici \"wil\u0101y\u0101t\", ossia \"circoscrizioni\" (chiamati \"Stati\", secondo il modello statunitense) del Sudan. \nHa una superficie di 218.887 km\u00b2 e la sua popolazione \u00e8 di circa 1.480.000 persone (stima del 2018). La sua capitale \u00e8 Porto Sudan. Il Sudan reclama il Triangolo di Hala'ib: una regione che dal 2000 \u00e8 sotto il controllo degli Egiziani."}
{"id": "2859444", "revid": "767487", "url": "https://it.wikipedia.org/wiki?curid=2859444", "title": "Beatrice Fairfax", "text": "Beatrice Fairfax \u00e8 un serial del 1916 diretto e prodotto da Leopold Wharton e Theodore Wharton.\nGirato a Ithaca nello stato di New York, il serial racconta in ogni episodio di come la columnist Beatrice Fairfax aiuti i suoi lettori a risolvere i propr\u00ee problemi, assistita dal giovane reporter Jimmy Barton.\nI due protagonisti sono interpretati da Grace Darling e Harry Fox, quest'ultimo attore di teatro e ballerino di vaudeville, noto soprattutto per aver dato il suo nome al foxtrot.\nIl soggetto si ispira alla prima posta dei lettori degli Stati Uniti, una rubrica tenuta dalla giornalista Marie Manning che inizi\u00f2 il 20 luglio 1898 sotto il titolo di \"Dear Beatrice Fairfax\".\nNel serial appaiono anche altri nomi celebri di Broadway, tra cui quelli di Mae Hopkins e di Olive Thomas, stella di Florenz Ziegfeld e futura diva del cinema, qui al suo debutto sullo schermo.\nProduzione.\nIl serial fu prodotto dai fratelli Wharton con la loro compagnia di produzione e la International Film Service. Fu girato a Ithaca, nello stato di New York, dove si trovavano gli studi della casa di produzione Wharton.\nDistribuzione.\nIl film usc\u00ec nelle sale statunitensi il 7 agosto 1916, distribuito dalla International Film Service. Copia della pellicola \u00e8 conservata nella collezione Marion Davies alla biblioteca del Congresso (episodi dal 2 al 15, positivo in 35\u00a0mm. Il primo episodio \u00e8 andato perduto); nel 2004, il serial \u00e8 stato distribuito in DVD dalla Serial Squadron.\nDate di uscita.\nIMDb e Silent Era DVD\nAlias"}
{"id": "2859448", "revid": "1305772", "url": "https://it.wikipedia.org/wiki?curid=2859448", "title": "Klaas", "text": ""}
{"id": "2859450", "revid": "287204", "url": "https://it.wikipedia.org/wiki?curid=2859450", "title": "U.S. National Championships 1900", "text": "Gli U.S. National Championships 1900 (conosciuti oggi come US Open) sono stati la 19\u00aa edizione degli U.S. National Championships e terza prova stagionale dello Slam per il 1900. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Malcolm Whitman, che si \u00e8 imposto sul connazionale William Larned in 4 set col punteggio di 6-4 1-6 6-2 6-2. Il singolare femminile \u00e8 stato vinto dalla statunitense Myrtle McAteer, che ha battuto in finale in 3 set la connazionale Edith Parker. Nel doppio maschile si sono imposti Holcombe Ward e Dwight Davis. Nel doppio femminile hanno trionfato Edith Parker e Hallie Champlin. Nel doppio misto la vittoria \u00e8 andata a Margaret Hunnewell, in coppia con Alfred Codman.\nSeniors.\nSingolare maschile.\n Malcolm Whitman ha battuto in finale William Larned 6-4 1-6 6-2 6-2\nSingolare femminile.\n Myrtle McAteer ha battuto in finale Edith Parker 6-2, 6-2, 6-0\nDoppio maschile.\n Holcombe Ward / Dwight Davis hanno battuto in finale Fred Alexander / Raymond Little 6-4, 9-7, 12-10\nDoppio femminile.\n Edith Parker / Hallie Champlin hanno battuto in finale Marie Wimer / Myrtle McAteer 9-7, 6-2, 6-2\nDoppio misto.\n Margaret Hunnewell / Alfred Codman hanno battuto in finale T. Shaw / George Atkinson 11-9, 6-3, 6-1"}
{"id": "2859453", "revid": "1748167", "url": "https://it.wikipedia.org/wiki?curid=2859453", "title": "Locke Cole", "text": "Locke Cole (in alcune versioni Lock Cole) \u00e8 uno dei personaggi principali del celebre videogioco \"Final Fantasy VI\". \u00c8 uno dei membri pi\u00f9 importanti della \"Resistenza\", una fazione ribelle opposta all'Impero Gestahliano. \u00c8 anche un ladro, ma preferisce il termine \"cacciatore di tesori\".\nPersonalit\u00e0.\nLocke si mostra al giocatore come un contatto, una spia. Durante l'avventura, si sente pi\u00f9 volte costretto a dover aiutare le donne in difficolt\u00e0: infatti, promette subito a Terra Branford e Celes Chere di proteggerle nonostante siano delle ex-soldatesse imperiali. La sua voglia di proteggere le donne deriva dal senso di colpa irrisolto in seguito a un incidente passato con la sua ragazza, Rachel. L'incidente \u00e8 stata anche una delle ragioni principali che l'ha spinto a unirsi alla Resistenza, e anche se incolpa s\u00e9 stesso per la morte di Rachel, \u00e8 arrabbiato con l'Impero per il loro coinvolgimento.\nNonostante il suo tragico passato, Locke \u00e8 spesso allegro e spensierato. Scherza con gli altri membri della Resistenza, che reputa suoi grandi amici (per esempio Edgar), ed \u00e8 orgoglioso delle sue capacit\u00e0 di furto, e proprio per questo insiste nell'essere chiamato un cacciatore di tesori, o avventuriero, piuttosto che un misero ladro. Locke cerca anche in tutti i modi di far evitare alle persone il dolore che ha provato anni prima degli avvenimenti del gioco.\nStoria.\nNella sua giovinezza, Locke viaggiava spesso con il padre, un cacciatore di tesori. Un giorno, suo padre mor\u00ec e tutti gli abitanti di Kohlingen cominciarono a trattare Locke come un comune ladruncolo. Rachel era l'unica a non considerarlo come tale, e si innamor\u00f2 del ragazzo, anche se il padre lo detestava. Per dimostrare al padre di Rachel l'amore che provava per sua figlia, Locke esplor\u00f2 una grotta pericolosa con lei, promettendo di proteggerla. Quella misteriosa caverna celava un leggendario tesoro, che Locke sperava di regalare alla sua amata per il suo compleanno.\nImprovvisamente, mentre esploravano la grotta, un ponte croll\u00f2 sotto i piedi di Locke, e Rachel, per amore e devozione, si precipit\u00f2 a salvarlo, cadendo nel profondo burrone e sfiorando la morte. Locke la salv\u00f2 e la port\u00f2 a casa, riportandola in salute in breve tempo, ma scopr\u00ec subito che la ragazza aveva sviluppato un caso di amnesia. Incolpando Locke per la sua attuale condizione, il padre di Rachel lo cacci\u00f2 fuori dal villaggio, e Rachel non fece niente per impedirlo, non avendo ricordi della loro relazione passata. Il villaggio si rivolt\u00f2 contro Locke, che fu costretto ad abbandonare il suo luogo di nascita. Locke si sentiva in colpa per la perdita di memoria di Rachel, e durante il viaggio cerc\u00f2 di aiutare ogni singola donna in cui si sarebbe imbattuto, per provare in qualche modo a riscattarsi. Un anno dopo, Locke scopr\u00ec che durante il suo periodo di assenza, Kohlingen era stata assediata dall'Impero, e Rachel venne uccisa, ma non prima di recuperare la memoria e dire il nome di Locke. Dopo il tragico evento, l'avventuriero si un\u00ec alla \"Resistenza\" per aiutarli nella lotta con il malvagio Impero Gestahliano.\nAlcuni anni dopo, una ragazza allenata per diventare un soldato imperiale in grado di usare la magia, Terra Branford, venne inviata alla citt\u00e0 di Narshe, insieme ad altri due soldati, Biggs e Wedge, per trovare un Esper congelato, \"Valigarmanda\". Di fronte alla creatura, per\u00f2, la ragazza perse i sensi misteriosamente e si risvegli\u00f2 a casa di Arvis, un uomo che le tolse la \"Corona della Schiavit\u00f9\", terribile oggetto creato dal folle generale imperiale Kefka Palazzo per assoggettare la giovane ragazza, che adesso ricorda solo il suo nome, e si fa strada attraverso le miniere di Narshe per trovare una via di fuga dalle guardie della citt\u00e0, intenzionate ad arrestarla. La ragazza finisce ben presto in pericolo, e Arvis chiama Locke a Narshe per chiedere assistenza e aiutare Terra. Locke \u00e8 inizialmente riluttante a causa dell'affiliazione con l'Impero, ma accetta e salva Terra nelle miniere di Narshe grazie a un gruppo di dieci \"Moguri\". Terra non riesce a ricordare il suo passato, ma Locke promette di proteggerla e la porta al Castello di Figaro, posto molto pi\u00f9 sicuro di Narshe.\nAl castello, il re Edgar Roni Figaro offre alla ragazza il suo aiuto e rifugio. Subito dopo, per\u00f2, Kefka, alla ricerca di Terra, impone al re di farla uscire dal nascondiglio e consegnarla a loro. Edgar ovviamente rifiuta, e allora Kefka brucia l'intero castello. Edgar, Locke e Terra fuggono dal castello, che nel frattempo si ritira sotto la sabbia per estinguere le fiamme. In seguito, il trio incontra il capo della Resistenza, Banon, che chiede l'aiuto di Terra per sconfiggere l'Impero una volta per tutte. Nonostante la confusione e insicurezza, la giovane ragazza accetta.\nNel frattempo, la citt\u00e0 di Figaro Sud viene messa sotto assedio imperiale e Locke va a indagare e rallentare le azioni distruttive dell'Impero. Si intrufola quindi nel seminterrato dell'abitazione pi\u00f9 grande della citt\u00e0 e salva un'ex-generalessa imperiale in carcere, Celes Chere, giurando di proteggerla. Insieme fuggono e si dirigono verso Narshe.\nA Narshe, il potente guerriero del Regno di Doma, Cyan Garamonde, riconosce Celes per il suo ruolo nell'assedio della citt\u00e0 di Maranda, e per la furia cerca di giustiziarla, ma Locke, che aveva sentito da lei che l'Impero stava per attaccare Narshe, lo ferma e gli ricorda che si \u00e8 unita alla Resistenza, cos\u00ec come della sua promessa di proteggerla, e poco dopo, l'Impero sferra l'attacco. Tutta la Resistenza si riunisce per difendere l'Esper di Narshe da Kefka e le sue truppe, e una volta sconfitti, si trovano tutti davanti a \"Valigarmanda\", la creatura magica. Terra sembra comunicare con l'Esper, e si trasforma subito dopo in una misteriosa creatura rosa, che vola via da Narshe. Viene quindi assemblato un gruppo alla ricerca di Terra, che viene infine trovata a Zozo, una citt\u00e0 di ladri e malviventi, accudita dall'Esper Ramuh. Ramuh chiede al gruppo di raggiungere la capitale dell'Impero Gestahliano, Vector, per salvare tutti gli altri Esper imprigionati nei laboratori di Kefka e dello scienziato Cid. Celes e Locke diventano allora i leader del gruppo in assenza di Terra.\nPer raggiungere Vector, il gruppo ha bisogno di un'aeronave. Nella citt\u00e0 di Jidoor Celes e Locke scoprono che un uomo di nome Setzer Gabbiani possiede l'unica aeronave privata del mondo, la \"Blackjack\", e decidono di incontrarlo. Setzer \u00e8 innamorato di Maria, la protagonista dell'Opera \"Maria &amp; Draco\", e vuole rapirla. Locke suggerisce quindi di far impersonare il ruolo dell'assente Maria proprio a Celes (a causa della loro somiglianza), cos\u00ec che Setzer rapisca la persona sbagliata e il gruppo raggiunga la sua aeronave con un inganno. Dopo la celebre scena dell'Opera, il piano funziona, e il gruppo riesce, anche con il permesso di Setzer, ad avere l'aeronave.\nDopo l'arrivo a Vector, la Resistenza raggiunge l'Istituto di Ricerca Magitek, dove liberano gli Esper che per\u00f2 sono costretti a doversi trasformare in \"Magiliti\" (il loro cuore cristallizzato) a causa dei terribili esperimenti di Cid e Kefka condotti su di loro. Tuttavia, subito dopo, il crudele pagliaccio arriva e mette in cattiva luce Celes, chiamandola una traditrice e imponendole di dargli le Magiliti. Locke mette quindi in discussione la lealt\u00e0 di Celes, e quest'ultima, per provare la sua fedelt\u00e0 a Locke, li aiuta a scappare dai laboratori, teletrasportandosi magicamente insieme a Kefka.\nLa Resistenza si dirige a Narshe per organizzare una nuova strategia contro l'Impero, mentre Locke \u00e8 ancora preoccupato per Celes. Il piano consiste nel raggiungere il portale che conduce al \"Mondo degli Esper\", posto che solo Terra (essendo per met\u00e0 Esper) pu\u00f2 raggiungere. La Resistenza si dirige allora l\u00ec, ma una volta aperto il portale, tutte le creature magiche non ascoltano la ragazza e si dirigono adirate verso Vector, e la bruciano. Questo atto porta all'improvviso pentimento dell'Imperatore Gestahl, che invita a un banchetto la Resistenza. Durante la cena, le due fazioni discutono civilmente e organizzano un piano per localizzare gli Esper fuggiti dal portale e \"usare\" Terra per comunicare con loro, dicendo che la guerra \u00e8 finalmente finita. Nella nuova missione accompagneranno Terra e Locke il saggio e leale Generale Leo, Shadow (un ninja mercenario assunto dall'Impero) e Celes stessa, arrabbiata ancora con Locke per non essere stata subito creduta ai laboratori di Vector. Tutti raggiungono l'Isola Crescente, verso il villaggio di Thamasa.\nDopo aver trovato gli Esper, grazie anche all'aiuto di Strago Magus e della sua nipotina Relm Arrowny, la Resistenza e Leo tornano a Thamasa, mentre Locke e Celes chiariscono finalmente tutto: sembra sia definitivamente nato amore. Sfortunatamente, il folle Kefka, evaso dal carcere imperiale, raggiunge Thamasa e uccide tutti gli Esper appena ritrovati, e infine persino Leo, arrivando poco tempo dopo a massacrare persino Gestahl e a distruggere il mondo intero sconvolgendo l'equilibrio del mondo.\nNel Mondo in Rovina, Kefka \u00e8 diventato un dio e distrugge i villaggi rimasti dall'alto della sua immensa torre di demoni, la \"Torre di Kefka\", grazie alla potente \"Luce del Giudizio\", con la quale uccide tutti gli adulti che non lo venerano come il nuovo dio della magia, distruggendo Narshe, che diventa cos\u00ec abbandonata, Figaro sud, poi ricostruita, e Mobliz, in gran parte distrutta e con tutti gli adulti uccisi, i bambini del villaggio orfani e Terra che diventa la loro madre surrogata. Celes rimane in coma per un intero anno, e il suo mentore, Cid, che si era preso cura di lei, si ammala. La ragazza cerca di guarirlo dandogli da mangiare del pesce, ma non basta, e l'uomo muore. Sconvolta dal dolore e convinta che tutti i suoi amici, compreso Locke, siano morti dopo la distruzione del mondo, convinzione rafforzata da un uccellino morto che trova in cima a una scogliera sull'isola solitaria, tenta il suicidio buttandosi gi\u00f9 dal promontorio, ma sopravvive, in una delle scene pi\u00f9 famose della serie. Dopo essersi risvegliata, trova un altro uccellino, ferito ma vivo, con la bandana di Locke avvolta intorno all'ala, ed \u00e8 proprio con questa bandana che trova il coraggio di andare alla ricerca di tutti i compagni dispersi. Locke, nel frattempo, scopre la Magilite della Fenice, che riporterebbe in vita i morti, ed era questo che lo aveva spinto a diventare un cacciatore di tesori. Si dirige allora nella Caverna della Fenice per trovare il tesoro, sperando di riuscire a riportare in vita la sua amata Rachel. Dopo averla trovata, la ragazza torna in vita, ma dato che la Magilite \u00e8 danneggiata, ci\u00f2 dura solo per pochi attimi, il tempo di ringraziarlo per tutti i bei momenti passati insieme e dirgli di amare Celes come aveva amato lei.\nDopo lo scontro finale con Kefka, la torre del dio folle comincia a crollare e il gruppo \u00e8 costretto a scappare. Durante la fuga, Celes lascia cadere per sbaglio la bandana di Locke, e rischia la vita per riprenderla. Locke riesce a salvarla in tempo, e l'aiuta a risalire, segno che i due sono finalmente liberi di amarsi.\nAbilit\u00e0.\nIn battaglia l'abilit\u00e0 unica di Locke \u00e8 \"Ruba\", che consente, appunto, di rubare oggetti ai nemici. Equipaggiando a Locke il \"Guanto del Brigante\", tuttavia, la sua abilit\u00e0 cambier\u00e0 in \"Capture\": ora Locke riuscir\u00e0 a rubare e attaccare contemporaneamente il nemico.\nAvere Locke nel gruppo nel Mondo in Rovina permette al giocatore di aprire le porte chiuse di Narshe per ottenere alcuni dei migliori oggetti del gioco.\nCreazione.\nIl personaggio di Locke Cole era originariamente quello di un uomo pi\u00f9 adulto, e un compagno freddo, distaccato e misterioso del protagonista maschile, che sarebbe poi diventata Terra. Doveva essere una specie di rivale, e l'unico del gruppo a utilizzare l'abilit\u00e0 \"Rune\" (che venne poi data a Celes). Durante lo sviluppo del gioco, tuttavia, il personaggio venne completamente modificato, fino a diventare Locke Cole, ideato da Hironobu Sakaguchi.\nCritica.\nLocke Cole \u00e8 uno dei personaggi maschili pi\u00f9 apprezzati della serie. \u00c8 stato nominato anche il quarto miglior personaggio del gioco. La coppia \"Locke e Celes\" \u00e8 considerata una delle migliori storie d'amore dei videogiochi.\nAltre apparizioni.\nLocke compare anche in \"Theatrhythm Final Fantasy\" come personaggio secondario rappresentante \"Final Fantasy VI\".\nNel 2018 sar\u00e0 aggiunto al roster di \"Dissidia Final Fantasy NT\"."}
{"id": "2859454", "revid": "767487", "url": "https://it.wikipedia.org/wiki?curid=2859454", "title": "Darfur Meridionale", "text": "Il Darfur Meridionale (; pronuncia: Jan\u016bb Darf\u016br) \u00e8 una dei quindici wilayat, ovvero Stati, del Sudan. \u00c8 uno degli Stati che compongono la regione del Darfur nel Sudan Occidentale, ha una superficie di 127.300 km quadrati e la sua popolazione \u00e8 di circa 2.890.000 persone (stima del 2006). La sua capitale \u00e8 Nyala. Per sapere la storia della regione vedere Darfur."}
{"id": "2859457", "revid": "1573940", "url": "https://it.wikipedia.org/wiki?curid=2859457", "title": "Darfur Occidentale", "text": "Il Darfur occidentale () \u00e8 uno dei quindici Wilayat, o Stati del Sudan. \u00c8 uno dei 3 Stati che compongono la regione del Darfur.\nHa una superficie di 79.460 km quadrati e la sua popolazione \u00e8 di circa 1.007.000 persone (stima del 2006). Confina ad ovest con le regioni di Wadi Fira e di Ouadda\u00ef del Ciad.\nLa sua capitale \u00e8 Geneina. Il Conflitto del Darfur si \u00e8 svolto per la maggior parte in questa zona."}
{"id": "2859460", "revid": "1573940", "url": "https://it.wikipedia.org/wiki?curid=2859460", "title": "Room No. 382", "text": " \u00e8 il primo album remix del cantante giapponese miyavi realizzato dal dj giapponese Teddy Loid. Pubblicato dalla major discografica Universal, \u00e8 uscito il 24 dicembre 2008 in un'unica edizione in simultanea con il documentary dvd \"THIS IZ THE ORIGINAL SAMURAI STYLE\"."}
{"id": "2859464", "revid": "1305772", "url": "https://it.wikipedia.org/wiki?curid=2859464", "title": "Lincolnville", "text": ""}
{"id": "2859467", "revid": "1494169", "url": "https://it.wikipedia.org/wiki?curid=2859467", "title": "Linneus", "text": ""}
{"id": "2859472", "revid": "253269", "url": "https://it.wikipedia.org/wiki?curid=2859472", "title": "Betty Blythe", "text": "Carriera.\nInizi\u00f2 a recitare in lavori teatrali come \"So Long Letty\" and \"The Peacock Princess\". Dopo essere andata in tour sia in Europa che negli Stati Uniti, entr\u00f2 nel mondo del cinema nel 1918, lavorando prima per la Vitagraph di Brooklyn e trasferendosi in seguito a Hollywood, quando fu chiamata dalla Fox per sostituire Theda Bara. Si fece notare sia per le sue capacit\u00e0 recitative che per i costumi provocanti che indossava, diventando una stella grazie a film di ambientazione esotica come \"La regina di Saba\" (1921) e \"She\" (1925).\nCon l'avvento del sonoro la sua carriera declin\u00f2 e la Blythe perse lo status di stella di prima grandezza. Continu\u00f2 comunque a recitare interpretando sul grande schermo ruoli minori e di contorno fino al 1964.\nVita privata.\nNel 1919 spos\u00f2 il regista Paul Scardon, al quale rimase unita fino al 1954, anno della morte del marito.\nBetty Blythe mor\u00ec a Woodland Hills (Los Angeles) nel 1972, all'et\u00e0 di 78 anni.\nRiconoscimenti.\nPer il suo contributo allo sviluppo dell'industria cinematografica le \u00e8 stata dedicata una stella sulla Hollywood Walk of Fame al 1706 di Vine Street."}
{"id": "2859474", "revid": "92723", "url": "https://it.wikipedia.org/wiki?curid=2859474", "title": "Incontro dei fidanzati e partenza per il pellegrinaggio", "text": "L'Incontro dei fidanzati e partenza per il pellegrinaggio \u00e8 un telero (tempera su tela, 280x611 cm) di Vittore Carpaccio, firmato e datato 1495 e conservato nelle Gallerie dell'Accademia di Venezia. Si tratta del quinto episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia, nonch\u00e9 del pi\u00f9 vasto della serie. \nDescrizione.\nLa cristiana Orsola, figlia del re di Bretagna, accett\u00f2 di sposare Ereo, principe pagano d'Inghilterra, a patto che il futuro sposo si convertisse e andasse con lei in pellegrinaggio a Roma. La scena mostra come, dopo le intermediazioni degli ambasciatori, i due si incontrino e inizino il pellegrinaggio verso la citt\u00e0 di Roma, dove papa Ciriaco (personaggio leggendario) avrebbe convertito Ereo e incoronato la coppia. \nLa scena \u00e8 bipartita dal pennone, che si trova in posizione leggermente decentrata verso destra, ma che fa da asse di simmetria delle masse pittoriche, aperte al centro sull'apertura di una trafficata insenatura. La divisione ottenuta con questo stratagemma permette al pittore di contrapporre due tipi di paesaggi: a sinistra l'Inghilterra, patria di Ereo, con i suoi castelli e le sue rupi scoscese; a destra una fantastica citt\u00e0 della Bretagna, patria di Orsola, con architetture in stile veneziano.\nIl telero condensa ben sei scene delle storie della santa. In primo piano un pontile di legno ospita numerosi personaggi, in larga parte veneziani, ben identificati nel loro status sociale. A sinistra in primo piano Ereo si congeda dal padre, inginocchiandosi davanti a lui, tra una folla di dignitari in cui sicuramente sono effigiati vari dignitari e confratelli veneziani. A sinistra del pennone ad esempio, seduto sul parapetto, spicca il bel ritratto del giovane con sulla manica l'impresa dei Fratelli Zardinieri (si legge la sigla F.[ratelli] Z.[ardinieri]), una delle compagnie della Calza, che sarebbe Antonio Loredan, il massimo finanziatore dell'opera. \nSubito a destra del pennone, in rapida successione, si susseguono l'incontro dei due fidanzati e il commiato di Orsola dai genitori, all'estremit\u00e0 destra. Le storie proseguono in secondo piano, dove un lungo corteo sta attraversando una fondamenta per seguire l'imbarco per il pellegrinaggio su una scialuppa a dodici remi che li condurr\u00e0 al vascello pi\u00f9 indietro. A sinistra del pennone si vede lo stesso vascello che esce dal porto con le vele spiegate, su cui si legge la malaugurante scritta \"Malo\", presagio della tragica sorte dei pellegrini. \nTra i dettagli tratti dalla realt\u00e0 spiccano le notazioni nei paesaggi, che rimandano a edifici reali, come le due torri dei cavalieri di Rodi e di San Marco di Candia, allusioni alle guerre nel Levante contro i Turchi, oppure gli edifici veneziani della citt\u00e0 bretone, ispirati alle architetture che proprio in quegli anni coi fratelli Lombardo e con Mauro Codussi stavano rinnovando in senso moderno e rinascimentale la citt\u00e0 lagunare. Pi\u00f9 fiabesca \u00e8 la met\u00e0 \"inglese\", con un brulicante sistema di costruzioni difese da mura, torri e castelli. La grande nave inclinata sul fianco a sinistra dell'insenatura mostra una delle attivit\u00e0 tipiche del porto veneziano, cio\u00e8 la calafataggio per riparare le falle.\nStile.\nL'amplissima composizione \u00e8 impostata in modo da far scorrere nel modo pi\u00f9 naturale i vari momenti della storia, cadenzati con un ritmo ben ordito, che evita di affaticare troppo l'osservatore grazie a pause calcolate. La luce vibra liberamente su tutti i dettagli, generando quella particolare atmosfera in cui sembra che l'aria circoli liberamente. Straordinaria \u00e8 la capacit\u00e0 di mantenere un'unit\u00e0 ambientale integra riuscendo al tempo stesso a concentrarsi nei pi\u00f9 minuti particolari."}
{"id": "2859477", "revid": "118404538", "url": "https://it.wikipedia.org/wiki?curid=2859477", "title": "Sogno di sant'Orsola", "text": "Il Sogno di sant'Orsola \u00e8 un telero (tempera su tela, 274x267 cm) di Vittore Carpaccio, firmato e datato 1495 e conservato nelle Gallerie dell'Accademia di Venezia. Si tratta del sesto episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia.\nDescrizione e stile.\nLa cristiana Orsola, figlia del re di Bretagna, accett\u00f2 di sposare Ereo, principe pagano d'Inghilterra, a patto che il futuro sposo si convertisse e andasse con lei in pellegrinaggio a Roma. Il viaggio avvenne, ma al ritorno, nella citt\u00e0 di Colonia, i pellegrini vennero martirizzati dagli Unni.\nIl presagio della tragica sorte arriva a Orsola mentre essa riposa in un letto matrimoniale lasciato intatto dalla parte dello sposo: le appare infatti in sogno un angelo che le reca la palma del martirio, \"sospinto\" da una luce divina che invade la stanza.\nL'interno della stanza, compiuto e indagato nei minimi dettagli, rimanda alla tradizione italiana, mentre il gusto per l'uso di diverse fonti di luce, come la finestra nella stanzetta a sinistra, \u00e8 un chiaro retaggio della pittura fiamminga. Orsola dorme in un tipico letto a cassettoni medievale, cio\u00e8 sopraelevato da una base lignea in cui si trovavano cassapanche per riporre gli oggetti del corredo. Il bordo del letto \u00e8 riccamente decorato da dorature, poggia su un esotico tappeto orientale (su cui si trovano anche gli zoccoli) e in alto \u00e8 coperto da baldacchino, mentre la testiera ha una forma architettonica, con appesi dei fili di corallo rosso, antichissimo amuleto apotropaico. La corona di Orsola si trova appoggiata sulla base del letto. In alto il soffitto \u00e8 composto da una travatura a lacunari.\nNel resto della stanza si vedono una sedia, una cornice appesa, contenente verosimilmente un'immagine sacra per la devozione privata con attaccato un portacandela con un cero acceso e un'ampolla di acquasanta, un portale finemente decorato con un Ercole sulla cimasa, una bifora con vasi di fiori sul davanzale che d\u00e0 sul recinto incannicciato di un giardino, uno sgabello davanti a un tavolino con libri e una clessidra, uno stipo aperto con altri libri, un oculo con i tipici vetri \"a fondo di bottiglia\" piombati e, infine, sul portale dell'angelo, un'altra statuetta anticheggiante con Venere. Molti sono i simbolismi: il mirto e i garofani nei vasi simboleggiano l'amore terreno e quello divino, il cagnolino ai piedi del letto ricorda la fedelt\u00e0 coniugale, mentre la scritta \"diva fausta\" (\"gli annunci divini sono propizi\") sotto la statua di Ercole indica il carattere di redenzione del messaggio divino.\nStraordinaria \u00e8 la capacit\u00e0 di mantenere un'unit\u00e0 ambientale integra riuscendo al tempo stesso a concentrarsi nei pi\u00f9 minuti particolari.\nDel dipinto esiste un disegno preparatorio nel Gabinetto dei Disegni e delle Stampe degli Uffizi, che mostra come nel dipinto sia stato portato in primo piano il letto dando alla scena narrativa uno sviluppo pi\u00f9 chiaro. Il ritmo \u00e8 lento, lirico e magicamente sospeso, la luce indaga con precisione i dettagli con la precisione di un Vermeer, e il colore \u00e8 denso di effetti atmosferici che accrescono il senso incantato dell'apparizione."}
{"id": "2859479", "revid": "1104133", "url": "https://it.wikipedia.org/wiki?curid=2859479", "title": "Ten (Gabriella Cilmi)", "text": "Ten \u00e8 il secondo album della cantante pop australiana Gabriella Cilmi, pubblicato il 22 marzo del 2010 dall'etichetta discografica Island in tutta Europa.\nL'album, pi\u00f9 ballabile ed energico del precedente, \u00e8 stato prodotto da diversi produttori tra cui gli Xenomania, Greg Kurstin, The Invisible Men e Dallas Austin ed \u00e8 stato anticipato dal singolo \"On a Mission\", di successo in diversi paesi europei. Contiene dodici tracce e una bonus track, una nuova versione di \"Sweet About Me\", singolo che ha portato la cantante alla notoriet\u00e0 nel 2008. La versione del disco venduta sul negozio virtuale iTunes contiene anche la traccia \"Sucker for Love\" e il video del primo singolo \"On a Mission\", oltre al libretto del disco in versione digitale.\nDescrizione.\nIl disco ha debuttato alla posizione numero 59 in Italia ed \u00e8 sceso alla posizione numero 61 la settimana successiva, per poi scomparire totalmente dalla classifica.\nIn seguito al discreto successo di \"On a Mission\", la promozione \u00e8 proseguita con la pubblicazione dei singoli \"Hearts Don't Lie\", brano ritmato uscito nel mese di maggio, e la ballata \"Defender\"."}
{"id": "2859480", "revid": "767487", "url": "https://it.wikipedia.org/wiki?curid=2859480", "title": "The New Adventures of J. Rufus Wallingford", "text": "The New Adventures of J. Rufus Wallingford \u00e8 un serial muto del 1915 diretto da James Gordon, Leopold e Theodore Wharton che lo avevano anche prodotto. Si tratta di una serie di quattordici episodi di due rulli ciascuno, ognuno dei quali proponeva una storia completa sulle avventure di due lestofanti.\nGirato a Ithaca, nello stato di New York, venne distribuito dalla Path\u00e9 Exchange con il primo episodio che usc\u00ec in sala il 4 ottobre 1915.\nProduzione.\nIl film fu prodotto dalla Wharton con il titolo di lavorazione \"Get Rich Quick Wallingford\".\nDistribuzione.\nDistribuito dalla Path\u00e9 Exchange, il film usc\u00ec nelle sale cinematografiche statunitensi dal 4 ottobre 1915 con il titolo abbreviato \"Adventures of Wallingford\"."}
{"id": "2859483", "revid": "287204", "url": "https://it.wikipedia.org/wiki?curid=2859483", "title": "U.S. National Championships 1899", "text": "Gli U.S. National Championships 1899 (conosciuti oggi come US Open) sono stati la 18\u00aa edizione degli U.S. National Championships e terza prova stagionale dello Slam per il 1899. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Malcolm Whitman, che si \u00e8 imposto sul connazionale Jahial Parmly Paret in 4 set col punteggio di 6-1 6-2 3-6 7-5. Il singolare femminile \u00e8 stato vinto dalla statunitense Marion Jones, che ha battuto in finale in 3 set la connazionale Maud Banks. Nel doppio maschile si sono imposti Holcombe Ward e Dwight Davis. Nel doppio femminile hanno trionfato Jane Craven e Myrtle McAteer. Nel doppio misto la vittoria \u00e8 andata a Elizabeth Rastall, in coppia con Albert Hoskins.\nSeniors.\nSingolare maschile.\n Malcolm Whitman ha battuto in finale Jahial Parmly Paret 6-1 6-2 3-6 7-5\nSingolare femminile.\n Marion Jones ha battuto in finale Maud Banks 6-1, 6-1, 7-5\nDoppio maschile.\n Holcombe Ward / Dwight Davis hanno battuto in finale Leo Ware / George Sheldon 6-4, 6-4, 6-3\nDoppio femminile.\n Jane Craven / Myrtle McAteer hanno battuto in finale Maud Banks / Elizabeth Rastall 6-1, 6-1, 7-5\nDoppio misto.\n Elizabeth Rastall / Albert Hoskins hanno battuto in finale Jane Craven / James P. Gardner che si sono ritirati sul punteggio di 6-4, 6-0"}
{"id": "2859488", "revid": "36426", "url": "https://it.wikipedia.org/wiki?curid=2859488", "title": "Incontro dei fidanzati e partenza dei pellegrini", "text": ""}
{"id": "2859490", "revid": "869733", "url": "https://it.wikipedia.org/wiki?curid=2859490", "title": "Trucchi, magie e illusioni per una dolce principessa", "text": "Trucchi, magie e illusioni per una dolce principessa (\"Tenko and the Guardians of the Magic\") \u00e8 una serie televisiva d'animazione prodotta dalla Saban il cui personaggio principale \u00e8 basato sulla reale prestigiatrice giapponese Principessa Tenko e nella versione originale vi era una striscia dal vivo chiamata \"Teach-Trick\" (lett. impara il trucco), dove venivano insegnati semplici giochi di prestigio. La serie si compone di una sola stagione, essendo stata successivamente cancellata negli Stati Uniti a causa dei bassi ascolti. In Italia \u00e8 andata in onda nel 1997 su Italia 1 con sigla cantata da Cristina D'Avena.\nTrama.\nUna giovane prestigiatrice (chiamata nel doppiaggio italiano \"Principessa\") viene introdotta alla vera magia da un vecchio maestro di nome Hikita Tenko, entrando a far parte dei suoi allievi e diventando in poco tempo la migliore dei suoi apprendisti.\nIl compito del maestro Hikita \u00e8 anche quello di custodire all'interno di un armadio magico le gemme \"Fuoco di Stella\" (\"Starfire\"), ognuna delle quali possiede un diverso potere magico, e prima della sua morte sceglie Principessa come suo successore, cosa che attira sulla giovane prestigiatrice la gelosia e la rabbia di due dei pi\u00f9 vecchi studenti e nipoti del maestro: i fratelli gemelli Jason e Jana, i quali si ribellano alla decisione del maestro rubando due gemme: il rubino (Jason) e l'ambra (Jana), che li dotano di costumi appariscenti e poteri magici, tra cui la capacit\u00e0 di trasformarsi in un drago a due teste.\nComincia quindi una corsa contro il tempo in cui il gruppo di Principessa (formato da tre ragazzi, anch'essi allievi di Tenko Bolt, Hawk e Steel a cui poi s'aggiunger\u00e0 la giovane Ali) deve riuscire a recuperare le rimanenti gemme \"Fuoco di Stella\" prima dei due gemelli."}
{"id": "2859492", "revid": "287204", "url": "https://it.wikipedia.org/wiki?curid=2859492", "title": "Vasudeva I", "text": "Vasudeva I (kushan: \u0392\u0391\u0396\u039f\u0394\u0397\u039f \"Bazodeo\", cinese: \u6ce2\u8abf \"Bodiao\") \u00e8 stato un imperatore Kushan/Battriano, l'ultimo dei \"Grandi Kushan\". Le inscrizioni databili dal 64 al 98 dell'era di Kanishka suggeriscono l'ipotesi che il suo regno sia durato almeno dal 191 al 225. \nLe ultime inscrizioni del suo predecessore, Huvishka, risalgono all'anno 60 dell'era Kanishka (187), e le prove cinesi sembrano confermare che era ancora al comando nel 330. Fu l'ultimo dei grandi imperatori Kushan, e la fine del suo regno coincise con l'invasione dei Sasanidi che si spinsero fino in India nord-occidentale, fondando il regno degli Indo-sasanidi a partire dal 240 circa. \nIl suo nome, Vasudeva, \u00e8 quello del padre di Krishna, il famoso dio Hindu, e fu il primo re Kushan a prendere il nome di un dio indiano. Si convert\u00ec all'Induismo mentre era al governo.\nContatti con la Cina.\nNelle Cronache dei Tre Regni cinesi (\u4e09\u570b\u5fd7) viene ricordato come colui che mand\u00f2 tributi all'imperatore cinese C\u00e1o Ru\u00ec del Regno Wei nel 229 (terzo anno del Taihe \u592a\u548c), : \n\u00c8 l'ultimo re Kushan ad essere citato nelle fonti cinesi. Il suo regno corrisponde alla ritirata del potere cinese dall'Asia centrale, e si pensa che Vasudeva possa aver approfittato della mancanza di controllo dell'area per imporsi. Anche la grande espansione del gruppo buddhista Dharmaguptaka in Asia centrale in questo periodo potrebbe essere legata.\nLegami cristiani.\nVasudeva potrebbe essere stato il re indiano che restitu\u00ec le reliquie di Tommaso apostolo che si trovavano in India nel 232, fatto di cui si parl\u00f2 nei suoi Atti siriaci (Atti di Tommaso del III secolo). Le reliquie furono trasportate trionfalmente nella citt\u00e0 di Edessa (Mesopotamia). Il re indiano viene chiamato \"Mazdai\" nelle fonti siriache, \"Misdeos\" e \"Misdeus\" in quelle greche e latine, il che lo farebbe associare al \"Bazdeo\" della monetazione Kushan di Vasudeva. Il passaggio da \"M\" a \"B\" era normale nelle fonti classiche per i nomi indiani. Rabban Sliba dedic\u00f2 un giorno speciale al re indiano, alla sua famiglia ed a San Tommaso:"}
{"id": "2859493", "revid": "287204", "url": "https://it.wikipedia.org/wiki?curid=2859493", "title": "U.S. National Championships 1898", "text": "Gli U.S. National Championships 1898 (conosciuti oggi come US Open) sono stati la 17\u00aa edizione degli U.S. National Championships e terza prova stagionale dello Slam per il 1898. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Malcolm Whitman, che si \u00e8 imposto sul connazionale Dwight Davis in 4 set col punteggio di 3-6 6-2 6-2 6-1. Il singolare femminile \u00e8 stato vinto dalla statunitense Juliette Atkinson, che ha battuto in finale in 5 set la connazionale Marion Jones. Nel doppio maschile si sono imposti Leo Ware e Gordon Sheldon. Nel doppio femminile hanno trionfato Juliette Atkinson e Kathleen Atkinson. Nel doppio misto la vittoria \u00e8 andata a Carrie Neely, in coppia con Edwin Fisher.\nSeniors.\nSingolare maschile.\n Malcolm Whitman ha battuto in finale Dwight F. Davis 3-6 6-2 6-2 6-1\nSingolare femminile.\n Juliette Atkinson ha battuto in finale Marion Jones 6-3, 5-7, 6-4, 2-6, 7-5\nDoppio maschile.\n Leo Ware / Gordon Sheldon hanno battuto in finale Holcombe Ward / Dwight Davis 1-6, 7-5, 6-4, 4-6, 7-5\nDoppio femminile.\n Juliette Atkinson / Kathleen Atkinson hanno battuto in finale Marie Wimer / Carrie Neely 6-1, 2-6, 4-6, 6-1\nDoppio misto.\n Carrie Neely / Edwin Fisher hanno battuto in finale Helen Chapman / J. A. Hill 6-2, 6-4, 8-6"}
{"id": "2859501", "revid": "1444886", "url": "https://it.wikipedia.org/wiki?curid=2859501", "title": "Energia nucleare in Polonia", "text": "Nel 2011 l'energia nucleare in Polonia ha generato lo 0% dell'energia elettrica prodotta in totale nel Paese, in Polonia al momento non ci sono reattori commerciali funzionanti ma \u00e8 in discussione la costruzione del primo reattore.\nStoria.\nLa Polonia aveva negli anni '80 quattro reattori VVER440 in costruzione presso la centrale di \u017barnowiec, furono cancellati nel 1990 ed i componenti venduti. Il sito \u00e8 per\u00f2 rimasta un'importante locazione per 1760\u00a0MW di capacit\u00e0.\nProgramma nucleare futuro.\n\u00c8 in discussione da alcuni anni l'inizio del programma nucleare per elettrogenerazione polacco per ridurre le emissioni di anidride carbonica in atmosfera, visto che quasi tutta l'elettricit\u00e0 nazionale \u00e8 di derivazione da centrali a carbone. Nel 2005 il governo polacco decise una diversificazione delle fonti di elettrogenerazione con il primo impianto in funzione per il 2020; uno studio di fattibilit\u00e0 del 2006 sugger\u00ec che 11,5 GW di capacit\u00e0 nucleare sarebbero ottime per la Polonia, ma impossibile a realizzarsi nel medio termine. Si prevede infatti un aumento della domanda di elettricit\u00e0, previsto per il 2025 attorno al 90% rispetto ai livelli attuali, che se sopperito tramite carbone, comporterebbe un grande inquinamento atmosferico.\nLa compagnia elettrica di stato Polska Grupa Energetyczna (PGE), ha annunciato nel gennaio 2009 un piano per costruire due centrali nucleari della capacit\u00e0 di 3000 MW ognuna, una nel nord ed una nell'est della Polonia, individuando inizialmente nel non completato impianto di \u017barnowiec il primo sito, stimando un costo di 2500-3000\u20ac/kW per il progetto. La strategia di sicurezza energetica, approvata dal governo polacco nel gennaio 2009 mira a una coppia di impianti da costruire dalla PGE, con la prima entro il 2020, e deterrebbe il 51% dei progetti come parte di un consorzio con partner stranieri. Un piano in quattro fasi normativa prevede un quadro normativo nel 2010, il sito, la tecnologia e le modalit\u00e0 di costruzione oltre 2011-13, i piani tecnici e le opere del sito 2014-15, e la costruzione 2016-20. Per la fase di scelta del sito \u00e8 stata stilata una lista di varie localit\u00e0 a cui \u00e8 stato attribuito un punteggio in varie a vari fattori della PGE, lista che verrebbe successivamente messa a votazione per la determinazione finale dei siti, questi sono: Be\u0142chat\u00f3w, Choczewo, Chotcza, Kl\u0119picz, Kopa\u0144, Nieszawa, Nowe Miasto, Po\u0142aniec, Tczew, \u017barnowiec.\nNel novembre 2009 Francia e Polonia hanno siglato una dichiarazione congiunta su energia, ambiente e clima; la Francia assister\u00e0 la Polonia nella costruzione di impianti nucleari. La PGE poi firmato un accordo per lavorare con EDF per indagare utilizzando la tecnologia EPR. Nel marzo 2010 ha siglato un secondo accordo di cooperazione con la GE-Hitachi per la fornitura di tecnologia nucleare, che dovrebbero portare la Polonia a dotarsi di reattori ABWR o ESBWR per i propri futuri impianti.\nIl 13 maggio 2011, a poco pi\u00f9 di due mesi dal devastante terremoto che ha colpito il Giappone e successivo disastro nucleare, il parlamento polacco ha approvato a larghissima maggioranza la legge che d\u00e0 il via alla costruzione delle prime centrali nucleari del Paese. Secondo il programma, nel 2014 inizieranno i lavori per la prima centrale, che sar\u00e0 pronta nel 2020.\nProduzione di uranio.\nLa Polonia non \u00e8 attualmente un produttore di Uranio, bench\u00e9 sia stato un produttore in passato, con circa 650t totali di metallo estratte. Secondo il \"Red Book\" del 2007 il paese non ha riserve note di Uranio\nCentrali nucleari.\nTutti i dati della tabella sono aggiornati a aprile 2010"}
{"id": "2859502", "revid": "1573940", "url": "https://it.wikipedia.org/wiki?curid=2859502", "title": "Vima Kadphises", "text": "Vima Kadphises (kushan: \"\u039f\u03bf\u03b7\u03bc\u03bf \u039a\u03b1\u03b4\u03c6\u03b9\u03c3\u03b7\u03c2\", antico cinese:\u960e\u818f\u73cd) \u00e8 stato un imperatore Kushan nel periodo compreso tra il 90 ed il 100 circa. Come specificato nell'inscrizione di Rabatak, era figlio di Vima Takto e padre di Kanishka.\nVima Kadphises ampli\u00f2 il territorio controllato dai Kushan conquistando Afghanistan ed India nord-occidentale.\nFu il primo ad introdurre la monetazione d'oro in India, in aggiunta a quella preesistente in rame ed argento. Molto dell'oro utilizzato sembra essere stato recuperato tramite i commerci con l'impero romano. Il peso standard dell'oro di circa otto grammi era equivalente a quello delle monete romane del I secolo. I lingotti d'oro provenienti da Roma venivano fusi per essere utilizzati nelle zecche Kushan, con tre denominazioni: il doppio stater, lo stater e il quarto di starter (o dinara).\nL'uso dell'oro testimonia la prosperit\u00e0 dell'impero Kushan al tempo di Vima, essendo il centro del commercio tra la dinsastia Han della Cina (dove Vima era noto come\u960e\u818f\u73cd), l'Asia centrale ed Alessandria d'Egitto ed Antiochia in Occidente. I Kushan erano capaci di mantenere e proteggere la via della seta, permettendo a seta, spezie, tessuti e medicine di muoversi per il continente. In particolare molti beni venivano mandati per nave nell'impero romano, creando un flusso di ritorno di monete d'oro, vino greco e schiavi. Le opere d'arte viaggiavano in entrambe le direzioni, come dimostrato dall'enorme variet\u00e0 e qualit\u00e0 degli artefatti rinvenuti nella capitale estiva Kushan di Bagram in Afghanistan. Un forte sincretismo artistico era stimolato, come indicato dall'arte greco-buddhista di Gandhara.\nLa storia romana parla di ambasciatori inviati dai re indiani presso la corte di Traiano (98-117), offrendo doni e lettere in greco spedite da Vima Kadphises o dal figlio Kanishka.\nMolte delle monete di Vima raffigurano il simbolo buddhista del Triratna su una faccia (o forse il simbolo di Shiva del Nandi, il Nandipada), assieme alla rappresentazione di Shiva, con o senza il suo toro."}
{"id": "2859504", "revid": "287204", "url": "https://it.wikipedia.org/wiki?curid=2859504", "title": "U.S. National Championships 1897", "text": "Gli U.S. National Championships 1897 (conosciuti oggi come US Open) sono stati la 16\u00aa edizione degli U.S. National Championships e terza prova stagionale dello Slam per il 1897. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Robert Wrenn, che si \u00e8 imposto sul britannico Wilberforce Eaves in 5 set col punteggio di 4-6, 8-6, 6-3, 2-6, 6-2. Il singolare femminile \u00e8 stato vinto dalla statunitense Juliette Atkinson, che ha battuto in finale in 5 set la connazionale Elisabeth Moore. Nel doppio maschile si sono imposti Leo Ware e Gordon Sheldon. Nel doppio femminile hanno trionfato Juliette Atkinson e Kathleen Atkinson. Nel doppio misto la vittoria \u00e8 andata a Laura Henson, in coppia con D. L. Magruder.\nSeniors.\nSingolare maschile.\n Robert Wrenn ha battuto in finale Wilberforce Eaves 4-6, 8-6, 6-3, 2-6, 6-2\nSingolare femminile.\n Juliette Atkinson ha battuto in finale Elisabeth Moore 6-3, 6-3, 4-6, 3-6, 6-3\nDoppio maschile.\n Leo Ware / Gordon Sheldon hanno battuto in finale Harold Mahony / Harold Nisbet 11-13, 6-2, 9-7, 1-6, 6-1\nDoppio femminile.\n Juliette Atkinson / Kathleen Atkinson hanno battuto in finale F. Edwards / Elizabeth Rastall 6-2, 6-1, 6-1\nDoppio misto.\n Laura Henson / D. L. Magruder hanno battuto in finale Maud Banks / R. A. Griffin 6-4, 6-3, 7-5"}
{"id": "2859509", "revid": "1921867", "url": "https://it.wikipedia.org/wiki?curid=2859509", "title": "Diamond Eyes (singolo)", "text": "Diamond Eyes \u00e8 un singolo del gruppo musicale statunitense Deftones, pubblicato il 15 marzo 2010 come secondo estratto dall'omonimo album.\nDescrizione.\nTraccia d'apertura dell'album, la canzone \u00e8 stata apprezzata sia dai fan che dai critici, e il riff di chiusura del brano \u00e8 stato definito dalla critica come uno dei pi\u00f9 aggressivi mai composti dal gruppo.\nIl basso, come in tutte le altre tracce dell'album, \u00e8 suonato da Sergio Vega, ex-bassista dei Quicksand e sostituto di Chi Cheng, quest'ultimo finito in coma in seguito ad un incidente stradale avvenuto nel 2008.\nVideo musicale.\nIl 13 aprile 2010 \u00e8 stato anche pubblicato un video per il brano, nel quale sono visibili due barbagianni, molto simili a quello raffigurato sulla copertina dell'album omonimo. Contemporaneamente compaiono nel video anche tre misteriose ragazze alle quali i barbagianni girano intorno in continuazione e il gruppo mentre esegue il brano."}
{"id": "2859511", "revid": "110157", "url": "https://it.wikipedia.org/wiki?curid=2859511", "title": "Vima Takto", "text": "Vima Takto o Vima Taktu \u00e8 stato un imperatore Kushan che regn\u00f2 all'incirca tra l'80 ed il 90. \nBiografia.\nVima Takto fu a lungo conosciuto come \"Il re senza nome\", dato che le sue monete riportavano solo la dicitura \"Il Re dei Re, Grande Saggio\", finch\u00e9 l'inscrizione di Rabatak non aiut\u00f2 ad associare il nome al titolo presente sulle monete.\nL'impero di Vima Takto comprendeva l'India nord-occidentale e la Battria verso la Cina, dove i Kushan erano presenti nel bacino del Tarim. Sotto il suo regno furono inviati ambasciatori presso la corte cinese.\nViene citato nel libro cinese intitolato Libro degli Han posteriori, in relazione al padre Kujula Kadphises:\nAnche un'inscrizione successiva trovata presso il santuario di Vima a Mat afferma che si trattasse del nonno di Huvishka."}
{"id": "2859514", "revid": "287204", "url": "https://it.wikipedia.org/wiki?curid=2859514", "title": "U.S. National Championships 1896", "text": "Gli U.S. National Championships 1896 (conosciuti oggi come US Open) sono stati la 15\u00aa edizione degli U.S. National Championships e terza prova stagionale dello Slam per il 1896. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Robert Wrenn, che si \u00e8 imposto sul connazionaleFred Hovey in 5 set col punteggio di 7-5 3-6 6-0 1-6 6-1. Il singolare femminile \u00e8 stato vinto dalla statunitense Elisabeth Moore, che ha battuto in finale in 4 set la connazionale Juliette Atkinson. Nel doppio maschile si sono imposti Carr Neel e Samuel Neel. Nel doppio femminile hanno trionfato Elisabeth Moore e Juliette Atkinson. Nel doppio misto la vittoria \u00e8 andata a Juliette Atkinson, in coppia con Edwin Fisher.\nSeniors.\nSingolare maschile.\n Robert Wrenn ha battuto in finale Fred Hovey 7-5 3-6 6-0 1-6 6-1\nSingolare femminile.\n Elisabeth Moore ha battuto in finale Juliette Atkinson 6-4, 4-6, 6-2, 6-2\nDoppio maschile.\n Carr Neel / Samuel Neel hanno battuto in finale Robert Wrenn / Malcolm Chace 6-3, 1-6, 6-1, 3-6, 6-1\nDoppio femminile.\n Elisabeth Moore / Juliette Atkinson hanno battuto in finale Annabella Wistar / Amy Williams 6-4, 7-5\nDoppio misto.\n Juliette Atkinson / Edwin Fisher hanno battuto in finale Amy Williams / Mantle Fieldings 6-2, 6-3, 6-3"}
{"id": "2859521", "revid": "2184448", "url": "https://it.wikipedia.org/wiki?curid=2859521", "title": "Wakhan", "text": "Il Wakhan, detto anche Wakkan o Vacan (persiano e pashtun: \u0648\u0627\u062e\u0627\u0646, tagico: \u0412\u0430\u0445\u043e\u043d), \u00e8 una zona estremamente montagnosa ed aspra del Pamir e del Karakorum afgani. Una parte \u00e8 situata nel distretto di Wakhan, nella provincia afgana di Badakhshan.\nGeografia.\nIl Wakhan si trova nel nord-est dell'Afghanistan e negli immediati dintorni. Contiene buona parte del bacino del fiume Amu Darya (Oxus), ed era un antico corridoio per i viaggiatori che si spostavano dal bacino del Tarim a Badakhshan. \nStoricamente il Wakhan includeva l'intera valle del fiume Pamir e l'alto corso del Pjand\u017e noto come fiume Wakhan. Nel 1895 i fiumi rappresentarono il confine tra Russia ed Afghanistan, e per questo il loro nome viene generalmente usato per fare riferimento al distretto afgano.\nL'unica strada che passa dal Wakhan \u00e8 un sentiero sterrato che da Ishkashim attraversa Qila-e Panja per giungere a Sarhad-e Broghil. Alcuni sentieri conducono dalla fine della strada al passo del Vachir.\nCorridoio del Wakhan.\nIl Wakhan \u00e8 legato alla Contea autonoma tagica di Tashkurgan, situata in Cina, attraverso una lunga e stretta striscia di terra chiamata Corridoio del Wakhan, che separa la Provincia Autonoma di Gorno-Badach\u0161an in Tagikistan dalla Provincia della Frontiera del Nord Ovest e dai Territori del Nord (Pakistan) del Pakistan.\nIl fiume Pamir nasce dal lago Zorkul e forma il confine settentrionale del corridoio. Il fiume Wakhan scorre per tutto il corridoio da est a Qila-e Panja, dove si unisce al Pamir per diventare il Panj, che da questo punto diventa il nuovo confine.\nA sud il corridoio confina con le alte montagne dell'Hindu Kush, attraversate dal passo Broghol, dal passo Irshad e dal passo Dilisang ormai in disuso tramite i quali si raggiunge il Pakistan.\nStoria.\nStoricamente il Wakhan \u00e8 stato una regione importante per migliaia di anni, dato che si trova al punto di incontro dell'Asia centrale ed orientale. Prima dell'avvento dell'Islam la regione era contesa tra Tibet e Cina.\nIl Wakhan occidentale (\u4f11\u5bc6 \"Xiumi\") fu conquistato all'inizio del I secolo da Kujula Kadphises, il primo \"Grande Kushan\", e fu uno dei cinque \"xihou\" o principati che formavano l'originario impero Kushan.\nGli attuali confini del Wakhan sono stati decisi nel 1895 con un trattato tra Russia e Regno Unito, che lottarono per il controllo dell'Asia centrale per circa un secolo. In quello che fu chiamato il \"Grande gioco\" (termine coniato dalla spia dell'esercito britannico Arthur Conolly del 6\u00ba Cavalleria Leggera Nativa del Bengala), i due stati avevano inviato spie nella regione, non poche delle quali furono catturate e decapitate. Conolly stesso fu ucciso a Bokhara nel 1842. Alla fine Inghilterra e Russia accettarono di usare questa zona come cuscinetto, ed il Wakhan avrebbe quindi garantito che i confini dell'Impero russo non avrebbero mai toccato il bordo del Raj Britannico.\nSolo un pugno di occidentali sono famosi per aver viaggiato lungo il corridoio di Wakhan dopo Marco Polo, che lo fece nel 1271, nonostante fossero organizzate sporadiche spedizioni europee nella seconda met\u00e0 del XIX secolo ed all'inizio del XX secolo. \nNel 1949, mentre Mao Tse-tung terminava la conquista comunista della Cina, i confini furono chiusi, interrompendo cos\u00ec una rotta carovaniera antica di 2000 anni e trasformando il corridoio in un cul-de-sac. Quando i sovietici invasero l'Afghanistan nel dicembre 1979, occuparono il Wakhan scavando un percorso per i camion nel corridoio. Oggi quest'area \u00e8 tornata ad essere quella che \u00e8 stata per buona parte della sua storia, una zona dove si pratica la pastorizia che ospita circa 7000 Wakhi e Tagiki, distribuiti in 40 piccoli villaggi e campi. I contrabbandieri d'oppio utilizzano spesso il Wakhan, viaggiando di notte.\nDemografia.\nIl Wakhan \u00e8 scarsamente popolato. Molti abitanti parlano vakhi o wakhi (x\u030cik zik), ed appartengono al gruppo etnico noto come Vakhi o Wakhi. I pastori nomadi Chirghisi vivono a grandi altitudini. Anche i Wakhi abitano aree adiacenti al Wakhan in Tagikistan, Pakistan e Cina. La maggior parte della popolazione professa la fede sciita Ismaili, ed \u00e8 una delle regioni pi\u00f9 pacifiche dell'Afghanistan."}
{"id": "2859527", "revid": "339392", "url": "https://it.wikipedia.org/wiki?curid=2859527", "title": "Prestigiatrice", "text": ""}
{"id": "2859529", "revid": "287204", "url": "https://it.wikipedia.org/wiki?curid=2859529", "title": "U.S. National Championships 1895", "text": "Gli U.S. National Championships 1895 (conosciuti oggi come US Open) sono stati la 14\u00aa edizione degli U.S. National Championships e terza prova stagionale dello Slam per il 1895. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Fred Hovey, che si \u00e8 imposto sul connazionale Robert Wrenn in 3 set col punteggio di 6-3 6-2 6-4. Il singolare femminile \u00e8 stato vinto dalla statunitense Juliette Atkinson, che ha battuto in finale in 3 set la connazionale Helen Hellwig. Nel doppio maschile si sono imposti Malcolm Chace e Robert Wrenn. Nel doppio femminile hanno trionfato Helen Hellwig e Juliette Atkinson. Nel doppio misto la vittoria \u00e8 andata a Juliette Atkinson, in coppia con Edwin Fisher.\nSeniors.\nSingolare maschile.\n Fred Hovey ha battuto in finale Robert Wrenn 6-3 6-2 6-4\nSingolare femminile.\n Juliette Atkinson ha battuto in finale Helen Hellwig 6-4, 6-2, 6-1\nDoppio maschile.\n Malcolm Chace / Robert Wrenn hanno battuto in finale Clarence Hobart / Fred Hovey 7-5, 6-1, 8-6\nDoppio femminile.\n Helen Hellwig / Juliette Atkinson hanno battuto in finale Elisabeth Moore / Amy Williams 6-2, 6-2, 12-10\nDoppio misto.\n Juliette Atkinson / Edwin Fisher hanno battuto in finale Amy Williams / Mantle Fieldings 4-6, 8-6, 6-2"}
{"id": "2859534", "revid": "306856", "url": "https://it.wikipedia.org/wiki?curid=2859534", "title": "Xaidulla", "text": "Xaidulla, Shahidullah o Shahidula (uiguro: \u0634\u06d5\u064a\u062f\u06c7\u0644\u0644\u0627; Caratteri cinesi semplificati: \u8d5b\u56fe\u62c9) (altitudine ca. 3,646 m) \u00e8 un piccolo insediamento posto nella parte alta del fiume Karakash (fiume), poco a nord del passo Karakorum lungo l'antica rotta carovaniera che univa il bacino del Tarim a Ladakh. Si trova nella parte sud-occidentale della provincia cinese dello Xinjiang, vicino alla grande strada cinese che corre tra Kashgar ed il Tibet.\nStoria.\n\u00c8 probabile che Shahidulla fosse il regno di Zihe \u5b50\u5408 citato nel \"Libro degli Han posteriori\". Viene descritta come posta su una gola, a 1000 li (416 km) da Shule Kashgar, e composta da \"350 famiglie e 4000 abitanti di cui 1000 in grado di maneggiare armi\". \nL'antico \"Libro degli Han\" 96A, pone Zihe e Xiye \u897f\u591c sotto allo stesso re, e dice che le persone sono \"...diverse dagli Hu, e la loro razza \u00e8 dello stesso tipo dei Chiang e dei Di\". \nXiye \u00e8 quasi certamente la moderna Karghalik. In ogni caso il \"Libro degli Han posteriori\" dice che \"Il Libro degli Han sbaglia dicendo che Xiye (Karghalik) e Zihe (Shahidulla) formavano un regno. Ognuno di loro ha oggi un proprio re\". Questo probabilmente indica solo che i due 'regni' (\u570b - \"guo\") si trovavano sotto lo stesso re durante la prima dinastia Han, ma che ognuno ebbe il proprio re durante la seconda. Entrambi i libri citano le stesse cifre riguardo alla popolazione, il che fa pensare che il secondo (quello degli Han posteriori) abbia semplicemente copiato il primo, che con ogni probabilit\u00e0 faceva riferimento alla popolazione complessiva dei due regni.\nNonostante si trattasse di un'importante tappa sulla rotta che univa il bacino del Tarim a Ladakh ed all'India, ci sono pochissime sue citazioni prima dell'arrivo di Robert Shaw, un mercante britannico. \nRobert Barkley Shaw, residente a Kangra, India, visit\u00f2 Xaidulla nel 1868 durante il suo viaggio da Yarkand attraverso Leh, Ladakh e la valle di Nubra, oltre il passo Karakorum. Fu imprigionato qui per un certo tempo, in un piccolo forte fatto di mattoni essiccati non lontano dal fiume Karakash che, a quel tempo, era controllato dal governatore dello Yarkand per conto del re di Kashgaria, Yaqub Beg. Shaw disse che non c'erano villaggi: \"\u00e8 solo un campeggio posto sulla strada tra Lad\u00e2k e Y\u00e2rkand, ed \u00e8 il primo posto in cui ci si imbatte percorrendola. Quattro anni fa, nel 1864, mentre c'erano ancora disordini in Toorkist\u00e2n, il Maharaja del Cashmeer invi\u00f2 pochi soldati ed operai oltre i monti Karakoram (suo vero confine), facendogli costruire un piccolo forte a Shahidoolla. Questo forte fu occupato dalle sue truppe per due estati; ma l'anno scorso, quando arrivarono i problemi, e l'intera terra era governata dal re di Yarkand, queste truppe furono ritirate\". \nAnche il nipote di Robert Shaw, Francis Younghusband, visit\u00f2 Xaidulla nel 1889. \nSecondo lui si trovava ad oltre 3658 metri di altitudine e nulla vi cresceva. Tutto il grano doveva essere importato dai villaggi del Turkestan, una marcia di sei giorni attraverso un passo a 5182 metri di altitudine. Era anche a 290 km dal villaggio pi\u00f9 vicino in Ladakh, che si poteva raggiungere attraverso tre passi alti in media 5486 metri.\nA partire dall'inizio del XX secolo l'intera regione pass\u00f2 sotto al controllo cinese, e fu considerata parte della provincia di Sinkiang (Xinjiang). Shahidulla (Xaidulla) si trova a nord di qualsiasi territorio reclamato da India o Pakistan, mentre i passi Sanju e Kilian si trovano a nord. Un'importante strada cinese parte da Kargilik (Yecheng) nel bacino del Tarim, muovendosi a sud attraverso Shahidulla ed attraversando la contesa regione dell'Aksai Chin oggi controllata dalla Cina, ma ancora reclamata dall'India, ed il Tibet nord-orientale (oggi provincia di Xizang). \nSecondo recenti rapporti non vi sarebbe pi\u00f9 alcun insediamento, solo poche rovine su una vicina collina, e la citt\u00e0 pi\u00f9 prossima, circa 10 km ad est, viene chiamata Shaidouli dai locali Han (ma segnata su molte mappe come Suget o Xaidulla)."}
{"id": "2859536", "revid": "287204", "url": "https://it.wikipedia.org/wiki?curid=2859536", "title": "Yecheng", "text": "Yecheng o Karghalik (kona: \u0642\u0627\u063a\u0649\u0644\u0649\u0642, yengi: K\u0321a\u01a3ilik, cirillico: \u049a\u0430\u0493\u0438\u043b\u0438\u049b, \u049a\u0430\u0440\u0493\u0438\u043b\u0438\u049b, cinese semplificato\u53f6\u57ce, cinese tradizionale: \u8449\u57ce pinyin: Y\u00e8ch\u00e9ng), nota anche come Chokkuka, \u00e8 una citt\u00e0 dello Xinjiang, Cina.\nYecheng \u00e8 il nome sia dell'oasi che della citt\u00e0, e si trova sul bordo esterno del deserto di Taklamakan a met\u00e0 strada tra Pishan e Yarkand, sulla via meridionale che costeggia il bacino del Tarim. Le ricche terrazze dell'oasi sono bagnate dal fiume Tiznaf e da molti altri corsi d'acqua. Sono uniti a nord da una cintura di terra coltivata che si estende per circa 40 km dalla citt\u00e0 di Yecheng al fiume Yarkand.\nStoria.\nNel corso della dinastia Han era conosciuta come \u897f\u591c Xiye o \u6f02\u6c99 Piaosha. Era famosa per la produzione del \u767d\u8349\"baicao\" o 'erba bianca' che forniva una sostanza estremamente tossica utilizzata sulle punte delle frecce, probabilmente \"Aconitium napellus\", una pianta della famiglia velenosa delle \"Aconitum\".\nDurante il primo periodo Han venne descritta come composta da 350 famiglie e 4000 abitanti di cui 1000 in grado di maneggiare armi, mentre nel secondo periodo se ne parla nel Libro degli Han posteriori (circa 125 d.C.) come composta da 2500 famiglie, oltre 10\u00a0000 persone e 3000 uomini armabili.\nIl monaco pellegrino cinese Song Yun attravers\u00f2 il regno (\"Zhujuban\") durante il suo viaggio da Khotan nel 519. La descrisse lontana 5 giorni di viaggio, e disse che produceva cereali che venivano trasformati in torte. Gli abitanti non permettevano la macellazione degli animali, e mangiavano solo coloro che erano morti per cause naturali. Molti di loro vivevano in montagna. Somigliavano alla popolazione di Khotan per lingua e costumi, mentre la loro scrittura era pi\u00f9 simile a quella dei Brahman indiani.\nXu\u00e1nz\u00e0ng, che attravers\u00f2 lo stato nel 644, disse che era molto fertile, con abbondanti vigneti, pereti e molti peschi. Disse che aveva una circonferenza di oltre 1000 l\u01d0, con una capitale di oltre 10 li. La scrittura era simile a quella di Khotan, ma la lingua parlata era diversa. Nonostante ammettesse che gli abitanti erano buddhisti, essi avevano una scarsa cultura ed educazione, ed erano rudi ed ingannevoli. Molti monasteri erano in rovina, ed i circa 100 monaci erano di scuola Mahayana. Disse anche che i testi canonici Mahayana erano pi\u00f9 numerosi qui che negli altri luoghi buddhisti che aveva visitato.\nSembra che mand\u00f2 un ambasciatore in Cina all'inizio del periodo Taiyan (435-439) e che pagasse regolarmente un tributo. In seguito cadde in mano agli Unni bianchi e poi al Khaganato turco occidentale. Nel 639 il re mand\u00f2 un inviato alla corte cinese e dal 659 divenne parte della regione chiamata dai cinesi \"Quattro Guarnigioni\" dopo la sconfitta del capo turco, Duman.\nLa popolazione si convert\u00ec presumibilmente all'Islam poco dopo che questa nuova religione giunse nel bacino del Tarim, attorno al 1006.\nAll'inizio rappresent\u00f2 il canonico punto di partenza delle carovane dirette in India tramite Pamir, Tashkurgan, e tramite Ladakh ed i passi del Karakorum.\nOggi \u00e8 una piccola citt\u00e0 con un mercato, alcuni negozi ed una banca. L'oasi di Yecheng \u00e8 una delle 11 contee, nota come contea di Kargilik, comprese nella prefettura di Kashgar."}
{"id": "2859538", "revid": "287204", "url": "https://it.wikipedia.org/wiki?curid=2859538", "title": "U.S. National Championships 1894", "text": "Gli U.S. National Championships 1894 (conosciuti oggi come US Open) sono stati la 14\u00aa edizione degli U.S. National Championships e terza prova stagionale dello Slam per il 1894. I tornei maschili si sono disputati al Newport Casino di Newport, quelli femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Robert Wrenn, che si \u00e8 imposto sull'irlandese Manliff Goodbody in 4 set col punteggio di 6-8 6-1 6-4 6-4. Il singolare femminile \u00e8 stato vinto dalla statunitense Helen Hellwig, che ha battuto in finale in 5 set la connazionale Aline Terry. Nel doppio maschile si sono imposti Clarence Hobart e Fred Hovey. Nel doppio femminile hanno trionfato Helen Hellwig e Juliette Atkinson. Nel doppio misto la vittoria \u00e8 andata a Juliette Atkinson, in coppia con Edwin Fisher.\nSeniors.\nSingolare maschile.\n Robert Wrenn ha battuto in finale Manliff Goodbody 6-8 6-1 6-4 6-4\nSingolare femminile.\n Helen Hellwig ha battuto in finale Aline Terry 7-5, 3-6, 6-0, 3-6, 6-3\nDoppio maschile.\n Clarence Hobart / Fred Hovey hanno battuto in finale Carr Neel / Sam Neel 6-3, 8-6, 6-1\nDoppio femminile.\n Helen Hellwig / Juliette Atkinson hanno battuto in finale Annabella Wistar / Arny Williams 6-4, 8-6, 6-2\nDoppio misto.\n Juliette Atkinson / Edwin Fisher hanno battuto in finale A. McFadden / Gustav Remark 6-3, 6-2, 6-1"}
{"id": "2859540", "revid": "1543377", "url": "https://it.wikipedia.org/wiki?curid=2859540", "title": "Contea di Yengisar", "text": "La contea di Yengisar (uiguro: \u064a\u06d0\u06ad\u0649\u0633\u0627\u0631 \u0646\u0627\u06be\u0649\u064a\u0649\u0633\u0649, cinese semplificato: \u82f1\u5409\u6c99\u53bf, pinyin: Y\u012bngj\u00edsh\u0101 Xi\u00e0n) \u00e8 una contea dello Xinjiang, in Cina nord-occidentale. Si trova sotto l'amministrazione della prefettura di Kashgar. Copre un'area di 3373\u00a0km2. Secondo il censimento del 2002, ospita una popolazione di 230\u00a0000 persone.\nIl capoluogo della contea \u00e8 l'omonima citt\u00e0 di Yengisar, la quale \u00e8 famosa per la produzione di coltelli.\nNatura.\nLa citt\u00e0 di Yengisar d\u00e0 il nome ad una specie di lucertola, il geco Yangihissar gecko (\"Cyrtopodion elongatus\"), che abita la Cina orientale."}
{"id": "2859545", "revid": "767487", "url": "https://it.wikipedia.org/wiki?curid=2859545", "title": "Contea di Yuli", "text": "La contea di Yuli (Lopnur) (cinese semplificato:\u5c09\u7281\u53bf, cinese tradizionale: \u5c09\u7281\u7e23) \u00e8 una contea dello Xinjiang (Cina) amministrata dalla prefettura autonoma mongola di Bayin'gholin. Copre un'area di 59\u00a0399\u00a0km2 e, secondo il censimento del 2002, ospita una popolazione di 100\u00a0000 abitanti."}
{"id": "2859549", "revid": "83531", "url": "https://it.wikipedia.org/wiki?curid=2859549", "title": "Lillian Smith (circense)", "text": "La pubblicit\u00e0 la presentava come \"la cacciatrice campionessa della California\", e fu una rivale diretta di Annie Oakley nello spettacolo.\nBiografia.\nLa Smith e la Oakley non furono mai amiche; la Smith era una spaccona e ad un certo punto dichiar\u00f2 che \"Annie Oakley era finita.\" Inoltre, in contrasto con Annie, che vestiva in modo estremamente conservatore, a Lillian piacevano i vestiti appariscenti e aveva la reputazione di essere una \"civetta spudorata\". Sia la Smith che la Oakley incontrarono la Regina Vittoria nel 1887. L'esibizione scadente della Smith all'annuale gara di fucile di Wimbledon (in contrapposizione alla favorevole prestazione della Oakley) suscit\u00f2 commenti beffardi da parte sia della stampa britannica che di quella statunitense. Un amico della Smith tent\u00f2 di rovesciare i ruoli della Smith e della Oakley nel suo resoconto della gara (e dell'accoglienza di Londra), ma quelle affermazioni furono pubblicamente confutate da fonti affidabili. La Smith lasci\u00f2 lo spettacolo di Buffalo Bill nel 1889 (quando vi ritorn\u00f2 la Oakley).\nNel 1907, la Smith si trasfer\u00ec permanentemente in Oklahoma e divenne un'attrazione fissa del \"Miller Brothers 101 Ranch Wild West Show\" (\"Spettacolo del Selvaggio West del Ranch 101 dei Fratelli Miller\"), esibendosi come \"Principessa Wenona\", una immaginaria principessa sioux. Tuttavia, continu\u00f2 ad esibirsi in altri spettacoli come quello di Pawnee Bill. Dopo altri 13 anni in cui stabil\u00ec nuovi primati come tiratrice ed artista, la Smith si ritir\u00f2 intorno al 1920 e mor\u00ec nel 1930 a Ponca City (Oklahoma), sede del 101 Ranch."}
{"id": "2859550", "revid": "287204", "url": "https://it.wikipedia.org/wiki?curid=2859550", "title": "U.S. National Championships 1893", "text": "Gli U.S. National Championships 1893 (conosciuti oggi come US Open) sono stati la 12\u00aa edizione degli U.S. National Championships e terza prova stagionale dello Slam per il 1893. Il singolare maschile si \u00e8 disputato al Newport Casino di Newport, il doppio al St. George Cricket Club di Chicago, i tornei femminili e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Robert Wrenn, che si \u00e8 imposto sul connazionale Fred Hovey in 4 set col punteggio di 6-4 3-6 6-4 6-4. Il singolare femminile \u00e8 stato vinto dalla statunitense Aline Terry, che ha battuto in finale in 2 set la connazionale Augusta Schultz. Nel doppio maschile si sono imposti Clarence Hobart e Fred Hovey. Nel doppio femminile hanno trionfato Aline Terry e Harriet Butler. Nel doppio misto la vittoria \u00e8 andata a Ellen Roosevelt, in coppia con Clarence Hobart.\nSeniors.\nSingolare maschile.\n Robert Wrenn ha battuto in finale Fred Hovey 6-4 3-6 6-4 6-4\nSingolare femminile.\n Aline Terry ha battuto in finale Augusta Schultz 6-1, 6-3\nDoppio maschile.\n Clarence Hobart / Fred Hovey hanno battuto in finale Oliver Campbell / Bob Huntington 6-3, 6-4, 4-6, 6-2\nDoppio femminile.\n Aline Terry / Harriet Butler hanno battuto in finale Augusta Schultz / Panna Stone 6-4, 6-3\nDoppio misto.\n Ellen Roosevelt / Clarence Hobart hanno battuto in finale Ethel Bankston / Robert Willson 6-1, 4-6, 10-6"}
{"id": "2859551", "revid": "1543377", "url": "https://it.wikipedia.org/wiki?curid=2859551", "title": "Heinrich von Mei\u00dfen", "text": " Il soprannome \"Frauenlob\" gli deriva dal tema di un suo Leich, il \"Frouwenlop\". La \"frouwe\" (in tedesco moderno \"Frau\", \"donna\"), cui si riferisce il nome, \u00e8 la Madonna. Da non confondere con il margravio Heinrich III di Mei\u00dfen, un Minnes\u00e4nger le cui poesie sono in parte tramandate negli stessi manoscritti di quelle di Frauenlob.\nVita e opere.\nIl poeta, originario di Mei\u00dfen, si trattenne intorno al 1276/78 in Boemia. Nel 1299 fu al servizio del duca Enrico di Carinzia e Tirolo - nelle testimonianze compare come \"ystrio doctus Vrowenlop\". Successivamente compose per l'imperatore Rodolfo I d'Asburgo, il re Venceslao II di Boemia, il re di Danimarca, il principe Wizlaw III di R\u00fcgen, l'arcivescovo Giselbert von Bremen e altri. Alcune poesie gnomiche sono dedicate alla \"Ritterfest\" di Rostock del 1311. Infine visse come protetto di Peter von Aspelt, un arcivescovo ed ex-cancelliere di Venceslao II a Magonza. Alla sua morte fu seppellito nell'area orientale del chiostro del Duomo di Magonza.\nNel 1774 la sua tomba fu distrutta: la sua riposizione avvenne nel 1783.\nHeinrich von Mei\u00dfen era assai dotato sia come poeta sia come compositore. Scrisse almeno 450 poesie gnomiche in 15 \"Ton\" , la cui autenticit\u00e0 tuttavia non \u00e8 provata in tutti i casi. Sono stati trasmessi anche 13 Minnelieder, e anche Leich con tema l'amore (\"Minne\"), le crociate e la Madonna. Il suo stile si distingue per la sua retorica fiorita, la capacit\u00e0 immaginifica, la stravaganza sintattica e un lessico sorprendente. In tutti questi punti, caratterizzanti il cosiddetto \"Gebl\u00fcmter Stil\" (\"Stile fiorito\" assomiglia al suo dichiarato maestro Corrado di W\u00fcrzburg, cui dedic\u00f2 in occasione della morte la poesia \"Geviolierte bluete kunst\" dove lamenta che insieme a Corrado sia morta anche l'arte. Il contenuto della sua poesia era difficile, a tratti triste.\nFrauenlob fu famoso gi\u00e0 in vita, acclamato come prima di lui Walther von der Vogelweide. I tentativi di imitarlo ad opera di tardi Minnes\u00e4nger fu poco convincente.\nLa sua opera tramandata comprende i tre \"Leich\": Marienleich (\"Frauenlobs Canticum Canticorum\"), \"Minneleich\" e \"Kreuzleich\", \"Streitgespr\u00e4ch zwischen Minne und Welt\" (\"COntroversia tra amore e mondo\"), assieme a 320 poesie gnomiche e 7 Minnelieder.\nI suoi testi sono tramandati nel Codex Manesse, nel Manoscritto di Jena, di Weimar e di Kolmar.\nMonumenti.\nPer il \"Siegesallee\" (\"Viale della Vittoria\") di Berlino, Reinhold Begas diede forma a un busto di marmo di Frauenlob come figura laterale del gruppo dedicato a Waldemar il Grande, conte di Brandeburgo. Fu inaugurata il 22 marzo 1900.\nA Magonza, sulla riva del Reno, si trova una rappresentazione plastica raffigurante Frauenlob a mezza grandezza naturale.\nBibliografia.\nLe edizioni delle opere di Frauenlob sono:\nUn'ampia selezione di studi su Frauenlob sono reperibili all'interno della voce in lingua tedesca."}
{"id": "2859552", "revid": "767487", "url": "https://it.wikipedia.org/wiki?curid=2859552", "title": "Yumen", "text": "Yumen (cinese semplificato:\u7389\u95e8, cinese tradizionale:\u7389\u9580, pinyin: Y\u00f9m\u00e9n, letteralmente \"Porta di giada\") \u00e8 una citt\u00e0 situata nella parte occidentale della provincia cinese di Gansu.\nSi tratta di una citt\u00e0 con una popolazione di 116\u00a0194 abitanti (2000). Dal punto di vista amministrativo, fa parte della prefettura di Jiuquan. Si trova lungo l'antica via della seta, ed \u00e8 famosa per la produzione di olio.\nNon si tratta del famoso Yumen Guan, o passo di frontiera Porta di giada dei tempi antichi, entrata della vecchia via della seta, situato non molto ad ovest di Dunhuang. Nonostante sia Yumen che Yumen Gate si trovino nello Jiuquan, quest'ultimo \u00e8 a circa 400\u00a0km ad ovest rispetto alla prima.\nDopo che nel luglio 2014 un trentottenne mor\u00ec di peste bubbonica, 151 fra suoi parenti e amici vennero messi in quarantena e la citt\u00e0 intera si ritrov\u00f2 in isolamento."}
{"id": "2859556", "revid": "54253", "url": "https://it.wikipedia.org/wiki?curid=2859556", "title": "Passo Yumen", "text": "Il passo Yumen (cinese semplificato:\u7389\u95e8\u5173, cinese tradizionale:\u7389\u9580\u95dc, pinyin: Y\u00f9m\u00e9n Gu\u0101n), o Porta di giada, \u00e8 un passo di montagna situato ad ovest di Dunhuang, nell'odierna regione cinese di Gansu. In tempi antichi attraverso questo passo correva la via della seta, ed era una delle strade che univano Cina ed Asia centrale, un tempo chiamata \"Territori Occidentali\". Poco a sud si trova il passo Yangguan, a sua volta importante tappa lungo la via della seta.\nOltre alla fortezza, nelle vicinanze c'\u00e8 una torre di segnalazione chiamata \"Majuanwan\" e una parte della Grande Muraglia Han. Ad ovest, si trovano la sezione della Grande Muraglia di Dunhuang e la torre di segnalazione. Alle spalle del Passo c'\u00e8 un piccolo museo che illustra la storia del luogo e presenta reperti dell'epoca Han.\nDenominazione.\nNonostante in cinese \"guan\" venga solitamente tradotto semplicemente in \"passo\", il suo significato specifico sarebbe quello di \"passo di frontiera\". Yumen guan e Yang guan \u7389\u9580\u967d\u95dc derivano da: \"yu\" \u7389 = 'giada' + men = 'porta'; e Yang \u967d = 'lato assolato', 'lato meridionale di una collina', 'sponda settentrionale di un fiume' e \"guan\" \u95dc = \u2018passi di frontiera\u2019. Si trattava dei due pi\u00f9 importanti passi che portavano a nord e ad ovest a partire dal territorio cinese. Durante la prima fase della dinastia Han, \"...una linea difensiva fu stanziata da Jiuquan nel corridoio di \"Gansu\", ad ovest fino al Passo della porta di giada\".\nNon va confuso questo passo con la citt\u00e0 di Yumen (\u7389\u95e8, letteralmente \"Porta di giada\") anch'essa in Gansu. Nonostante entrambe si trovino nella prefettura di Jiuquan, il passo si trova circa 400\u00a0km ad ovest dell'omonima citt\u00e0."}
{"id": "2859559", "revid": "1762097", "url": "https://it.wikipedia.org/wiki?curid=2859559", "title": "Architettura sostenibile", "text": "L'architettura sostenibile (detta anche green building, bioarchitettura o architettura bioecologica) progetta e costruisce edifici in grado di limitare impatti nell'ambiente. Piuttosto che un ambito disciplinare, l'architettura sostenibile \u00e8 un approccio culturale al progetto che fa riferimento \"Baubiologie\" (bioedilizia) nata negli anni settanta in Germania, e che si \u00e8 poi sviluppata includendo principi ecologici e il concetto di sviluppo sostenibile.\nStoria.\nIn tutte le epoche, l'uomo ha cercato di migliorare le prestazioni delle proprie abitazioni, sia nel senso della confortevolezza che dell'igiene. Per ottenere questi risultati, ha innanzitutto cercato di sfruttare al meglio quello che la natura gli aveva reso immediatamente disponibile: dei siti adatti all'edificazione, dei ripari naturali, la protezione del suolo, la luce e il calore del sole, nonch\u00e9 dei materiali da costruzione (legno, pietre, terra, argilla, ecc.).\nQuesto ha portato, dapprima a livello intuitivo, poi a livello artigianale, un'attenzione che ha costituito l'\"architettura\" ante-litteram: la scelta del sito per l'edificazione, la scelta del migliore orientamento nei confronti dell'esposizione solare e dei venti, la scelta dei materiali da costruzione, il \"progetto\" della tipologia abitativa e della sua struttura.\nCon il tempo, il progetto architettonico perse il carattere artigianale, per assumere sempre pi\u00f9 un carattere tecnologico. Con l'accrescere delle conoscenze e delle capacit\u00e0 tecnologiche, l'uomo sfrutt\u00f2 in modo sempre pi\u00f9 complesso le possibilit\u00e0 offerte dalla natura, creando artefatti che potessero migliorare la qualit\u00e0 delle sue abitazioni. Vennero cos\u00ec modificati i siti, realizzati i mattoni, i vetri, i sistemi fognari, gli isolamenti, ecc. Fino al XIX sec. per\u00f2, l'attenzione verso la sostenibilit\u00e0 di un progetto architettonico era ancora basilare, soprattutto per i limiti derivanti dall'esiguit\u00e0 delle risorse energetiche disponibili.\nA partire dagli anni settanta, si \u00e8 sentita l'esigenza di verificare se questa condizione non nascondesse dei problemi. In quel periodo si verifica infatti:\nCi\u00f2 che ha avuto subito un grande impulso, \u00e8 la ricerca sugli inquinanti nell'ambiente costruito, proprio perch\u00e9 \u00e8 quello che ha immediati aspetti sanitari.\nPoi, con il costo dei carburanti fossili in crescita, l'aspetto che ha cominciato a generare pi\u00f9 interesse \u00e8 quello relativo al risparmio energetico.\nUno degli effetti di questi nuovi impulsi, \u00e8 un ritorno dell'attenzione del progetto architettonico verso la natura e le risorse che questa ci offre.\nOggi, l\"'architettura sostenibile\", si sforza di avere una visione sistemica, il pi\u00f9 ampia possibile, che tratti il problema del costruito nel suo insieme di rapporto \"funzione-uomo-natura\", considerando gli edifici, non solo come ripari, ma come sostentamento della vita.\nPrincipi generali.\nSostenibilit\u00e0.\nIl concetto di sostenibilit\u00e0 si basa sui seguenti principi:\nL'architettura sostenibile fa proprio il principio della decrescita e di limite, inteso come risparmio di risorse e minima produzione di inquinamento in tutte le fasi del ciclo di vita. Il termine \u201csostenibile\u201d applicato all'architettura si riferisce alla ricerca delle soluzioni costruttive che massimizzano il benessere dei fruitori attuali garantendo contemporaneamente alle generazioni future la possibilit\u00e0 di conseguire lo stesso risultato, nella consapevolezza che le risorse sono limitate e che lo sperpero e l'inquinamento possono diventare insostenibili per le popolazioni future.\nConnesso a tutto ci\u00f2 \u00e8 l'eco-sostenibilit\u00e0. Essa \u00e8 un'attivit\u00e0 che si occupa dello studio dello sviluppo sostenibile. La crescita in maniera eco-sostenibile si pone come obiettivo lo sviluppo, il quale consente di far ereditare alle generazioni future la stessa quantit\u00e0 di risorse energetiche presenti attualmente. La teoria dell'eco-sostenibilit\u00e0 \u00e8 sostenuta in modo particolare da una branca moderna di ingegneri e architetti i quali combattono a favore di ci\u00f2 in vari modi, ad esempio utilizzando materiali eco-sostenibili. Molto attuale \u00e8 la ricerca di sostanze da utilizzare nell'edilizia che abbiano un impatto favorevole con l'eco-sostenibilit\u00e0. Un esempio \u00e8 la costruzione di un mattone (da parte di un'azienda di Lecco) formato da calce e canapa il quale cattura il biossido di carbonio presente nell'atmosfera. Esso, una volta indurito, diventa rigido e leggero; \u00e8 stato gi\u00e0 testato sia su edifici nuovi sia su costruzioni gi\u00e0 esistenti dando ottimi risultati.\nCiclo di vita.\nIl ciclo di vita di un edificio comprende diverse fasi: \nInfatti un edificio consuma energia durante tutto il suo ciclo di vita, dal reperimento delle materie prime per la produzione dei materiali edilizi, fino al momento della sua dismissione. La fase pi\u00f9 critica \u00e8 l'utilizzo dell'edificio: su un orizzonte di 50 anni, riscaldamento, climatizzazione estiva, illuminazione e produzione di acqua calda incidono, per oltre il 90%, sul consumo complessivo di energia dell'intero ciclo di vita.\nConsiderato che l'aspetto gestionale di una costruzione edilizia influisce notevolmente sull'impatto che essa ha sull'ambiente e, quindi, sui costi diretti e indiretti, l'architettura sostenibile ha, come obiettivo, la progettazione di edifici in grado di risolvere l'eventuale divario tra la concezione estetica-formale e quella energetica-funzionale.\nEcobilancio.\nLa valutazione degli impatti ambientali \u00e8 definita ecobilancio che considera ciascuna fase del ciclo di vita e analizza le esternalit\u00e0 in spazi e tempi diversi:\nA) valuta nel tempo gli impatti che avvengono prima, durante e dopo l'esistenza dell'edificio stesso, ad esempio con l'estrazione delle materie prime, o quando si interviene con la manutenzione per estendere la durata dell'edificio.\nB) valuta nello spazio gli impatti generati in altri luoghi da quello dell'insediamento, es. nei luoghi di prelievo o produzione dei materiali.\nLa metodologia LCA (vd. UNI 14040 \"Life Cycle Assessment\") consente l'effettuazione di una valutazione ambientale di tipo quantitativo. Solitamente uno studio LCA viene effettuato su singoli prodotti, mentre \u00e8 molto complesso (e per certi versi inutile) produrre un LCA di un edificio, poich\u00e9 le variabili da calcolare sono molteplici e sono riferite a molti componenti con durate e prestazioni differenti tra loro. \nPer tale motivo la valutazione ambientale dell'edificio viene effettuata con una metodologia di tipo qualitativa e \"multi-criteriale\", con un approccio umanista e soggettivo definito come \"Life Cycle Thinking\" (previsione del ciclo di vita).\nCompatibilit\u00e0.\nIntegrare l'opera nell'ambiente e nella natura, applicando il concetto di economia inteso non come il minor costo a breve termine, ma come il sistema che consente di evitare gli sprechi e le esternalit\u00e0. Per fare questo occorre una visione olistica e un approccio \"pluridisciplinare\"' che da priorit\u00e0 al bene comune anzich\u00e9 al profitto individuale.\nBenessere.\nLo scopo del costruire \u00e8 il benessere degli abitanti, inteso come uno stato psicofisico cui concorre la salute dell'individuo, l'equilibrio socioeconomico e la cura dell'ambiente. In questa visione l'edificio non \u00e8 un oggetto a s\u00e9 stante, slegato dal contesto, ma parte di un sistema interattivo e dinamico che considera gli elementi naturali (terra, acqua, vento, sole, vegetazione) e sociali (identit\u00e0 e appartenenza ai luoghi) come materiali fondamentali del progetto.\nOvviamente, \u00e8 fondamentale che il costruito sia realizzato con materiale che non presenti rischi sanitari o, meglio ancora, che abbia qualit\u00e0 che contribuiscano a sanificare l'ambiente.\nL'estetica \u00e8 stata, durante i primi anni di esperienza dell'architettura sostenibile, un aspetto trascurato, sacrificato sull'altare dell'efficienza dei sistemi solari attivi (pannelli solari). Oggi ci si sforza di rendere il costruito \"bello\", proprio in aderenza al principio che la bellezza degli edifici contribuiscono al benessere psichico delle persone.\nElementi dell'architettura sostenibile.\nSi elencano di seguito alcuni elementi che concorrono nella realizzazione di un progetto architettonico improntato alla sostenibilit\u00e0. Tali aspetti sono molteplici e non necessariamente tutti presenti nell'opera architettonica, ma impiegati diversamente in funzione delle caratteristiche dell'edificio e del contesto.\nRisorse energetiche.\nUno dei tanti problemi che l'architettura sostenibile si pone come obiettivo \u00e8 quello di evitare la mancanza di fonti energetiche per le generazioni future. Esso \u00e8 un problema abbastanza importante perch\u00e9 l'uso \"maleducato\" di alcune risorse (attualmente presenti) potrebbe portare a far s\u00ec che esse scarseggino in un futuro prossimo. \u00c8 necessario quindi fare delle distinzioni tra i tipi di fonti: le possiamo classificare in \"non rinnovabili\" e \"rinnovabili\". Le prime possono essere suddivise ancora in \"combustibili fissili\" (ovvero fonti primarie per produrre energia nucleare, tipo l'uranio) e \"combustibili fossili\". Questi ultimi includono petrolio, gas naturale e carbon fossile. I primi due non sono distribuiti in maniera uniforme su tutto il pianeta, ci sono zone pi\u00f9 ricche e altre meno ricche; per quanto concerne il carbon fossile invece, il reale problema non \u00e8 il consumo (sul pianeta ne \u00e8 presenta ancora un'ingente quantit\u00e0 che ne permette l'utilizzo per qualche secolo) ma gli effetti: esso infatti rilascia una considerevole quantit\u00e0 di biossido di carbonio, la quale danneggia fortemente l'atmosfera. Le fonti rinnovabili invece sono state tra le prime a essere sfruttate dall'uomo; attualmente sono varie. Si pu\u00f2 citare:\n- La legna, o in generale le biomasse, sono state tra le prime fonti utilizzate dall'uomo;\n- L'energia idraulica, utilizzata per produrre energia nelle centrali idroelettriche;\n- L'energia eolica, ponendo alcune pale in determinati luoghi, il vento le mette in azione e si ricava energia;\n- L'energia solare, un settore che si evolve giorno per giorno: un esempio lampante \u00e8 la diffusione dei pannelli solari nelle abitazioni che sta costellando tutta l'Europa e non solo.\nIl vantaggio che si pu\u00f2 trarre dalle fonti rinnovabili rispetto ai combustibili fossili \u00e8 quello di ridurre al minimo le emissioni di anidride carbonica (o biossido di carbonio), le quali sono molto dannose per l'uomo. \nAttualmente, l'obiettivo che molti studiosi si sono prefissati \u00e8 quello di riuscire a creare un sistema energetico a base di idrogeno, ad esempio sfruttando le acque marine. Riuscendo a trovare un sistema del genere, si immetterebbe soltanto acqua pura o in forma liquida o sotto forma di vapore. In realt\u00e0 \u00e8 gi\u00e0 stato trovato un modo per tale sistema ma c'\u00e8 un problema legato ai costi che lo rende controproducente.\nApproccio minimalista.\nI progetti architettonici tendono a ridurre dimensioni e accessori non indispensabili: dopo aver esplicitato le necessit\u00e0 che danno efficacia all'opera, si cerca di minimizzarne la dimensione, razionalizzando e, al limite, ridefinendo il comfort offerto.\nSolo dopo aver eliminato gli eccessi, gli architetti si concentrano sulla molteplicit\u00e0 di soluzioni che aumentano l'efficienza e l'efficacia dell'opera.\nQuesto approccio ha immediato effetto sul consumo di suolo e sullo sfruttamento delle risorse naturali, e un beneficio successivo sull'economia di gestione dell'opera.\nRiduzione dei consumi energetici.\nPer una corretta \"progettazione energetica\" occorre considerare quattro fattori:\nSe i primi due fattori sono correlati alle caratteristiche dell'edificio (dette anche caratteristiche \"passive\" dell'edificio), gli ultimi due sono propri degli impianti.\nUso razionale della risorsa idrica.\nUn ulteriore aspetto \u00e8 riferito al corretto utilizzo della risorsa idrica, con l'adozione di tecnologie in grado di riusare l'acqua piovana per usi secondari, o di consentire una elevata permeabilit\u00e0 dei terreni.\nUtilizzo di materiali bioecologici.\nLa scelta di materiali e prodotti sulla base di un ecobilancio, che confronta tra loro i prodotti valutandone i diversi impatti ambientali prodotti in tutte le fasi del ciclo di vita.\nRegionalismo.\nScegliere i materiali di cui si conosce la provenienza, scegliendo quelli estratti e prodotti nello stesso ambito ecoregionale (definito come un'area geograficamente omogenea), secondo il principio della filiera corta gi\u00e0 applicata per i prodotti alimentari.\nPartecipazione.\nL'attivit\u00e0 di coinvolgimento degli attori del processo edilizio e di condivisione del progetto con i futuri abitanti, in modo tale da favorire l'integrazione del manufatto nella comunit\u00e0.\nRiciclo e riuso.\nPrincipi fondamentali nella pratica della sostenibilit\u00e0, riferiti sia al singolo materiale che all'intero manufatto. Per tale motivo l'architettura sostenibile privilegia i sistemi di costruzione \"a secco\", o l'uso di elementi modulari, perch\u00e9 sono facilmente smontabili e riusabili. In base allo stesso principio, si cerca di privilegiare il riuso di materiali e il riuso delle strutture e degli edifici, evitando il consumo di suolo e di materie prime."}
{"id": "2859562", "revid": "287204", "url": "https://it.wikipedia.org/wiki?curid=2859562", "title": "U.S. National Championships 1892", "text": "Gli U.S. National Championships 1892 (conosciuti oggi come US Open) sono stati l'12\u00aa edizione degli U.S. National Championships e terza prova stagionale dello Slam per il 1892. Il torneo maschile si \u00e8 disputato al Newport Casino di Newport, il torneo femminile e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Oliver Campbell, che si \u00e8 imposto sul connazionale Fred Hovey in 4 set col punteggio di 7-5 3-6 6-3 7-5. Il singolare femminile \u00e8 stato vinto dall'irlandese Mabel Cahill, che ha battuto in finale in 5 set la statunitense Elisabeth Moore. Nel doppio maschile si sono imposti Oliver Campbell e Bob Huntington. Nel doppio femminile hanno trionfato Mabel Cahill e Adeline McKinlay. Nel doppio misto la vittoria \u00e8 andata a Mabel Cahill, in coppia con Clarence Hobart.\nSeniors.\nSingolare maschile.\n Oliver Campbell ha battuto in finale Fred Hovey 7-5 3-6 6-3 7-5\nSingolare femminile.\n Mabel Cahill ha battuto in finale Elisabeth Moore 5-7, 6-3, 6-4, 4-6, 6-2\nDoppio maschile.\n Oliver Campbell / Bob Huntington hanno battuto in finale Valentine Hall / Edward Hall 6-4, 6-2, 4-6, 6-3\nDoppio femminile.\n Mabel Cahill / Adeline McKinlay hanno battuto in finale Helen Day Harris / Arny Williams 6-1, 6-3\nDoppio misto.\n Mabel Cahill / Clarence Hobart hanno battuto in finale Elisabeth Moore / Rodmond Beach 6-1, 6-3"}
{"id": "2859564", "revid": "767487", "url": "https://it.wikipedia.org/wiki?curid=2859564", "title": "Yurungkash", "text": "Lo Yorungqash o Fiume della giada bianca, scritto anche \"Yorungkax\" (cinese:\u767d\u7389\u6cb3, pinyin: B\u00e1iy\u00f9 H\u00e9), \u00e8 un fiume che scorre nella parte meridionale dello Xinjiang, in Cina.\nLe sorgenti del fiume si trovano sui monti Kunlun, nell'area di Togatax (). Il fiume scorre verso est per circa 200\u00a0km prima di dirigersi a nord per altri 200\u00a0km, ed attraversare Hotan (). A nord di Hotan si asciuga nel deserto di Taklamakan. Il suo letto stagionale si unisce a quello del fiume Karakash nei pressi di Koxlax (circa 200\u00a0km a nord di Hotan, ), da dove prosegue a nord col nome di fiume Khotan ed attraversa Piqanlik (). Stagionalmente riesce ad attraversare il deserto, unendosi al Tarim a .\nIl fiume prende il nome dalla giada bianca che spesso si trova nei suoi depositi alluvionali."}
{"id": "2859571", "revid": "1924342", "url": "https://it.wikipedia.org/wiki?curid=2859571", "title": "D.O.A. (Death of Auto-Tune)", "text": "D.O.A. (Death of Auto-Tune) \u00e8 un brano musicale hip hop scritto e interpretato da Jay-Z e prodotto da No I.D.. Il brano \u00e8 stato pubblicato in formato digitale come primo singolo estratto da \"The Blueprint 3\".\nIl brano.\n\"D.O.A. (Death of Auto-Tune)\" \u00e8 stata trasmessa in anteprima negli Stati Uniti il 5 giugno 2009. Tema del brano \u00e8 l'eccessivo ricorso dell'industria musicale all'Auto-Tune. La canzone campiona il brano \"In the Space\" dei compositori Janko Nilovi\u0107 e Dave Sarkys, mentre il ritornello \u00e8 ispirato a \"Na Na Hey Hey Kiss Him Goodbye\" degli Steam.\nLa canzone ha permesso a Jay-Z di vincere il suo ottavo Grammy Award, il secondo nella categoria \"miglior performance rap\".\nIl video.\nIl video musicale prodotto per \"D.O.A. (Death of Auto-Tune)\", diretto da Anthony Mandler, \u00e8 stato girato e distribuito immediatamente dopo i BET Awards del 2009, il 28 giugno. Il video mostra Jay-Z in diversi ambienti, come in una fattoria abbandonata, in un bar, o mentre gioca a carte. Nel video compaiono in un cameo l'attore Harvey Keitel e il giocatore di basket LeBron James.\nIl video \u00e8 stato nominato agli MTV Video Music Awards 2009 nelle categorie \"miglior video maschile\" e \"miglior video hip hop\", ma ha perso rispettivamente contro \"Live Your Life\" di T.I. e \"We Made You\" di Eminem."}
{"id": "2859574", "revid": "767487", "url": "https://it.wikipedia.org/wiki?curid=2859574", "title": "Addio, amore!", "text": "Addio, amore! \u00e8 un film italiano del 1943 diretto da Gianni Franciolini. Il soggetto \u00e8 stato tratto dai racconti \"Addio, amore!\" e \"Castigo\" di Matilde Serao.\nTrama.\nNapoli, 1880. Due giovani sorelle, Anna e Laura Acquaviva, di nobile famiglia, rimaste orfane, sono affidate alla tutela di un nobile napoletano, amico di casa. Anna, la pi\u00f9 giovane delle due, di temperamento sensibile e irrequieto, presto si innamora del tutore e gli dichiara il suo amore minacciando il suicidio. Sorpreso ma attratto dalla sua affascinante giovinezza, il tutore la sposa. Tuttavia, dopo un breve periodo di serenit\u00e0, il rapporto viene disturbato dall'invidia e dalla gelosia di Laura che, insidiando il cognato, riesce a intrecciare con lui una relazione. Quando viene a sapere del tradimento, la giovane sposa finisce col togliersi la vita. Il marito muore in un duello con un innamorato della consorte.\nDistribuzione.\nIl film venne distribuito nel circuito cinematografico italiano il 31 dicembre del 1943."}
{"id": "2859575", "revid": "287204", "url": "https://it.wikipedia.org/wiki?curid=2859575", "title": "U.S. National Championships 1891", "text": "Gli U.S. National Championships 1891 (conosciuti oggi come US Open) sono stati la 11\u00aa edizione degli U.S. National Championships e terza prova stagionale dello Slam per il 1891. Il torneo maschile si \u00e8 disputato al Newport Casino di Newport, quello femminile e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Oliver Campbell, che si \u00e8 imposto sul connazionale Clarence Hobart in 5 set col punteggio di 2-6 7-5 7-9 6-1 6-2. Il singolare femminile \u00e8 stato vinto dall'irlandese Mabel Cahill, che ha battuto in finale in 5 set la statunitense Ellen Roosevelt. Nel doppio maschile si sono imposti Oliver Campbell e Bob Huntington. Nel doppio femminile hanno trionfato Mabel Cahill e Emma Leavitt Morgan. Nel doppio misto la vittoria \u00e8 andata a Mabel Cahill, in coppia con M. R. Wright.\nSeniors.\nSingolare maschile.\n Oliver Campbell ha battuto in finale Clarence Hobart 2-6 7-5 7-9 6-1 6-2\nSingolare femminile.\n Mabel Cahill ha battuto in finale Ellen Roosevelt 6-4, 6-1, 4-6, 6-3\nDoppio maschile.\n Oliver Campbell / Bob Huntington hanno battuto in finale Valentine Hall / Clarence Hobart 6-3, 6-4, 8-6\nDoppio femminile.\n Mabel Cahill / Emma Leavitt Morgan hanno battuto in finale Grace Roosevelt / Ellen Roosevelt 2-6, 8-6, 6-4\nDoppio misto non ufficiale.\n Mabel Cahill / M. R. Wright hanno battuto in finale Grace Roosevelt / C. T. Lee 6-4, 6-0, 7-5"}
{"id": "2859581", "revid": "729019", "url": "https://it.wikipedia.org/wiki?curid=2859581", "title": "Centrale nucleare di \u017barnowiec", "text": "La centrale nucleare di \u017barnowiec \u00e8 una centrale nucleare polacca situata nella frazione di Kartoszyno, nel comune di Krokowa, nel distretto di Puck, nel voivodato della Pomerania. La centrale doveva essere costituita da 4 reattori VVER da 440 MW ciascuno. Il progetto \u00e8 del 1982, ma per problemi economici e per l'incidente di \u010cernobyl' il progetto fu accantonato nel 1989.\nEspansione dell'impianto.\nPer il nuovo programma nucleare polacco si prospetta di riutilizzare il sito, avendo tutte le qualit\u00e0 per l'installazione di un moderno reattore. Dovrebbe quindi essere uno dei due siti per le prime due centrali polacche, come sito per la centrale nella posizione nord-occidentale, assieme all'ipotesi di Kopa\u0144. La tecnologia dei reattori non \u00e8 definita, visto che sono stati fatti accordi preliminari per la fornitura di reattori di svariate tipologie."}
{"id": "2859582", "revid": "2039387", "url": "https://it.wikipedia.org/wiki?curid=2859582", "title": "Elezioni regionali in Francia del 2004", "text": "Le elezioni regionali in Francia del 2004 si sono tenute il 21 e 28 marzo. Le regioni chiamate al voto erano ventidue: di queste, venti sono andate alla coalizione di centro-sinistra, le altre due (Alsazia e Corsica) al centro-destra."}
{"id": "2859584", "revid": "287204", "url": "https://it.wikipedia.org/wiki?curid=2859584", "title": "U.S. National Championships 1890", "text": "Gli U.S. National Championships 1890 (conosciuti oggi come US Open) sono stati la 10\u00aa edizione degli U.S. National Championships e seconda prova stagionale dello Slam per il 1890. Il torneo maschile si \u00e8 disputato al Newport Casino di Newport, quello femminile e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Oliver Campbell, che si \u00e8 imposto sul connazionale Henry Slocum in 4 set col punteggio di 6-2 4-6 6-3 6-1. Il singolare femminile \u00e8 stato vinto dalla statunitense Ellen Roosevelt, che ha battuto in finale in 2 set la connazionale Bertha Townsend. Nel doppio maschile si sono imposti Valentine Hall e Clarence Hobart. Nel doppio femminile hanno trionfato Ellen Roosevelt e Grace Roosevelt. Nel doppio misto la vittoria \u00e8 andata a Mabel Cahill, in coppia con Rodmond Beach.\nSeniors.\nSingolare maschile.\n Oliver Campbell ha battuto in finale Henry Slocum 6-2 4-6 6-3 6-1\nSingolare femminile.\n Ellen Roosevelt ha battuto in finale Bertha Townsend 6-2, 6-2\nDoppio maschile.\n Valentine Hall / Clarence Hobart hanno battuto in finale Charles Carver / John Ryerson 6-3, 4-6, 6-2, 2-6, 6-3\nDoppio femminile.\n Ellen Roosevelt / Grace Roosevelt hanno battuto in finale Margarette Ballard / Bertha Townsend 6-1, 6-2\nDoppio misto non ufficiale.\n Mabel Cahill / Rodmond Beach hanno battuto in finale Bertha Townsend / C. T. Lee 6-2, 3-6, 6-2"}
{"id": "2859591", "revid": "767487", "url": "https://it.wikipedia.org/wiki?curid=2859591", "title": "James Patton Preston", "text": "Biografia.\nFu il ventesimo governatore della Virginia. Fra i suoi parenti John Floyd, James McDowell e John Buchanan Floyd, futuro 31\u00ba governatore della Virginia.\nFrequent\u00f2 il College di William e Mary, durante la guerra del 1812 venne gravemente ferito e la sua vita fu in pericolo.\nRiconoscimenti.\nLa contea di Preston deve a lui il suo nome."}
{"id": "2859592", "revid": "1564499", "url": "https://it.wikipedia.org/wiki?curid=2859592", "title": "Trani (disambigua)", "text": ""}
{"id": "2859593", "revid": "367445", "url": "https://it.wikipedia.org/wiki?curid=2859593", "title": "Andrew Cuomo", "text": "Di origini italiane (i nonni paterni erano originari, rispettivamente, di Nocera Inferiore e di Tramonti, in provincia di Salerno, mentre quelli materni della Sicilia), \u00e8 figlio di Mario Cuomo, 52\u00ba governatore dello Stato di New York, nonch\u00e9 fratello del giornalista della CNN Chris Cuomo ed ex-marito della settima figlia di Bob Kennedy, Kerry, dalla quale ha avuto tre figlie.\nBiografia.\nNato nel Queens, borough di New York, consegue il diploma nel 1975 in un liceo cattolico del suo stesso borough, per poi laurearsi in giurisprudenza ed ottenere successivamente il dottorato presso la \"Albany Law School\".\nAlternando la pratica legale privata a quella presso il pubblico ministero, nel 1982 sostiene attivamente la campagna per l'elezione del padre alla massima carica statale, divenendone, ad elezione ottenuta, uno dei consiglieri politici pi\u00f9 ascoltati. In questa veste, per tutto il resto degli anni ottanta e i novanta, si fa promotore di politiche abitative, in particolare a favore dei senzatetto. Ha anche fondato un'organizzazione non lucrativa rivolta allo scopo, denominata HELP: \"Housing Enterprise for the Less Privileged\", \"impresa per favorire l'accesso alla casa dei meno fortunati\".\nDurante il mandato del sindaco David Dinkins, ha presieduto la commissione senzatetto della citt\u00e0 di New York, al fine di tradurre la sua competenza in materia in un pi\u00f9 vasto programma di risposta alle istanze dei senzatetto e, pi\u00f9 in generale, in favore di politiche della casa pi\u00f9 efficaci per le classi di reddito meno avvantaggiate.\nCandidature e incarichi nazionali e statali.\nNel 1993 il neopresidente Bill Clinton lo chiama a far parte del gruppo dirigente del ministero per le politiche abitative e lo sviluppo urbano. A seguito della mancata conferma del ministro Henry Cisneros per il secondo mandato clintoniano, Cuomo ne prende il posto dal 1997 al 2001. Nel 2002 Cuomo prova invano ad ottenere la candidatura del Partito Democratico per la carica di Governatore di New York gi\u00e0 ricoperta dal padre.\nNel 2010 ci riprova e, vinte le primarie, conquista anche la massima carica statale, battendo un altro italoamericano, l'esponente del \"Tea Party\" Carl Paladino, sostenuto dal Partito Repubblicano. Nel 2014 viene rieletto per un secondo mandato battendo il repubblicano Rob Astorino, mentre nel 2018 viene riconfermato anche per un terzo mandato battendo lo sfidante repubblicano Marc Molinaro. \nIl 10 agosto 2021, annuncia in diretta televisiva le sue dimissioni dall'incarico di governatore dello Stato di New York, a seguito delle accuse di molestie sessuali da parte di pi\u00f9 donne, pur negando di aver commesso il fatto.\nMatrimonio e figli.\nAndrew Cuomo ha sposato nel 1990 Kerry Kennedy, settima figlia di Robert F. Kennedy e di Ethel Skakel, nella Cattedrale di St. Matthew a Washington. La coppia ha avuto tre figlie: due gemelle, Cara Ethel Kennedy e Mariah Matilda Kennedy Cuomo, e Michaela Andrea Kennedy Cuomo.\nDopo tredici anni di matrimonio Cuomo ha chiesto il divorzio, avendo scoperto una relazione extraconiugale della moglie con un suo amico, Bruce Colley. Il divorzio fu dichiarato nel 2005, quando Cuomo non era ancora \"Attorney General\" dello Stato di New York."}
{"id": "2859594", "revid": "104265", "url": "https://it.wikipedia.org/wiki?curid=2859594", "title": "William Hawley Bowlus", "text": "La carriera di progettista.\nNegli Stati Uniti \u00e8 maggiormente conosciuto per la sua determinante collaborazione nella progettazione delle roulotte Airstream, attivit\u00e0 intrapresa dopo aver ricoperto il ruolo di sovraintendente alla costruzione dello \"Spirit of St. Louis\", l'aereo con cui Charles Lindbergh comp\u00ec, nel 1927, la prima trasvolata in solitario attraverso l'oceano Atlantico.\nAl suo attivo anche alcuni alianti, come il Bowlus 1-S-2100 Senior Albatross, con il quale, nel 1934, venne conquistato un primato d'altezza raggiunta, ed il General Airborne Transport XCG-16, un prototipo di aliante da trasporto tattico dall'aspetto anticonvenzionale ordinato dall'United States Army Air Corps nel 1943 ma non avviato alla produzione in serie.\nBowlus venne contemplato nella Soaring Hall of Fame nel 1954."}
{"id": "2859596", "revid": "287204", "url": "https://it.wikipedia.org/wiki?curid=2859596", "title": "U.S. National Championships 1889", "text": "Gli U.S. National Championships 1889 (conosciuti oggi come US Open) sono stati l'9\u00aa edizione degli U.S. National Championships e seconda prova stagionale dello Slam per il 1889. Il singolare maschile si \u00e8 disputato al Newport Casino di Newport, il doppio maschile allo Staten Island Cricket Club di New York, il femminile e il doppio misto al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Henry Slocum, che si \u00e8 imposto sul connazionale Quincy Shaw in 4 set col punteggio di 6-3 6-1 4-6 6-2. Il singolare femminile \u00e8 stato vinto dalla statunitense Bertha Townsend, che ha battuto in finale in 2 set la connazionale Lida Voorhees. Nel doppio maschile si sono imposti Henry Slocum e Howard Taylor. Nel doppio femminile hanno trionfato Margarette Ballard e Bertha Townsend. Nel doppio misto la vittoria \u00e8 andata a Grace Roosevelt, in coppia con A. E. Wright.\nSeniors.\nSingolare maschile.\n Henry Slocum ha battuto in finale Quincy Shaw 6-3 6-1 4-6 6-2\nSingolare femminile.\n Bertha Townsend ha battuto in finale Lida Voorhees 7-5, 6-2\nDoppio maschile.\n Henry Slocum / Howard Taylor hanno battuto in finale Oliver Campbell / Valentine Hall 6-1, 6-3, 6-2\nDoppio femminile.\n Margarette Ballard / Bertha Townsend hanno battuto in finale Marian Wright / Laura Knight 6-0, 6-2\nDoppio misto non ufficiale.\n Grace Roosevelt / A. E. Wright hanno battuto in finale Bertha Townsend / C. T. Lee 6-1, 6-3, 3-6, 6-3"}
{"id": "2859601", "revid": "287204", "url": "https://it.wikipedia.org/wiki?curid=2859601", "title": "U.S. National Championships 1888", "text": "Gli U.S. National Championships 1888 (conosciuti oggi come US Open) sono stati l'8\u00aa edizione degli U.S. National Championships e seconda prova stagionale dello Slam per il 1888. Il singolare maschile si \u00e8 disputato al Newport Casino di Newport, il doppio maschile allo Staten Island Cricket Club di New York, il torneo femminile al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Henry Slocum, che si \u00e8 imposto sul connazionale Howard Taylor in 3 set col punteggio di 6-4 6-1 6-0. Il singolare femminile \u00e8 stato vinto dalla statunitense Bertha Townsend, che ha battuto in finale in 2 set la connazionale Ellen Hansell. Nel doppio maschile si sono imposti Oliver Campbell e Valentine Hall. Nel doppio misto la vittoria \u00e8 andata a Marian Wright, in coppia con Joseph Clark.\nSeniors.\nSingolare maschile.\n Henry Slocum ha battuto in finale Howard Taylor 6-4 6-1 6-0\nSingolare femminile.\n Bertha Townsend ha battuto in finale Ellen Hansell 6-3, 6-5\nDoppio maschile.\n Oliver Campbell / Valentine Hall hanno battuto in finale Clarence Hobart / Edward MacMullen 6-4, 6-2, 6-2\nDoppio femminile non ufficiale.\n Ellen Roosevelt / Grace Roosevelt hanno battuto in finale Adeline Robinson / Vera Ward 3-6 6-3 6-4\nDoppio misto non ufficiale.\n Marian Wright / Joseph Clark hanno battuto in finale Adeline Robinson / P. Johnson 1-6, 6-5, 6-4, 6-3"}
{"id": "2859605", "revid": "287204", "url": "https://it.wikipedia.org/wiki?curid=2859605", "title": "Hanne Gaby Odiele", "text": "Carriera.\nHanne Gaby Odiele inizia la sua carriera nel 2005, firmando un contratto con l'agenzia di moda Supreme Management di New York. Da settembre dello stesso anno, debutta sulle passerelle, sfilando per Marc by Marc Jacobs, Rodarte, Ruffian, e Thakoon.\nCon l'aumentare della propria popolarit\u00e0 la modella compare su Vogue e diventa il volto di \"Philosophy di Alberta Ferretti\". Nel dicembre 2006, viene coinvolta in un incidente automobilistico a New York che la costringe a saltare l'intera stagione autunno/inverno 2007.\nNel corso della sua carriera Hanne Gaby Odiele ha sfilato per importanti marchi internazionali come Chanel, Givenchy, Prada, Balenciaga, Dries van Noten e Calvin Klein.\nInoltre \u00e8 comparsa sulle copertine di \"Vogue Italia, Marie Claire, Elle\", \"French Revue de Modes\" ed in un servizio di \"Harper's Bazaar\" insieme alle colleghe Chanel Iman, Hye-rim Park, Amanda Laine, Taryn Davidson ed Alyona Osmanova.\nHanne Gaby Odiele \u00e8 stata anche protagonista delle campagne pubblicitarie di Mulberry, Balenciaga, Vera Wang e DKNY Jeans."}
{"id": "2859607", "revid": "30781874", "url": "https://it.wikipedia.org/wiki?curid=2859607", "title": "Ganglioside", "text": ""}
{"id": "2859608", "revid": "287204", "url": "https://it.wikipedia.org/wiki?curid=2859608", "title": "U.S. National Championships 1887", "text": "Gli U.S. National Championships 1887 (conosciuti oggi come US Open) sono stati la 7\u00aa edizione degli U.S. National Championships e seconda prova stagionale dello Slam per il 1887. Il singolare maschile si \u00e8 disputato al Newport Casino di Newport, il doppio maschile all'Orange Tennis Club di Mountain Station, il torneo femminile al Philadelphia Cricket Club di Filadelfia, negli Stati Uniti.\nIl singolare maschile \u00e8 stato vinto dallo statunitense Richard Sears, che si \u00e8 imposto sul connazionale Henry Slocum in 3 set col punteggio di 6-1 6-3 6-2. Il singolare femminile \u00e8 stato vinto dalla statunitense Ellen Hansell, che ha battuto in finale in 2 set la connazionale Laura Knight. Nel doppio maschile si sono imposti Richard Sears e James Dwight, in quello misto la vittorie \u00e8 andata L. Stokes, in coppia con Joseph Clark.\nSeniors.\nSingolare maschile.\n Richard Sears ha battuto in finale Henry Slocum 6-1 6-3 6-2\nSingolare femminile.\n Ellen Hansell ha battuto in finale Laura Knight 6-1, 6-0\nDoppio maschile.\n Richard Sears / James Dwight hanno battuto in finale Howard Taylor / Henry Slocum 6-4, 3-6, 2-6, 6-3, 6-3\nDoppio misto non ufficiale.\n L. Stokes / Joseph Clark hanno battuto in finale Laura Knight / E. D. Faries 7-5, 6-4"}
{"id": "2859609", "revid": "481666", "url": "https://it.wikipedia.org/wiki?curid=2859609", "title": "Leopold Wharton", "text": ""}
{"id": "2859613", "revid": "287204", "url": "https://it.wikipedia.org/wiki?curid=2859613", "title": "U.S. National Championships 1886", "text": "Gli U.S. National Championships 1886 (conosciuti oggi come US Open) sono stati la 6\u00aa edizione degli U.S. National Championships e seconda prova stagionale dello Slam per il 1886. Si \u00e8 disputato al Newport Casino di Newport negli Stati Uniti d'America.\nIl singolare maschile \u00e8 stato vinto dallo statunitense Richard Sears, che si \u00e8 imposto sul connazionale Robert Livingston Beeckman in 4 set col punteggio di 4-6 6-1 6-3 6-4. Nel doppio maschile si sono imposti Richard Sears e James Dwight.\nSeniors.\nSingolare maschile.\n Richard Sears ha battuto in finale Robert Livingston Beeckman 4-6 6-1 6-3 6-4\nDoppio maschile.\n Richard Sears / James Dwight hanno battuto in finale Howard Taylor / Godfrey Binley 7-5, 5-7, 7-5, 6-4"}
{"id": "2859617", "revid": "287204", "url": "https://it.wikipedia.org/wiki?curid=2859617", "title": "U.S. National Championships 1885", "text": "Gli U.S. National Championships 1885 (conosciuti oggi come US Open) sono stati la 5\u00aa edizione degli U.S. National Championships e seconda prova stagionale dello Slam per il 1885.\nSi \u00e8 disputato al Newport Casino di Newport negli Stati Uniti.\nIl singolare maschile \u00e8 stato vinto dallo statunitense Richard Sears, che si \u00e8 imposto sul connazionale Godfrey M. Brinley in 4 set col punteggio di 6-3 4-6 6-0 6-3. Nel doppio maschile si sono imposti Richard Sears e Joseph Clark.\nSingolare maschile.\n Richard Sears ha battuto in finale Godfrey M. Brinley 6-3 4-6 6-0 6-3\nDoppio maschile.\n Richard Sears / Joseph Clark hanno battuto in finale Henry Slocum / Percy Knapp 6-3, 6-0, 6-2"}
{"id": "2859620", "revid": "767487", "url": "https://it.wikipedia.org/wiki?curid=2859620", "title": "The Rival Brothers' Patriotism", "text": "The Rival Brothers' Patriotism \u00e8 un film muto del 1911 diretto da Leopold Wharton, prodotto dalla Path\u00e9 Fr\u00e8res e distribuito in sala il 26 aprile 1911. Venne interpretato da Charles Arling.\nProduzione.\nIl film fu prodotto dalla Path\u00e9 Fr\u00e8res\nDistribuzione.\nDistribuito dalla General Film Company che lo fece uscire nelle sale il 26 aprile 1911."}
{"id": "2859621", "revid": "599013", "url": "https://it.wikipedia.org/wiki?curid=2859621", "title": "Stipo Papic", "text": ""}
{"id": "2859623", "revid": "287204", "url": "https://it.wikipedia.org/wiki?curid=2859623", "title": "U.S. National Championships 1884", "text": "Gli U.S. National Championships 1884 (conosciuti oggi come US Open) sono stati la 4\u00aa edizione degli U.S. National Championships e seconda prova stagionale dello Slam per il 1884. Si \u00e8 disputato al Newport Casino di Newport negli Stati Uniti.\nIl singolare maschile \u00e8 stato vinto dallo statunitense Richard Sears, che si \u00e8 imposto sul connazionale Howard A. Taylor in 4 set col punteggio di 6-0 1-6 6-0 6-2. Sears si \u00e8 anche aggiudicato il torneo di doppio insieme a James Dwight.\nSingolare maschile.\n Richard Sears ha battuto in finale Howard A. Taylor 6-0 1-6 6-0 6-2\nDoppio maschile.\n Richard Sears / James Dwight hanno battuto in finale Alexander van Rensselaer / Arthur Newbold 6-4, 6-1, 8-10, 6-4"}
{"id": "2859627", "revid": "22475", "url": "https://it.wikipedia.org/wiki?curid=2859627", "title": "La terra (romanzo)", "text": "La terra (\"La terre\") \u00e8 un romanzo dello scrittore francese \u00c9mile Zola, pubblicato nel 1887 ed \u00e8 il quindicesimo appartenente al ciclo de I Rougon-Macquart.\nLa vicenda si svolge a Rognes, citt\u00e0 di Beauce e il protagonista del romanzo \u00e8 Jean Macquart, figlio di Antoine Macquart e di Jos\u00e9phine G\u00e9vaudan, uno dei pochi membri del ramo Macquart libero da ogni tara. Jean lo troviamo gi\u00e0 nel romanzo La fortuna dei Rougon dove viene raccontata la sua infanzia e poi nella Disfatta e ancora nel Dottor Pascal. \n\"La terra\" descrive la disintegrazione di una famiglia di lavoratori agricoli durante il Secondo Impero francese, negli anni immediatamente precedenti lo scoppio della guerra franco-prussiana del 1870 ed offre una vivida descrizione delle difficolt\u00e0 e della brutalit\u00e0 della vita rurale nel tardo XIX secolo.\nTrama.\nLa vicenda del romanzo si svolge negli ultimi anni del Secondo Impero. \nIl protagonista \u00e8 Jean Macquart, un lavoratore agricolo che \u00e8 giunto a Rognes, un piccolo villaggio a La Beauce, dove lavora come operaio giornaliero.\nEgli comincia a corteggiare una ragazza locale, Fran\u00e7oise Mouche, che vive nel villaggio con la sorella Lise che \u00e8 sposata con Buteau, un giovane del villaggio che \u00e8 attratto da entrambe le sorelle.\nIl padre di Buteau, l'anziano agricoltore Fouan, ha deciso di firmare un contratto noto come \"gift between living people\" (\"dono tra persone viventi\"), con cui i suoi tre figli, Fanny Delhomme (sposata con un rispettato agricoltore), Hyacinthe (un bracconiere perdigiorno detto \"Ges\u00f9 Cristo\" ) e Buteau, erediteranno prima della morte del padre con l'impegno di pagare in cambio una pensione ai loro genitori. \nI beni sono ripartiti in misura accuratamente uguale tra i tre figli come detta il codice civile del 1804.\nNon appena il contratto \u00e8 firmato, Buteau comincia per\u00f2 a risentire della pensione e rapidamente si rifiuta di pagare.\nButeau intanto inizia una campagna di \"avances\" sessuali nei confronti di Fran\u00e7oise, sorella di Lise, che cerca di respingerlo.\nNel frattempo Fran\u00e7oise e Jean si sono sposati e Fran\u00e7oise non pu\u00f2 pi\u00f9 rimanere sotto lo stesso tetto dove vive anche Buteau, le cui profferte sessuali sono sempre pi\u00f9 persistenti e Lise, gelosa di Fran\u00e7oise, l'accusa di comportarsi in modo volutamente provocatorio. \nFran\u00e7oise, che ora \u00e8 incinta di un figlio di Jean, decide di andarsene ma chiede a Buteau e a Lise la sua parte di casa, cosa che la coppia non pu\u00f2 permettersi di fare.\nLa situazione peggiora fino a quando, in una scena scioccante, Buteau e Lise aggrediscono Fran\u00e7oise mentre \u00e8 sola in un campo al momento del raccolto. Lise trattiene la sorella mentre Buteau la violenta e poi la spinge su una falce, ferendola nel ventre e uccidendo il bambino non ancora nato.\nDopo il crimine commesso i due fuggono dalla scena. Quando Fran\u00e7oise viene trovata in fin di vita \u00e8 ancora cosciente e per orgoglio nei confronti della famiglia si rifiuta di fare il nome di Lise e Buteau e, dopo aver sostenuto che il suo infortunio \u00e8 stato il risultato di un incidente, muore poco dopo. \nIntanto i due avidi Buteau e Lise, tornati a casa, iniziano a rivolgere la loro attenzione a Fouan, la cui ostinazione a rimanere in vita \u00e8 diventata per loro motivo di grave difficolt\u00e0 finanziaria. Una notte, mentre Fouan \u00e8 addormentato, rubano nella sua camera da letto e tentano di soffocarlo ma, constatato che \u00e8 ancora vivo, gli danno fuoco organizzando la scena per farla apparire un incidente (la loro storia \u00e8 accettata dalla comunit\u00e0 locale). Buteau e Lise rifiutano intanto di pagare a Jean i soldi della quote di Fran\u00e7oise per la casa di famiglia come sarebbe il suo pieno diritto.\nInorridito dai sospetti per quanto riguarda sia la morte di sua moglie e di Fouan e per la crudelt\u00e0 di coloro che lo circondano, Jean ritorna al suo errare, e lascia la regione per il bene.\nMentre se ne va passa davanti ai tumuli appena scavati di Fran\u00e7oise e Fouan e il grano maturo nei campi di raccolta. "}
{"id": "2859629", "revid": "767487", "url": "https://it.wikipedia.org/wiki?curid=2859629", "title": "Armin Andres", "text": ""}
{"id": "2859631", "revid": "287204", "url": "https://it.wikipedia.org/wiki?curid=2859631", "title": "U.S. National Championships 1883", "text": "Gli U.S. National Championships 1883 (conosciuti oggi come US Open) sono stati la 2\u00aa edizione degli U.S. National Championships e seconda prova stagionale dello Slam per il 1883. Si \u00e8 disputato al Newport Casino di Newport negli Stati Uniti.\nIl singolare maschile \u00e8 stato vinto dallo statunitense Richard Sears, che si \u00e8 imposto sul connazionale James Dwight in 3 set col punteggio di 6-2 6-0 9-7. Sears e Dwight si sono anche aggiudicati il torneo di doppio.\nSingolare maschile.\n Richard Sears ha battuto in finale James Dwight 6-2 6-0 9-7\nDoppio maschile.\n Richard Sears / James Dwight hanno battuto in finale Alexander van Rensselaer / Arthur Newbold 6-0, 6-2, 6-2"}
{"id": "2859633", "revid": "1543377", "url": "https://it.wikipedia.org/wiki?curid=2859633", "title": "Classe Glauco (sommergibile 1935)", "text": "La classe Glauco era una classe di sommergibili della Regia Marina, costruita in 2 esemplari entrati in servizio a partire dal 1935.\nUnit\u00e0.\nLa classe era composta da due unit\u00e0:\nProgetto e caratteristiche.\nSi trattava di unit\u00e0 del tipo \u00abBernardis\u00bb a semplice scafo con controcarene. Erano dotati di ottime caratteristiche di robustezza e manovrabilit\u00e0 e raggiunsero un buon equilibrio in tutte le parti importanti; al momento del loro completamento erano sommergibili molto moderni e di buone prestazioni anche a livello mondiale e la Regia Marina li prese a modello per molte delle classi successive. In verit\u00e0 nel secondo conflitto mondiale si vide che le caratteristiche di progetto, specie di velocit\u00e0, come in molte unit\u00e0 italiane costruite durante il ventennio, esistevano sulla carta e nelle prove in mare, e non nella realt\u00e0 operativa. In particolare la velocit\u00e0 di 17 nodi in superficie, adeguata per la guerra ai convogli e appena inferiore a quella dei sommergibili tedeschi, non veniva raggiunta che di rado: con mare mosso spesso i mercantili riuscirono a superarli. In particolare nella crociera atlantica del \"Glauco\" dell'ottobre 1940 il battello, anche per dei guasti ai motori, faceva i 7,5 nodi in emersione (contro i 9 di un buon mercantile), nella seconda crociera atlantica (dicembre 1940) malgrado l'apparato propulsivo in buone condizioni, fu superato in velocit\u00e0 dal mercantile che stava attaccando con il cannone, non riuscendo quindi ad affondarlo. Tutti i sommergibili di questa classe, ed in particolare l\"'Otaria\", furono frequentemente soggetti a guasti meccanici all'apparato propulsivo o a quello del condizionamento d'aria. Viceversa le condizioni del conflitto costrinsero pi\u00f9 volte i battelli a scendere sotto la quota massima di progetto (comunque modesta, di 80 metri), riuscendo a riprendere l'assetto ed evitare lo schiacciamento anche dopo essere scesi sui 120 metri sotto il livello delle onde.\nGlauco.\nVarata nel 1935, l'unit\u00e0 partecip\u00f2 alla guerra di Spagna. Nel suo impegno durante la seconda guerra mondiale attacc\u00f2 diverse navi alleate, ma senza affondamenti certificati. Venne affondata il 27 giugno 1941 dalla scorta ad un convoglio alleato dopo essere stata attaccata a lungo con le bombe di profondit\u00e0.\nOtaria.\nPartecip\u00f2 alla guerra di Spagna. Durante la seconda guerra mondiale oper\u00f2 sia in Mediterraneo (dove svolse infruttuose missioni offensive oltre a quattro di trasporto) che in Atlantico, dove affond\u00f2 il piroscafo \"Starcross\". Dal febbraio 1943 svolse solo attivit\u00e0 addestrativa; all'armistizio si consegn\u00f2 agli Alleati e fu impiegato in esercitazioni antisom. Fu radiato nel 1948 e demolito.\nCollegamenti esterni.\nRegio Sommergibile Glauco "}
{"id": "2859634", "revid": "709565", "url": "https://it.wikipedia.org/wiki?curid=2859634", "title": "Arrivo degli ambasciatori inglesi alla corte del re di Bretagna", "text": "L'Arrivo degli ambasciatori inglesi alla corte del re di Bretagna \u00e8 un telero (olio su tela, 275\u00d7589 cm) di Vittore Carpaccio, databile al 1495 circa e conservato nelle Gallerie dell'Accademia di Venezia. Si tratta del settimo episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia, ma da un punto di vista dello sviluppo del racconto \u00e8 il primo. \nDescrizione.\nLa cristiana Orsola, figlia del re di Bretagna, accett\u00f2 di sposare Ereo, principe pagano d'Inghilterra, a patto che il futuro sposo si convertisse e andasse con lei in pellegrinaggio a Roma. La scena mostra gli ambasciatori inglesi che arrivano dal re di Bretagna per chiedere Orsola in sposa e fa parte della serie delle tre \"Ambascerie\", in genere identificate come le ultime della serie, con il \"Commiato\" e il \"Ritorno\". \nArchitettura.\nLa scena \u00e8 divisa dall'architettura dipinta in tre parti e la lettura iconografica va da destra a sinistra verso il fondo, come una specie di palcoscenico diviso in vari momenti. L'architettura \u00e8 cos\u00ec composta: a sinistra un portico con archi a tutto sesto su pilastri e colonne in marmo colorati, al centro un'aula aperta con un grande \"Sol invictus\" sul soffitto e dettagli anticheggianti come i profili di imperatori entro medaglioni, e a destra l'interno di una stanza a cui si accede da una scaletta che scavalca un canale. Tra la loggia e l'aula si trova una colonna in marmo screziato poggiata su una fantasiosa base a candelabra con motivi araldici, che ricorda l'estro della scuola ferrarese. \nParte sinistra.\nA sinistra, sullo sfondo di una citt\u00e0 lagunare, si vede il corteo degli ambasciatori che \u00e8 arrivato, mentre altri giovani veneziani, appartenenti alla Compagnia della Calza (incaricata di organizzare feste e spettacoli in occasione del Carnevale o di feste solenni), si atteggiano indifferenti dell'avvenimento, nei loro ricchi abiti con i simboli del loro prestigio ben in vista, come il falcone. \nA sinistra, in primo piano sotto una loggia, si apre una veduta marina con un galeone. \nProbabilmente l'uomo vestito con una toga rossa oltre la ringhiera \u00e8 Pietro Loredan e i gentiluomini in primo piano i suoi figli, anche se alcuni hanno ipotizzato che l'uomo in toga rossa sia l'autoritratto dell'artista. La sua presenza fuori dal proscenio sembra funzionale a richiamare l'attenzione dello spettatore, come la figura del festaiolo o \"didascalos\", cio\u00e8 il narratore che nel teatro rinascimentale presentava e commentava le rappresentazioni. Analogo ruolo sembra aveva anche il fanciullo con la berretta piumata in primissimo piano, che guarda verso lo spettatore. \nParte centrale.\nGli ambasciatori intanto si inginocchiano via via che entrano nella stanza reale al cospetto del sovrano bretone Mauro e il primo di loro gli reca il documento dell'ambasceria. Le pose e i gesti di deferenza rimandando al rigido cerimoniale delle pubbliche udienze del Doge di Venezia, assiso di solito, proprio come re Mauro, tra i suoi consiglieri. La tribuna reale \u00e8 contro una parete obliqua coperta di cuoi lavorati. \nStraordinaria \u00e8 la piazza che fa da sfondo a questa scena, con un canale oltre il quale si staglia un edificio a pianta centrale, una rivisitazione della Torre dell'Orologio e altri palazzi nel tipico stile veneziano. I riflessi degli edifici colorati tingono gli specchi d'acqua.\nParte destra.\nA destra, nella stanzetta privata, il re, una volta dimesso ogni regale sussiego, pensieroso incontra la figlia, che sta enumerando le proprie condizioni per il matrimonio: conversione dello sposo al Cristianesimo nel giro di tre anni, necessari alla sua istruzione dottrinale durante i quali ella sarebbe rimasta vergine, e pellegrinaggio, con lui, a Roma per incontrare il papa, assistita da dieci vergini a loro volta seguite da mille vergini ciascuna, pi\u00f9 mille per lei stessa. Nella stanza, cos\u00ec intimamente domestica a differenza della sala di rappresentanza, si notano il tipico letto a cassettoni, con i sedili laterali e col baldacchino, oltre alle finestre con i vetri rotondi piombati e la piccola immagine della \"Madonna col bambino\" per la devozione privata. \nUna donna anziana (una nutrice) sta seduta sui gradini, assorta nei propri pensieri, forse presagendo la tragica sorte di Orsola. Il suo ruolo \u00e8, anche in questo caso, quello di richiamare l'attenzione sulla scena che si svolge alle sue spalle. Questa figura fu cos\u00ec ammirata da Tiziano che la copi\u00f2, aggiornandola, nella scala presente nella \"Presentazione della Vergine al Tempio\" per la Sala dell'Albergo della Scuola Grande di Santa Maria della Carit\u00e0 (1536-1538).\nStile.\nL'amplissima composizione \u00e8 impostata in modo da far scorrere nel modo pi\u00f9 naturale i vari momenti della storia, cadenzati con un ritmo ben ordito, che si rif\u00e0 all'esempio della manifestazioni teatrali e delle cerimonie religiose e civili della Repubblica di Venezia. Impossibile sarebbe immaginare un'orchestrazione tanto ampia senza l'unificazione garantita dalla prospettiva e della luce dorata, che permea il dipinto vibrando liberamente su tutti i dettagli e generando quella particolare atmosfera in cui sembra che l'aria circoli liberamente. Nella cerimonia diplomatica la luce spiove intensamente da sinistra, generando ombre nette."}
{"id": "2859635", "revid": "599013", "url": "https://it.wikipedia.org/wiki?curid=2859635", "title": "Arnd Neuhaus", "text": ""}
{"id": "2859636", "revid": "1272592", "url": "https://it.wikipedia.org/wiki?curid=2859636", "title": "Felix Aderca", "text": "Nella lirica segu\u00ec la scuola simbolista, scrisse ricordi di guerra e romanzi impregnati di erotismo. Dopo la seconda guerra mondiale rimase in disparte e non pubblic\u00f2 pi\u00f9 nulla.\n\u00c8 considerato uno dei pionieri della fantascienza rumena."}
{"id": "2859637", "revid": "767487", "url": "https://it.wikipedia.org/wiki?curid=2859637", "title": "Memories (film 1912)", "text": "Memories \u00e8 un film muto del 1912 diretto da Leopold Wharton e prodotto dalla Path\u00e9 Fr\u00e8res. Era interpretato da Charles Arling.\nProduzione.\nIl film fu prodotto dalla Path\u00e9 Fr\u00e8res\nDistribuzione.\nDistribuito dalla General Film Company, usc\u00ec in sala il 3 agosto 1912."}
{"id": "2859639", "revid": "287204", "url": "https://it.wikipedia.org/wiki?curid=2859639", "title": "U.S. National Championships 1882", "text": "Gli U.S. National Championships 1882 (conosciuti oggi come US Open) sono stati la 2\u00aa edizione degli U.S. National Championships e seconda prova stagionale dello Slam per il 1882.\nSi \u00e8 disputato al Newport Casino di Newport negli Stati Uniti.\nIl singolare maschile \u00e8 stato vinto dallo statunitense Richard Sears, che si \u00e8 imposto sul connazionale Clarence Clark in 3 set col punteggio di 6-1 6-4 6-0, che ha trionfato anche nel doppio insieme a James Dwight.\nSingolare maschile.\n Richard Sears ha battuto in finale Clarence Clark 6-1 6-4 6-0\nDoppio maschile.\n Richard Sears / James Dwight hanno battuto in finale Crawford Nightingale / George Smith 6-2, 6-4, 6-4"}
{"id": "2859640", "revid": "767487", "url": "https://it.wikipedia.org/wiki?curid=2859640", "title": "L'amante nell'ombra", "text": "L'amante nell'ombra (\"Striden g\u00e5r vidare\") \u00e8 un film svedese diretto da Gustaf Molander nel 1941.\nTrama.\nUn giovane chirurgo diventa l'assistente di un celebre professore e si impegna nel lavoro per acquisire stima e notoriet\u00e0, incitato anche da un'infermiera innamorata di lui. Un'altra donna lo persuade ad allontanarsi dalla clinica per dedicarsi alla libera professione, pi\u00f9 indipendente e redditizia. La brillante riuscita di un difficile intervento chirurgico gli far\u00e0 cambiare idea e gli far\u00e0 capire che il suo posto \u00e8 in clinica, dove tra l'altro ritrova l'amore della giovane infermiera che lo aveva spronato e aiutato agli inizi della carriera."}
{"id": "2859641", "revid": "1439131", "url": "https://it.wikipedia.org/wiki?curid=2859641", "title": "Studebaker serie E", "text": "La Serie E \u00e8 stata una linea di autocarri prodotti dalla Studebaker dal 1955 al 1964.\nContesto.\nLa denominazione si riferiva a due serie distinte. Una prima, propriamente detta, si riferiva al modello del 1955 venduto da \u00bd, \u00be, 1, 1,5 e 2 t. I modelli successivi furono classificati come segue: 1956 (serie 2E), 1957-1958 (serie 3E), 1959 (serie 4E), 1960 (serie 5E), 1961 (serie 6E), 1962 (serie 7E) e 1963-1964 (serie 8E).\nOltre a questi ultimi modelli, il nome \u201cserie E\u201d denomin\u00f2 tutti gli autocarri della Studebaker dal 1955 al dicembre 1963, data di chiusura dello stabilimento statunitense di South Bend.\nQueste due serie di autocarri erano parecchio simili, poich\u00e9 la Studebaker era in dure ristrettezze finanziarie in questi anni, e non invest\u00ec quasi nulla per aggiornare le proprie linee di camion. Dal 1956 al 1958 gli autocarri della Studebaker furono chiamati Transtar. Una nuova grande griglia anteriore in fibra di vetro compar\u00ec per la serie 3E degli anni 1957-58, e fu l'unica modifica sostanziale a questa linea di autocarri.\nPer il biennio 1958-59 un autocarro a basso costo, chiamato Scotsman, fu prodotto in aggiunta alla Transtar per un tonnellaggio di \u00bd e \u00be. Per risparmiare fu allestito un abitacolo spartano e fu basata su una versione modificata degli anni 1949-53. Per ragioni sconosciute, la Transtar fu ritirata dalla produzione nel 1959, per poi riapparire nel 1960 con le versioni di 1, \u00bd, e \u00be di t. La linea fu basata sulla berlina Studebaker Lark.\nLe versioni \u00bd, \u00be e 1 t erano generalmente disponibili sia a 6 cilindri che V8. Per il tonnellaggio superiore la Studebaker offriva solo il V8. All'inizio del 1962 il modello 7E, che montava un motore Diesel e freni pneumatici, aveva anche la versione da 2 t.\nUna \"96BBC\" (che significava 96 pollici dal paraurti anteriore alla parte posteriore dell'abitacolo) era disponibile in versione benzina e Diesel. Una cabina guida pi\u00f9 corta poteva essere ottenuta togliendo la griglia in fibra di vetro, appiattendo la parte anteriore del cofano e montando un muso anteriore tronco. Questo modello fu prodotto per essere conforme alla legislazione dell'epoca che regolamentava la lunghezza totale della motrice.\nUna versione trazione integrale fu disponibile in versione di \u00bd e \u00be t dall'inizio del 1957. La Studebaker non allest\u00ec la trazione integrale per conto suo, ma in collaborazione con la Chevrolet e con la GMC, acquistando i componenti dalla NAPCO (Northwestern Auto Parts Company)\nIl segno pi\u00f9 distintivo della serie E fu l'abitacolo, che rimase immutato durante la produzione. Solo un parabrezza ad un pezzo unico ed un lunotto pi\u00f9 esteso furono le sole modifiche rispetto alla 2R."}
{"id": "2859644", "revid": "838137", "url": "https://it.wikipedia.org/wiki?curid=2859644", "title": "Movimento Ecologista Indipendente", "text": "Il Movimento Ecologista Indipendente (in francese: \"Mouvement Ecologiste Ind\u00e9pendant\") \u00e8 un Partito politico attivo in Francia dal 1994.\nIl partito fu fondato per iniziativa di Antoine Waechter, con l'obiettivo di creare un movimento ecologista che non aderisse in modo specifico n\u00e9 alla coalizione di centro-destra che di centro-sinistra. Il MEI ambiva a sostituire i Verdi come maggior partito ambientalista, ma tale obiettivo non fu raggiunto.\nIl partito ha espresso candidati autonomi in occasione delle elezioni regionali del 2004, giungendo talora ad accordi con un altro partito di ispirazione ambientalista, Generazione Ecologia.\nIn vista delle elezioni presidenziali del 2007, il MEI decise di appoggiare il centrista Fran\u00e7ois Bayrou, esponente dell'Unione per la Democrazia Francese. Per le successive elezioni legislative del 2007, arriv\u00f2 di nuovo ad un accordo con Generazione Ecologia.\nAlle elezioni europee del 2009, si presenta nell\"'Alleanza Ecologista Indipendente\", che ottiene il 3,6 % dei voti ma non ottiene alcun seggio.\nAlle elezioni presidenziali del 2012 il partito appoggia Eva Joly alla presidenza della Repubblica, la candidata ottiene il 2,2% dei voti e si posiziona al 6\u00ba posto tra i vari candidati."}
{"id": "2859645", "revid": "19933", "url": "https://it.wikipedia.org/wiki?curid=2859645", "title": "Vacan", "text": ""}
{"id": "2859646", "revid": "287204", "url": "https://it.wikipedia.org/wiki?curid=2859646", "title": "U.S. National Championships 1881", "text": "Gli U.S. National Championships 1881 (conosciuti oggi come US Open) sono stati la 1\u00aa edizione degli U.S. National Championships e seconda prova stagionale dello Slam per il 1881. Si \u00e8 disputato al Newport Casino di Newport negli Stati Uniti.\nIl singolare maschile \u00e8 stato vinto dallo statunitense Richard Sears, che si \u00e8 imposto sul connazionale William E. Glyn in 3 set col punteggio di 6-0 6-3 6-2. Nel doppio maschile si sono imposti Clarence Clark e Frederick Winslow Taylor.\nSingolare maschile.\n Richard Sears ha battuto in finale William E. Glyn 6-0 6-3 6-2\nDoppio maschile.\n Clarence Clark / Frederick Winslow Taylor hanno battuto in finale Alexander van Rensselaer / Arthur Newbold 6-5 6-4, 6-5"}
{"id": "2859647", "revid": "767487", "url": "https://it.wikipedia.org/wiki?curid=2859647", "title": "Come tarda a venire lo sposo", "text": "Come tarda a venire lo sposo (\"Locked Out of Wedlock\") \u00e8 un cortometraggio muto del 1912 diretto da Leopold Wharton, prodotto dalla Path\u00e9 Fr\u00e8res.\nProduzione.\nIl film venne prodotto dalla Path\u00e9 Fr\u00e8res.\nDistribuzione.\nDistribuito dalla General Film Company, il film usc\u00ec in sala il 4 settembre 1912."}
{"id": "2859653", "revid": "767487", "url": "https://it.wikipedia.org/wiki?curid=2859653", "title": "Che grosso gambero quello del sig. Arling", "text": "Che grosso gambero quello del sig. Arling (\"The Striped Bathing Suit\") \u00e8 un cortometraggio muto del 1912 diretto da Leopold Wharton, prodotto dalla Path\u00e9 Fr\u00e8res e distribuito in sala il 17 ottobre 1912 dalla General Film Company.\nVenne interpretato da Charles Arling e Gwendolyn Pates.\nProduzione.\nIl film fu prodotto dalla Path\u00e9 Fr\u00e8res.\nDistribuzione.\nVenne distribuito in sala il 17 ottobre 1912 dalla General Film Company."}
{"id": "2859655", "revid": "765509", "url": "https://it.wikipedia.org/wiki?curid=2859655", "title": "Ririka, SOS!", "text": " \u00e8 un manga \"sh\u014djo\" scritto da Yasushi Akimoto e disegnato da Koi Ikeno, pubblicato in Giappone sulla rivista \"Ribon\" di Sh\u016beisha dal gennaio 1995 al giugno 1996.\nDal manga \u00e8 stato tratto un anime di 35 episodi, prodotto dallo Studio Gallop e andato in onda in Giappone su TV Tokyo tra il luglio 1995 e il marzo 1996; in Italia \u00e8 stato trasmesso, con il titolo Ririka, SOS!, su Italia Teen Television dal luglio all'agosto 2004.\nTrama.\nRirika Moriya (Erika Rangemayer, in Italia), \u00e8 una ragazzina di 10 anni che si divide fra la scuola e il piccolo ospedale del padre di Seiya Uzaki (Sonny), dove ormai conosce tutti, dal personale ai pazienti, con i quali ha un profondo rapporto di amicizia. Un giorno nel suo istituto arriva Kan\u014d (Kane), un nuovo studente dall'aria misteriosa e affascinante che non tarda molto a fare innamorare di s\u00e9 molte studentesse, tra le quali c'\u00e8 anche Ririka.\nSeiya conosce Ririka da sempre: piuttosto geloso dell'amica, anche se non se ne rende pienamente conto, non vede quindi di buon occhio la situazione, soprattutto quando diventa chiaro che anche Kan\u014d \u00e8 in qualche modo attratto da Ririka.\nMa all'insaputa di tutti, da qualche parte nell'universo si sta combattendo una terribile guerra che ha messo in pericolo Queen Earth (Stella Crystel), il pianeta governato dalla principessa prima Helena (Elena) e minacciato da Dark Joker (Duca Oscuro), che sta purtroppo coinvolgendo anche la Terra. Kan\u014d \u00e8 in realt\u00e0 un messaggero della regina, che \u00e8 stato inviato in missione sulla Terra per risvegliare i poteri latenti di Ririka, per poterla trasformare in Nurse Angel (Principessa Crystel), letteralmente l'infermiera angelo, e tentare di ribaltare le sorti della guerra. Il compito di Ririka sar\u00e0 quello di creare una magica pozione con il Fiore della Vita che salver\u00e0 l'universo.\nManga.\nIl manga \u00e8 stato pubblicato sulla rivista \"Ribon\" dal gennaio 1995 al giugno 1996 e successivamente \u00e8 stato serializzato in 4 tank\u014dbon per conto della Sh\u016beisha. Inizialmente la storia racconta le vicende in modo spensierato e leggero, per poi prendere un tono pi\u00f9 drammatico come la serie animata.\nAnime.\nL'anime, prodotto dallo Studio Gallop, \u00e8 composto da 35 episodi, andati in onda su TV Tokyo dal 7 luglio 1995 al 29 marzo 1996. \u00c8 stato raccolto in LD e successivamente in 7 DVD, questi ultimi usciti anche in due BOX nel 2004. Un OAV era in progetto, ma non \u00e8 stato mai realizzato. La serie TV segue abbastanza fedelmente il manga.\nIn Italia \u00e8 stato acquistato da Mediaset ed \u00e8 stato trasmesso in prima visione sull'emittente televisiva Italia Teen Television dal luglio all'agosto 2004.\nSigle.\nIn Italia vengono usate le sigle originali.\nLibri e romanzi.\nDurante il corso della serie, in Giappone, sono stati pubblicati con l'etichetta Cobalt Bunko di Sh\u016beisha dei romanzi scritti da Hiroshi Toda.\nVideogiochi.\nDurante il corso della serie, \u00e8 stato pubblicato un videogioco dalla Innerbrain.\nMusical.\nDal 15 dicembre 1995 al 7 gennaio 1996, al Hakuhinkan Theater di Ginza, \u00e8 stato messo in scena il musical di \"Nurse Angel Ririka SOS\", specificatamente basato sulla serie animata, ma con un finale diverso perch\u00e9 al tempo quest'ultima era ancora in corso. Tra i tanti personaggi, Ririka \u00e8 interpretata da Kanako Irie, Seiya da Y\u016bki Kuroda e Kan\u014d da Takeshi Maya. \u00c8 stato trasmesso in TV una volta terminata la serie animata, diviso in tre parti intitolate , e , ed \u00e8 uscito su DVD insieme alla pubblicazione del settimo DVD dell'anime.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo."}
{"id": "2859656", "revid": "767487", "url": "https://it.wikipedia.org/wiki?curid=2859656", "title": "Bacio impossibile", "text": "Bacio impossibile (\"The Elusive Kiss\") \u00e8 un cortometraggio muto del 1913 diretto da Leopold Wharton, prodotto dalla Path\u00e9 Fr\u00e8res e distribuito in sala il 25 gennaio 1913 dalla General Film Company. I due protagonisti erano Gwendolyn Pates e Charles Arling.\nProduzione.\nIl film fu prodotto dalla Path\u00e9 Fr\u00e8res.\nDistribuzione.\nDistribuito dalla General Film Company, il film usc\u00ec in sala il 25 gennaio 1913."}
{"id": "2859660", "revid": "838137", "url": "https://it.wikipedia.org/wiki?curid=2859660", "title": "Generazione Ecologia", "text": "Generazione Ecologia (in francese: \"G\u00e9n\u00e9ration \u00c9cologie\") \u00e8 un partito politico attivo in Francia dal 1990.\nStoria.\nLa fondazione.\nFondato da Brice Lalonde su iniziativa di Fran\u00e7ois Mitterrand, alle elezioni legislative del 1993 giunge ad un accordo con i Verdi, ma raggiunge solo il 7% (mentre era in realt\u00e0 accreditato al 16%).\nNo\u00ebl Mam\u00e8re, vicepresidente del movimento dal 1992 al 1994, fu poi esclusa dal partito e fond\u00f2 Convergenza Ecologia-Solidariet\u00e0, confluendo infine nei Verdi. Al contrario di molti partiti che tradizionalmente si stanziano nel centro-sinistra, Generazione Ecologia si presenta come un partito ambientalista di centro-destra, sostenendo posizioni conservatrici.\nGenerazione Ecologia ha cooperato dal 2004 con parecchi altri movimenti che condividono le sue priorit\u00e0 e ha collaborato con varie organizzazioni, soprattutto il Partito Federalista.\nL'Alleanza Ecologista Indipendente.\nNel 2002 France Gamerre sostituisce Brice Lalonde alla guida del partito e intraprende una politica di alleanze con il Movimento Ecologista Indipendente e La Francia in azione che d\u00e0 vita all'Alleanza Ecologista Indipendente. Alle elezioni europee del 2009, l'alleanza raccoglie il 3,6% dei voti e non ottiene alcun seggio.\nIl Polo Radicale ed Ecologista.\nNel novembre 2010 il partito abbandona l'Alleanza e l'anno successivo, durante il 9\u00ba Congresso Nazionale elegge presidente Yves Pi\u00e9trasanta. In seguito, nel corso di un incontro con Jean-Michel Baylet, presidente del Partito Radicale di Sinistra e candidato alle primarie del Partito socialista, Yves Pi\u00e9trasanta annuncia la creazione di un Polo Radicale ed Ecologista basato su \"valori sociali, umanisti, repubblicani, ecologisti ed europei\".\nAlle elezioni presidenziali del 2012 il Polo Radicale ed Ecologista sostiene la candidatura di Fran\u00e7ois Hollande che ottiene al primo turno il primo posto grazie al 28,6% dei consensi contro il 27,1% del presidente uscente Nicolas Sarkozy."}
{"id": "2859662", "revid": "767487", "url": "https://it.wikipedia.org/wiki?curid=2859662", "title": "Luna di miele agitata", "text": "Luna di miele agitata (\"An Exciting Honeymoon\") \u00e8 un cortometraggio muto del 1913 diretto da Leopold Wharton. Era interpretato da Charles Arling e da Gwendolyn Pates in uno dei suoi ultimi film.\nProduzione.\nProdotto dalla Path\u00e9 Fr\u00e8res.\nDistribuzione.\nDistribuito dalla General Film Company che fece uscire in sala il film il 26 aprile 1913. La Path\u00e9 Fr\u00e8res, nel 1906 aveva gi\u00e0 prodotto in Francia un corto dal titolo \u00c9mouvant voyage de noce, distribuito negli USA con il titolo \"Exciting Honeymoon Trip\"."}
{"id": "2859664", "revid": "767487", "url": "https://it.wikipedia.org/wiki?curid=2859664", "title": "An Itinerant Wedding", "text": "An Itinerant Wedding \u00e8 un cortometraggio muto del 1913 diretto da Leopold Wharton, prodotto dalla Path\u00e9 Fr\u00e8res e distribuito in sala il 15 maggio 1913 dalla General Film Company.\nProduzione.\nFu prodotto dalla Path\u00e9 Fr\u00e8res nel 1913.\nDistribuzione.\nIl film fu distribuito in sala il 15 maggio 1913 dalla General Film Company."}
{"id": "2859665", "revid": "155634", "url": "https://it.wikipedia.org/wiki?curid=2859665", "title": "US Open 1995 - Singolare maschile", "text": "Nella riedizione della finale del 1990 Pete Sampras \u00e8 riuscito a vincere di nuovo gli US Open battendo in finale il rivale e connazionale Andre Agassi per 6-4 6-3 4-6 7-5. Sampras \u00e8 riuscito a battere il numero 1 del mondo della classifica ATP usando molto spesso il serve and volley e realizzando 24 ace in tutta la partita. Dopo aver conquistato il Torneo di Wimbledon riesce a fare doppietta cos\u00ec come aveva fatto nel 1993. In tutto il torneo Pete ha realizzato 142 ace, colpo con cui ha chiuso anche la finale interrompendo una striscia di 26 match vinti consecutivamente dal \"Kid di Las Vegas\". Pete oltre al titolo ha incassato un assegno di $, la met\u00e0 sono andati all'altro finalista. La striscia di vittorie di Agassi era la pi\u00f9 lunga dai tempi di Bj\u00f6rn Borg il quale nel 1978 vinse 39 partite consecutivamente perdendo, cos\u00ec come Andre, nella finale degli US Open contro Jimmy Connors. La finale del 1995 era la terza giocata da soli tennisti statunitensi dell'era Open dopo quella del 1990 sempre tra Sampras e Agassi e quella del 1979 tra John McEnroe e Vitas Gerulaitis. Pete con questo successo diventa il quarto giocatore della storia a vincere 3 Wimbledon e 3 US Open in carriera come: John McEnroe, Bill Tilden, Fred Perry e nella classifica degli US Open vinti raggiunge anche Jimmy Connors e Ivan Lendl."}
{"id": "2859666", "revid": "30782646", "url": "https://it.wikipedia.org/wiki?curid=2859666", "title": "Regno borbonico", "text": ""}
{"id": "2859667", "revid": "767487", "url": "https://it.wikipedia.org/wiki?curid=2859667", "title": "Baseball's Peerless Leader", "text": "Baseball's Peerless Leader \u00e8 un cortometraggio muto del 1913 diretto da Leopold Wharton e interpretato dal giocatore di baseball Frank Chance.\nProduzione.\nIl film fu prodotto dalla Path\u00e9 Fr\u00e8res.\nDistribuzione.\nDistribuito in sala il 4 dicembre 1913 dalla General Film Company, il film usc\u00ec con una nuova riedizione nel 1916, distribuito dalla Path\u00e9 Exchange.\nDate di uscita.\nIMDb"}
{"id": "2859668", "revid": "3115", "url": "https://it.wikipedia.org/wiki?curid=2859668", "title": "HADOPI", "text": "HADOPI (acronimo di Haute Autorit\u00e9 pour la diffusion des oeuvres et la protection des droits sur l'Internet) \u00e8 un'istituzione francese che si occupa dell'applicazione di una parte della \"Loi Cr\u00e9ation et Internet\" n. 311 introdotta nel 2009 ed in vigore dal 2010, dedicata al diritto d'autore su Internet, una normativa che \u00e8 stata al centro di polemiche in quanto prevede una \"disconnessione forzata\" per coloro che violano il copyright, adottando una metodologia definita \"risposta graduale\".\nIl 12 giugno 2009 \u00e8 stata votata la legge n\u00b02009-669 (HADOPI 1); essa \u00e8 stata poi integrata il 31 dicembre 2009 dalla legge n\u00b02009-1311 relativa alla protezione della propriet\u00e0 letteraria e artistica su Internet (HADOPI 2).\nGeneralit\u00e0.\nL'alta autorit\u00e0 HADOPI ha per scopo la lotta contro lo scaricamento illegale su Internet di opere protette dal diritto d'autore. Secondo la legge, chiunque scarichi da Internet contenuti coperti da copyright, rischia fino a 3 anni di carcere e euro di multa.\nAd ogni modo, raramente la sanzione \u00e8 applicata (l'unico caso \u00e8 quando la persona perseguita \u00e8 responsabile di un sito di download).\nSanzioni.\nSono perseguiti gli utenti che utilizzano piattaforme di file sharing per lo scaricamento illegale (le cosiddette reti \"peer-to-peer\"). Coloro che scaricano contenuti attraverso link diretti o che utilizzano servizi di streaming, invece, non sono perseguiti.\nNel caso venga rilevato un download illegale, l\u2019HADOPI contatta il diretto interessato tramite una e-mail di avvertimento. In alcuni casi, inizia una risposta graduale che pu\u00f2 giungere fino ad una sanzione vera e propria.\n\u00c8 curioso notare, comunque, che chi ricever\u00e0 questo avviso non sar\u00e0 l'autore della violazione, bens\u00ec il titolare della linea di connessione ad Internet.\nProcedura.\nLa procedura \u00e8 composta da diverse fasi.\nPrimo avvertimento.\nUna volta sollecitata dagli aventi diritto, l\u2019HADOPI manda una e-mail di avvertimento all\u2019indirizzo scelto dall\u2019utente durante la sottoscrizione dell\u2019abbonamento ad Internet. \nDopo il ricevimento dell'e-mail, l\u2019utente pu\u00f2 chiedere di visionare una lista dei file che gli vengono contestati e presentare le proprie osservazioni attraverso l'apposito modulo di risposta HADOPI scaricabile on line.\nSecondo avvertimento.\nNel caso di una recidiva nei 6 mesi successivi della trasmissione della prima e-mail, una seconda e-mail \u00e8 mandata all\u2019utente. Oltre a questa e-mail, egli riceve a casa propria una lettera raccomandata. \nTerzo avvertimento.\nSe l\u2019utente \u00e8 nuovamente recidivo entro il termine di un anno, la Commissione lo informer\u00e0 dei rischi di procedimenti penali a suo carico tramite una lettera raccomandata. \nLa commissione potr\u00e0 anche decidere di segnalare i fatti alla Procura e trasmetterle il fascicolo riguardante il caso. L\u2019utente sar\u00e0 allora perseguito per negligenza grave.\nProcesso e multa.\nA seguito dell'eventuale procedimento giudiziario, il giudice avr\u00e0 la possibilit\u00e0 di infliggere la multa prevista per le contravvenzioni di classe 5 (con ammenda penale e non ammenda forfettaria) nei confronti dell\u2019utente. La sanzione massimale che risulta della procedura HADOPI \u00e8 una multa di euro.\nA seguito della sentenza del Consiglio Costituzionale del 10 giugno 2009, fra le sanzioni non pu\u00f2 esservi la sospensione della connessione ad Internet del trasgressore, in quanto ci\u00f2 lederebbe il diritto fondamentale all'accesso all'informazione. \nPunti di debolezza.\nCi sono diversi argomenti al centro delle discussioni contro la legge HADOPI, tra cui:\nIter.\nUna prima versione della legge venne giudicata incostituzionale nel giugno 2009, ma in dicembre 2009 venne approvata una successiva versione della legge. A dicembre vennero nominati i nove membri della commissione HADOPI, mentre la legge \u00e8 entrata ufficialmente in vigore in Francia il 1\u00ba gennaio 2010.\nNel gennaio 2010 \u00e8 stato presentato il logo di HADOPI dal ministro della cultura Fr\u00e9d\u00e9ric Mitterrand, ed ha suscitato scalpore che proprio esso usasse un font di propriet\u00e0 esclusiva di France T\u00e9l\u00e9com."}
{"id": "2859669", "revid": "30782663", "url": "https://it.wikipedia.org/wiki?curid=2859669", "title": "M\u00edrz\u00e1 \u1e24usayn 'Al\u00edy-i-N\u00far\u00ed", "text": ""}
{"id": "2859677", "revid": "55081170", "url": "https://it.wikipedia.org/wiki?curid=2859677", "title": "Zara (Croazia)", "text": ""}
{"id": "2859679", "revid": "339392", "url": "https://it.wikipedia.org/wiki?curid=2859679", "title": "Iskander Pasha", "text": ""}
{"id": "2859681", "revid": "155634", "url": "https://it.wikipedia.org/wiki?curid=2859681", "title": "US Open 1994 - Singolare maschile", "text": "Davanti ai spettatori dello USTA National Tennis Center lo statunitense Andre Agassi \u00e8 riuscito a vincere il suo secondo titolo del Grande Slam della carriera dopo la vittoria a Wimbledon nel 1992 battendo in finale il tedesco Michael Stich per 6-1 7-6(5) 7-5. Agassi \u00e8 diventato il terzo non testa di serie a vincere il torneo dopo che ci erano riusciti Fred Stolle nel 1966 e Malcolm Anderson nel 1957. Con questa vittoria Andre Agassi ha incassato un assegno di $. Il detentore del titolo Pete Sampras \u00e8 stato eliminato a sorpresa al quarto turno dal peruviano Jaime Yzaga."}
{"id": "2859683", "revid": "767487", "url": "https://it.wikipedia.org/wiki?curid=2859683", "title": "The Boundary Rider", "text": "The Boundary River \u00e8 un film muto del 1914 diretto e prodotto da Leopold Wharton e Theodore Wharton. Il film venne interpretato da William Bailey.\nProduzione.\nIl film fu girato negli studi della casa di produzione Wharton che si trovavano a Ithaca, nello stato di New York,\nDistribuzione.\nDistribuito in sala nell'agosto del 1914 dall'Eclectic Film Company."}
{"id": "2859685", "revid": "767487", "url": "https://it.wikipedia.org/wiki?curid=2859685", "title": "Lindy Remigino", "text": ""}
{"id": "2859686", "revid": "767487", "url": "https://it.wikipedia.org/wiki?curid=2859686", "title": "The Pawn of Fortune", "text": "The Pawn of Fortune \u00e8 un film muto del 1914 diretto e prodotto da Leopold Wharton e Theodore Wharton e distribuito dalla Eclectic Film Company. Il film venne interpretato da William Bailey.\nTrama.\nAvendo difeso Doris Jackson dalle sgradite attenzioni del figlio del suo capo, l'inventore John Hadley viene licenziato. Depresso, Hadley medita il suicidio e, mentre si trova su un molo, si butta in acqua. Ma non muore: cade, invece, sul ponte di un'imbarcazione che appartiene al gangster J. Harvey Hall. Portato in Messico, Hadley viene sbarcato nello Yucatan dove sfugge agli indios. Riuscir\u00e0 a tornare a casa carico di ricchezze. Ma, nel frattempo, la moglie, che si era trovata senza sostentamento, debilitata, aveva perso la figlioletta che era stata portata a casa di Hall. Il gangster alleva la bambina come sua, incoraggiando i suoi talenti per le arti meccaniche. Quando, a diciotto anni, Janet inventa un dispositivo per aprire le casseforti, uno scagnozzo di Hall, Handsome Harry, cerca di coinvolgere la ragazza nelle attivit\u00e0 della banda. Apprendendo che il padre \u00e8 un criminale, Janet si sente sconsolata finch\u00e9 la sua cameriera le rivela che quello non \u00e8 il suo vero padre, visto che lei \u00e8 una trovatella. Grazie a una serie di coincidenze, Janet ritrova finalmente i suoi veri genitori aiutata dagli sforzi del detective Daggett.\nProduzione.\nIl film fu prodotto dalla Wharton e venne girato a Ithaca, nello stato di New York, con il titolo di lavorazione \"The Mechanics Daughter\".\nDistribuzione.\nDistribuito dalla Eclectic Film Company, il film usc\u00ec nelle sale cinematografiche USA nell'ottobre del 1914."}
{"id": "2859687", "revid": "155634", "url": "https://it.wikipedia.org/wiki?curid=2859687", "title": "US Open 1993 - Singolare maschile", "text": "Lo statunitense Pete Sampras \u00e8 riuscito a vincere il 3\u00ba titolo del Grande Slam e 2\u00b0 US Open della carriera battendo in finale il francese C\u00e9dric Pioline alla sua prima finale Slam per 6-4 6-4 6-3. Sampras nel 1993 realizza la doppietta Wimbledon-US Open dopo quella di Boris Becker del 1989. Con questa vittoria riconquista la vetta della classifica ATP persa per sole 3 settimane a favore di Jim Courier e la manterr\u00e0 stabilmente per 82 settimane consecutive. Sampras con questa vittoria ha incassato un assegno di $ come primo premio."}
{"id": "2859690", "revid": "110157", "url": "https://it.wikipedia.org/wiki?curid=2859690", "title": "League of European Research Universities", "text": "La League of European Research Universities (in italiano: \"Lega Europea delle Universit\u00e0 di Ricerca\", abbreviato LERU) \u00e8 un consorzio di cui fanno parte alcune universit\u00e0 europee che danno grande importanza alla ricerca scientifica.\nStoria.\nFondata nel 2002 in una collaborazione fra 12 universit\u00e0 europee, ha incluso tra i propri membri 8 nuove universit\u00e0 nel 2006 e 2 nuove universit\u00e0 nel 2010. Gli uffici sono situati a Lovanio, in Belgio.\nMembri.\nI 23 membri sono:"}
{"id": "2859691", "revid": "130704", "url": "https://it.wikipedia.org/wiki?curid=2859691", "title": "LERU", "text": ""}
{"id": "2859692", "revid": "155634", "url": "https://it.wikipedia.org/wiki?curid=2859692", "title": "US Open 1992 - Singolare maschile", "text": "Lo svedese Stefan Edberg riesce a difendere il titolo conquistato l'anno precedente battendo in finale Pete Sampras per 3\u20136, 6\u20134, 7\u20136(5), 6\u20132. Per Edberg si tratta nel suo 6\u00ba e ultimo torneo del Grande Slam, con questa vittoria riesce a riconquistare la vetta del ranking ATP cui si aggiunge un assegno di $. Prima di arrivare in finale Stefan era riuscito a vincere 3 match conclusi tutti al quinto set e tutti con un break sotto nel 5\u00ba set per un totale di 13 ore e 43 minuti di durata tra cui la semifinale contro Michael Chang protrattasi per 5 ore e 26 minuti. La partita contro Sampras \u00e8 durata 2 ore e 51 minuti. Era dal 1947 che gli ultimi 2 vincitori del torneo si incontrassero in finale, allora erano stati Jack Kramer e Frank Parker. \u00c8 stato l'unico torneo del Grande Slam in cui Lendl (oramai sul viale del tramonto) riusc\u00ec a battere Boris Becker, e l'ultimo torneo del Grande Slam a vedere la partecipazione di Jimmy Connors."}
{"id": "2859693", "revid": "1305772", "url": "https://it.wikipedia.org/wiki?curid=2859693", "title": "Cursus", "text": ""}
{"id": "2859695", "revid": "767487", "url": "https://it.wikipedia.org/wiki?curid=2859695", "title": "Il rubino del Rayak", "text": "Il rubino del Rayak (\"A Prince of India\") \u00e8 un film muto del 1914 diretto e prodotto da Leopold e Theodore Wharton e distribuito in sala nell'ottobre del 1914 dalla Eclectic Film Company.\nGirato a Ithaca, nello stato di New York, il film venne interpretato da Thurlow Bergen e da Elsie Esmond, due attori che provenivano dal teatro e che, nella vita reale, erano marito e moglie.\nLa sceneggiatura si basa su \"The Prince of India\", romanzo di Lew Wallace pubblicato a New York nel 1893.\nTrama.\nIn una piccola citt\u00e0 universitaria americana giunge il rajah di Myore insieme al figlio; l'arrivo dei due attira l'attenzione di Moreland, un ladro gentiluomo. Il rajah, infatti, possiede un famoso diamante su cui il malvivente vuole mettere le mani. Per riuscirci, pensa di usare il fascino di Nell Reardon, una truffatrice che lui ricatta per ottenerne l'aiuto. La donna circuisce il giovane principe e, a una cena a cui partecipa anche Billy, un giornalista alle prime armi che deve seguire la visita del rajah, riesce a convincerlo a tirare fuori dalla cassaforte il meraviglioso gioiello, che \u00e8 accompagnato da aurea oscura, quella di colpire con la sua maledizione chiunque entri in suo possesso, meno il suo legittimo proprietario. Il diamante scivola accidentalmente nel polsino di Billy che, pi\u00f9 tardi, lo fa cadere inavvertitamente ai piedi del principe. Harley, uno degli scagnozzi di Moreland, riesce ad impossessarsene consegnandolo subito al suo capo. Allora Nell, che si \u00e8 innamorata del principe, avverte il giovane del furto. Insieme a suo padre e a Billy, il principe indiano si mette all'inseguimento di Moreland che sta fuggendo in automobile. Dopo averlo finalmente raggiunto, il principe mette al tappeto il ladro e recupera la gemma rubata. Suo padre, impressionato dal coraggio dimostrato, gli perdona il suo comportamento avventato, quello di aver mostrato il diamante, mettendo tutti in pericolo, solo per soddisfare il capriccio di una donna. Il principe, pentito, quando Nell gli dichiara il suo amore, la respinge.\nProduzione.\nIl film fu girato negli studi di Ithaca della Wharton, la casa di produzione dei fratelli Leopold e Theodor Wharton, con il titolo di lavorazione \"Kiss of Blood\".\nDistribuzione.\nNegli Stati Uniti, usc\u00ec distribuito dalla Eclectic Film Company, presentato in sala nell'ottobre 1914 in una versione della lunghezza di quattro rulli.\nIl film, in Italia - dove fu distribuito dalla Path\u00e9 - ottenne il visto di censura 10960 nel dicembre 1925."}
{"id": "2859697", "revid": "155634", "url": "https://it.wikipedia.org/wiki?curid=2859697", "title": "US Open 1991 - Singolare maschile", "text": "Nell'edizione 1991 degli US Open a Jimmy Connors, vincitore a New York di 5 titoli, di cui 3 su superfici diverse, viene data una wildcard. Dopo aver disputato una stagione disastrosa nel 1990 con solo 3 partite giocate con altrettante sconfitte e precipitato alla posizione numero 936 del ranking ATP e non avendo brillato particolarmente in quella successiva con eliminazioni nei primi turni sia nei tornei del Grande Slam che in quelli dell'ATP Tour riesce nell'impresa di arrivare fino alle semifinali pochi giorni dopo aver compiuto i 39 anni. Nonostante il sostegno del pubblico dei spettatori del Louis Armstrong Stadium perde contro il giovane connazionale Jim Courier ma nonostante questa sconfitta a \"Jimbo\" viene riservata una standing ovation.\nIn finale lo svedese Stefan Edberg riesce a vincere il suo primo US Open battendo proprio Jim Courier per 6-2 6-4 6-0. Per Edberg si tratta del 5\u00ba titolo del Grande Slam e con questa vittoria incassa un assegno di $. Stefan \u00e8 il primo giocatore dell'era Open ad essere stato eliminato nel primo turno nell'edizione precedente alla sua vittoria del titolo: nel 1990 era stato eliminato all'esordio dal sovietico Aleksandr Vladimirovi\u010d Volkov. Con questa vittoria ridiventa numero 1 del mondo scavalcando Boris Becker."}
{"id": "2859702", "revid": "287204", "url": "https://it.wikipedia.org/wiki?curid=2859702", "title": "Sci di fondo ai X Giochi paralimpici invernali", "text": "Le gare di sci di fondo ai X Giochi paralimpici invernali di Vancouver si sono svolte dal 14 al 21 marzo 2010 al Whistler Olympic Park.\nCategorie.\nOgnuna delle gare sulle varie distanze dello sci di fondo \u00e8 composta da tre tipi di competizioni:\nViene comunque stilata un'unica classifica, ma i tempi dei singoli concorrenti vengono compensati applicando la cosiddetta \"formula di compensazione del tempo\" (\"adjusted time formula\") a seconda della categoria di appartenenza. Per le categorie ipo e non vedenti e in piedi sono previste gare sia in tecnica libera, sia in tecnica classica."}
{"id": "2859705", "revid": "1543377", "url": "https://it.wikipedia.org/wiki?curid=2859705", "title": "Associazione delle universit\u00e0 del Commonwealth", "text": "L'Association of Commonwealth Universities (in italiano Associazione delle universit\u00e0 del Commonwealth, abbreviato ACU) \u00e8 un gruppo di oltre 480 universit\u00e0 di paesi del Commonwealth.\nStoria.\nNel 1912, l'Universit\u00e0 di Londra convoc\u00f2 53 rappresentanti di varie universit\u00e0 londinesi per un congresso delle universit\u00e0 dell'impero. Venne deciso di creare un \"ufficio di informazioni\", gestito da un comitato rappresentante universit\u00e0 in patria e all'estero. L'ufficio apr\u00ec nel 1913 con il nome di Universities Bureau of the British Empire. Nel 1948 il nome venne cambiato in Association of Universities of the British Commonwealth, e nel 1963 il nome venne cambiato in quello attuale."}
{"id": "2859706", "revid": "155634", "url": "https://it.wikipedia.org/wiki?curid=2859706", "title": "US Open 1990 - Singolare maschile", "text": "L'edizione 1990 segna una svolta generazionale nella storia del torneo: 2 nuovi protagonisti del tennis mondiale arrivano in finale: Pete Sampras e Andre Agassi, entrambi statunitensi. Agassi \u00e8 un anno pi\u00f9 anziano di Pete e aveva gi\u00e0 giocato una finale Slam, esattamente quella del Roland Garros pochi mesi prima, perdendo contro l'ecuadoregno Andr\u00e9s G\u00f3mez Santos, mentre Pete, nato nel 1971, si trova nella sua prima finale di un major in carriera. A vincere \u00e8 Sampras che con i suoi 19 anni e 28 giorni diventa il pi\u00f9 giovane vincitore del singolare maschile della storia degli US Open scavalcando in questo particolare record Oliver Campbell che aveva vinto l'edizione del 1890 all'et\u00e0 di 19 anni, 6 mesi e 9 giorni. Pete mette in campo tutte le sue doti da grande servitore che lo caratterizzer\u00e0 per tutta la carriera e in semifinale elimina il veterano John McEnroe, e battendo Andre in un'ora e 42 minuti con il punteggio di 6-4 6-3 6-2. Agassi nell'altra semifinale aveva eliminato il detentore del titolo Boris Becker. Con questa vittoria Sampras incassa un assegno di $."}
{"id": "2859713", "revid": "2166030", "url": "https://it.wikipedia.org/wiki?curid=2859713", "title": "Iskender Pasci\u00e0", "text": "Biografia.\nLe prime campagne.\nNel 1613, per ordine del Gran Vizir Nes\u00fah Pasci\u00e0, Iskender Pasci\u00e0 guid\u00f2 l'esercito ottomano che consegn\u00f2 il trono di Transilvania a Gabriele Bethlen.\n\"Beylerbey\" di Oczakov (O\u010dakiv) grazie all'appoggio politico di Gurji Mohammed Pasci\u00e0, Iskender Pasci\u00e0 venne impegnato dal sultano ottomano Ahmed I sullo scacchiere ucraino durante la seconda fase (1607-1617) della Guerra dei Magnati di Moldavia (1593-1617).\nAppoggiato dai rinforzi di Silistra di Ibrahim Pasci\u00e0, Iskender marci\u00f2 contro le truppe dei magnati polacchi Micha\u0142 Wi\u015bniowiecki e Samuel Korecki, intervenuti in Moldavia in favore di Alexandru Movil\u0103, erede del vecchio voivoda Ieremia Movil\u0103, contro il voivoda filo-ottomano \u0218tefan II Tom\u0219a. Nell'agosto 1616, Iskender sconfisse le truppe polacco-lituane nella Battaglia di Sasowy R\u00f3g: Korecki ed i Movil\u0103 vennero catturati, mentre Wi\u015bniowiecki fu ucciso. Korecki riusc\u00ec pi\u00f9 tardi a scappare, salvo poi essere ricatturato dagli Ottomani dopo la Battaglia di Cecora e morire strangolato (1620).\nNel 1616 il \"Grand Hetman\" Stanis\u0142aw \u017b\u00f3\u0142kiewski tent\u00f2 di pacificare il conflitto tra la Confederazione Polacco-Lituana ed Istanbul, firmando un accordo a Braha con il nuovo voivoda di Moldavia, Radu IX Mihnea: il moldavo promise di farsi mediatore tra la Confederazione e la Sublime Porta e di impedire il passaggio dei Tatari sulle sue terre.\nNel 1617, dopo un altro saccheggio cosacco, il sultano invi\u00f2 nuovamente Iskender Pasci\u00e0 verso le terre della Confederazione al comando di un'armata di 40.000 uomini: Giannizzeri, Tartari, truppe transilvane al comando di Gabriele Bethlen e rinforzi dalla Moldavia e dalla Valacchia. Iskender e \u017b\u00f3\u0142kiewski si incontrarono presso Busza (sul fiume Jaruga) e raggiunsero un accordo pacifico. Con il Trattato di Busza, \u017b\u00f3\u0142kiewski rinunci\u00f2 a qualsiasi intervento polacco-lituano in Moldavia o negli altri Principati danubiani, s'impegn\u00f2 a far cessare i raid cosacchi in territorio turco e cedette Hotin alla Sublime Porta. Per parte turca, Iskender si impegn\u00f2 a far cessare i raid dei Tatari.\nLa Prima guerra polacco-ottomana.\nNel 1620 i Cosacchi ucraini, soggetti all'autorit\u00e0 della Confederazione, diedero alle fiamme il porto di Varna, controllato dai Turchi ottomani. Il giovane sultano Osman II, impegnato a combattere i Safavidi di Persia, affid\u00f2 ad Iskender Pasci\u00e0 il comando di 22.000 uomini e lo sped\u00ec in Ucraina. Le forze di \u017b\u00f3\u0142kiewski mossero verso la Moldavia, in soccorso del nuovo voivoda filo-polacco Kaspar Graziani che dovette per\u00f2 fuggire dal suo regno per evitare la cattura. All'inizio di settembre, \u017b\u00f3\u0142kiewski e il suo protetto, \"hetman\" Stanis\u0142aw Koniecpolski, al comando di 8000 uomini, mossero verso sud. Graziani fu in grado di offrire loro solo 600 uomini di rinforzo. \u017b\u00f3\u0142kiewski e Iskander Pasci\u00e0 si scontrarono nella Battaglia di Cecora, sul fiume Prut, che si protrasse per diversi giorni. Costretto a ritirarsi, \u017b\u00f3\u0142kiewski riusc\u00ec a mantenere integre le sue forze fino al confine confederato, ove i suoi uomini si dispersero divenendo facile preda delle forze ottomane. \u017b\u00f3\u0142kiewski rest\u00f2 ucciso e la sua testa venne inviata al sultano come trofeo; Koniecpolski venne fatto prigioniero."}
{"id": "2859715", "revid": "73843", "url": "https://it.wikipedia.org/wiki?curid=2859715", "title": "Jo Wilfried Tsonga", "text": ""}
{"id": "2859722", "revid": "767487", "url": "https://it.wikipedia.org/wiki?curid=2859722", "title": "The Fireman &amp; the Girl", "text": "The Fireman &amp; the Girl \u00e8 un cortometraggio muto del 1914 diretto e prodotto da Leopold Wharton e Theodore Wharton. Il film venne interpretato da Thurlow Bergen.\nProduzione.\nIl film fu prodotto dalla societ\u00e0 Wharton dei fratelli Leopold e Theodore Wharton. Venne girato negli studi della casa di produzione a Ithaca, nello stato di New York.\nDistribuzione.\nDistribuito dalla Eclectic Film Company, usc\u00ec nelle sale il 28 novembre del 1914."}
{"id": "2859723", "revid": "487566", "url": "https://it.wikipedia.org/wiki?curid=2859723", "title": "Gaylord Entertainment Center", "text": ""}
{"id": "2859726", "revid": "2034231", "url": "https://it.wikipedia.org/wiki?curid=2859726", "title": "Russell Group", "text": "Il Russell Group \u00e8 una rete di ventiquattro universit\u00e0 britanniche che ricevono in totale oltre due terzi dei finanziamenti alla ricerca nel Regno Unito. \u00c8 a volte considerato l'equivalente britannico della Ivy League.\nL'ammissione in una delle universit\u00e0 del Russell Group \u00e8 molto selettiva: il rapporto tra posti disponibili e richieste di ammissione \u00e8 in media 1 a 8, e in alcuni corsi anche 1 a 20.\nMembri.\nI membri del gruppo sono:"}
{"id": "2859727", "revid": "30783485", "url": "https://it.wikipedia.org/wiki?curid=2859727", "title": "Legge della potenza", "text": ""}
{"id": "2859731", "revid": "767487", "url": "https://it.wikipedia.org/wiki?curid=2859731", "title": "The Stolen Birthright", "text": "The Stolen Birthright \u00e8 un cortometraggio muto del 1914 diretto da Louis J. Gasnier insieme ai produttori Leopold Wharton e Theodore Wharton. Venne distribuito in sala nel dicembre del 1914 dalla Eclectic Film Company.\nGirato a Ithaca, nello stato di New York, il film era interpretato da Thurlow Bergen.\nProduzione.\nIl film prodotto dalla Wharton, fu girato negli studi della casa di produzione che si trovavano a Ithaca, nello stato di New York.\nDistribuzione.\nDistribuito dalla Eclectic Film Company\nDate di uscita.\nIMDb"}
{"id": "2859742", "revid": "767487", "url": "https://it.wikipedia.org/wiki?curid=2859742", "title": "The Mysteries of Myra", "text": "The Mysteries of Myra \u00e8 un serial muto del 1916 diretto e prodotto da Leopold Wharton e Theodore Wharton e distribuito in sala il 24 aprile del 1916 dalla Path\u00e9 Exchange.\nProduzione.\nGirato a Ithaca, nello stato di New York, fu interpretato da Jean Sothern e da Howard Estabrook, con la consulenza tecnica di Harry Houdini. Consulente della magia occulta, Aleister Crowley.\nDistribuzione.\nDistribuito dalla Wharton Releasing Co., il serial venne fatto uscire nelle sale il 24 aprile 1916 un episodio alla settimana. Il primo episodio, \"The Dagger of Dreams\", era di tre bobine, tutti gli altri in due.\nUna copia incompleta viene conservata negli archivi della Library of Congress, ma in gran parte il serial viene considerato un film perduto."}
{"id": "2859744", "revid": "599013", "url": "https://it.wikipedia.org/wiki?curid=2859744", "title": "Tortorella (disambigua)", "text": ""}
{"id": "2859746", "revid": "767487", "url": "https://it.wikipedia.org/wiki?curid=2859746", "title": "Lettere dalla Sicilia", "text": "Lettere dalla Sicilia \u00e8 un film del 2006 diretto da Manuel Giliberti."}
{"id": "2859763", "revid": "76963", "url": "https://it.wikipedia.org/wiki?curid=2859763", "title": "Joseph Badalucco", "text": "Biografia.\nFratello di Michael Badalucco, vincitore di un Emmy Award, svolge attivit\u00e0 di attore soprattutto in serie televisive.\nDopo una lunga attivit\u00e0 come trovarobe, iniziata negli anni Settanta con alcune pellicole di Woody Allen, inizia con piccole comparse (tra cui \"Godzilla\").\nHa avuto ruoli continuativi sia ne \"I Soprano\", nel ruolo di Jimmy Altieri, sia in \"Squadra emergenza\" (2004-2005), nella parte di Jelly Grimaldi."}
{"id": "2859764", "revid": "339392", "url": "https://it.wikipedia.org/wiki?curid=2859764", "title": "Joe Badalucco", "text": ""}
{"id": "2859779", "revid": "132266", "url": "https://it.wikipedia.org/wiki?curid=2859779", "title": "Giubbotto di salvataggio", "text": ""}
{"id": "2859781", "revid": "446353", "url": "https://it.wikipedia.org/wiki?curid=2859781", "title": "Gunther di Pairis", "text": "Biografia.\nMonaco e letterato di corte, compose varie opere in poesia e in prosa, tra le quali una cronaca della quarta crociata.\nLe notizie sulla sua vita sono scarse. In una prima fase, probabilmente come prete e tutore (\"scolasticus\"), frequenta la corte degli Hohenstaufen dove compone due opere in poesia, che denotano una buona cultura latina, un'ottima padronanza della lingua e qualche conoscenza del greco.\nAbbandona la corte nei primi anni del XIII secolo e si ritira come monaco cistercense nel piccolo monastero di Pairis, in Alsazia presso Colmar, dove muore attorno al 1220.\nOpere.\nLa prima opera, di cui restano 232 eleganti versi, \u00e8 intitolata \"Solimarius\", da leggersi \u00abil conquistatore di Gerusalemme\u00bb (\"Iherosolima\"), dedicato al principe Corrado II di Svevia (1173-1196) e trascrizione in poesia della \"Historia Iherosolimitana\" di Roberto il Monaco.\nLa seconda opera, \"Ligurinus\", composta da 6577 versi, riguarda le gesta di Federico I Barbarossa nell'Italia del nord (Liguria) fino al 1160. Modellata sul \"De bello civili\" di Marco Anneo Lucano, consente all'autore di sfoggiare la propria cultura classica.\nQuando si \u00e8 gi\u00e0 ritirato in convento, il 24 giugno 1205 ritorna, reduce dalla quarta crociata, l'abate Martino di Pairis, uno dei principali religiosi alla crociata, carico di reliquie trafugate a Costantinopoli. L'abate commissiona a Gunther la \"Historia Captae a Latinis Constantinopoleos\" o \"Historia Constantinopolitana\", scritta parte in prosa e parte in versi e completata probabilmente entro il 1208.\nIl suo rendiconto della partenza e dell'assedio di Zara \u00e8 breve ma piuttosto accurato anche se non contiene informazioni disponibili solo ai comandanti. Il rendiconto del sacco di Costantinopoli \u00e8 particolarmente dettagliato per quanto riguarda l'elenco delle reliquie trafugate ed \u00e8 la maggiore fonte al riguardo.\nSuccessivamente Gunther, gravemente ammalato, compone l'opera di devozione \"De Oratione Jejunio Et Eleemosyna Libri Tredecim\"."}
{"id": "2859782", "revid": "642594", "url": "https://it.wikipedia.org/wiki?curid=2859782", "title": "Quaestio extraordinaria", "text": ""}
{"id": "2859783", "revid": "92723", "url": "https://it.wikipedia.org/wiki?curid=2859783", "title": "Enrico Cardile", "text": "Biografia.\nNacque a Messina da Salvatore, impiegato, e da Santa Barbera. Dopo gli studi di indirizzo tecnico, si diplom\u00f2 ragioniere, frequent\u00f2, con altri coetanei G. A. Cesareo, che molto contribu\u00ec alla sua formazione e che egli consider\u00f2 sempre come maestro. Fu estimatore di Giosu\u00e8 Carducci, la cui poesia egli riteneva essere \"quanto di meglio ha prodotto la nostra poesia dopo Dante e dopo Foscolo\". In seguito fu attratto dalla personalit\u00e0 e dall'opera di Giovanni Pascoli, che allora insegnava a Messina, e infine da Gabriele D'Annunzio. Egli s'impegn\u00f2 nel tentativo di una poesia di indirizzo \"simbolista\" di cui pubblic\u00f2 numerosi saggi nella rivista messinese d'avanguardia Ars Nova, espressione di un gruppo di giovani intellettuali di cui egli stesso faceva parte, fra i quali dominava intellettualmente Angelo Toscano, anch'egli poeta. Con lo stesso fond\u00f2, nel 1900, un giornale letterario Le Parvenze che ebbe brevissima vita.\nDivenne amico di Gian Pietro Lucini, e gli rest\u00f2 amico e ammiratore anche a molti anni dall'esaurimento del movimento futurista. Fu inoltre curatore di alcune opere italiane del poeta e intellettuale armeno Hrand Nazariantz, e si occup\u00f2 dell'opera di Paul Vulliaud e di Raimondo Lullo.\nNel marzo del 1935 si trasfer\u00ec a Siracusa, dopo una breve permanenza a Palermo, nel 1940 collabor\u00f2 al quotidiano locale L'Ora. Di Cardile sono note alcune polemiche e i rapporti con alcuni intellettuali legati ai movimenti delle avanguardie primonovecentesche e al pensiero massonico ed esoterico.\nNel dopoguerra partecip\u00f2 - mantenendo la sua posizione di esteta animato da un estremo idealismo - all'attivit\u00e0 di un gruppo di giovani letterati siracusani impegnati in un generico ritorno alla \"poesia\". Deluso, anche sotto l'influsso degli eventi, da quelle correnti di pensiero che lo avevano attratto in precedenza, rivolse la sua attenzione pi\u00f9 che mai alle antiche civilt\u00e0 dell'Oriente e alle scienze esoteriche, occupandosi fra l'altro dell'opera di Ren\u00e9 Gu\u00e9non. \nMor\u00ec a Siracusa il 13 marzo 1951."}
{"id": "2859786", "revid": "339392", "url": "https://it.wikipedia.org/wiki?curid=2859786", "title": "P\u0159emyslide", "text": ""}
{"id": "2859788", "revid": "339392", "url": "https://it.wikipedia.org/wiki?curid=2859788", "title": "Dinastia P\u0159emyslide", "text": ""}
{"id": "2859789", "revid": "2166030", "url": "https://it.wikipedia.org/wiki?curid=2859789", "title": "Costanza d'Ungheria", "text": ""}
{"id": "2859791", "revid": "30784956", "url": "https://it.wikipedia.org/wiki?curid=2859791", "title": "Bela d'Ungheria", "text": ""}
{"id": "2859792", "revid": "1305772", "url": "https://it.wikipedia.org/wiki?curid=2859792", "title": "B\u00e9la d'Ungheria", "text": ""}
{"id": "2859794", "revid": "47767", "url": "https://it.wikipedia.org/wiki?curid=2859794", "title": "Premyslidi", "text": ""}
{"id": "2859795", "revid": "30909", "url": "https://it.wikipedia.org/wiki?curid=2859795", "title": "Full Metal Panic! \u03a3", "text": ""}
{"id": "2859796", "revid": "2107280", "url": "https://it.wikipedia.org/wiki?curid=2859796", "title": "Efrosin'ja Mstislavna", "text": "Bibliografia.\nLetteratura Brigitte Sokop: Stammtafeln europ\u00e4ischer Herrscherh\u00e4user. 3. Aufl. Vienna 1993. (n.) Solt\u00e9sz, Istv\u00e1n: The Queen of the House of \u00c1rp\u00e1d (Gabo, 1999) Krist\u00f3, Gyula - Makk, Ferenc: The rulers of the \u00c1rp\u00e1d House (IPC Books, 1996) "}
{"id": "2859797", "revid": "30785081", "url": "https://it.wikipedia.org/wiki?curid=2859797", "title": "Eufrosine di Kiev", "text": ""}
{"id": "2859798", "revid": "339392", "url": "https://it.wikipedia.org/wiki?curid=2859798", "title": "Eufrosina di Kiev", "text": ""}
{"id": "2859799", "revid": "124127370", "url": "https://it.wikipedia.org/wiki?curid=2859799", "title": "Gruppo editoriale Mauri Spagnol", "text": "Il Gruppo editoriale Mauri Spagnol S.p.A. \u00e8 una holding editoriale italiana del Gruppo Messaggerie italiane.\nStoria.\nPrima di GeMS.\nUmberto Mauri, gi\u00e0 collaboratore per la Bompiani, riscatta le Messaggerie italiane (per cui lavorava sin dal 1937) dall'editore Hachette. Nel 1955 Mario Spagnol, amico del figlio di Umberto Mauri, Fabio, entra in Bompiani.\nLuciano Mauri, figlio di Umberto, succede al padre nella gestione delle Messaggerie dal 1963. Al 1977 risale l'acquisizione della casa editrice Longanesi. Quest'ultima, da tempo afflitta da una crisi economica ed editoriale, inizier\u00e0 a riprendersi con la gestione di Mario Spagnol. Attraverso Longanesi vengono acquistate Guanda (1986) e Salani (1987); viene inoltre fondata la TEA in societ\u00e0 con UTET (1987).Nel 1992 e nel 1993 vengono acquistate rispettivamente Corbaccio e Ponte alle Grazie.\nIl gruppo inizia a stabilizzarsi economicamente e vengono dunque acquistate le azioni di Finarte in Corbaccio e in Salani. Agli stessi anni risale l'entrata nell'azionariato di Garzanti che per\u00f2 non entra a far parte del gruppo.\nNel 1999, alla morte di Mario Spagnol, Stefano Mauri succede a Mario Spagnol nella carica di responsabile della Longanesi e si avvia la ristrutturazione del gruppo. Stefano Mauri diviene poi responsabile delle societ\u00e0 controllate da Messaggerie italiane (Longanesi, Guanda, TEA, Corbaccio, Vallardi) mentre Luigi Spagnol (1961-2020) di quelle controllate dalla sua famiglia (Salani e Ponte alle Grazie).\nAlla fine del 2002 a Stefano Mauri viene affidata anche la responsabilit\u00e0 della casa editrice Garzanti Libri. Nello stesso anno viene acquistata la Editrice Nord.\nNasce GeMS.\nIl 13 ottobre 2005 nasce a Milano il Gruppo editoriale Mauri Spagnol (GeMS), cos\u00ec denominato in omaggio ai due fondatori. \u00c8 controllata da Messaggerie italiane per il 73,77%, dalla famiglia Spagnol per il 23% e da Andrea Micheli per il 3,23%. Al Gruppo vengono conferite le partecipazioni delle case editrici Longanesi, Garzanti, Vallardi, Guanda, Corbaccio, Tea, Nord, della societ\u00e0 di promozione commerciale Pro Libro (precedentemente controllate dalle Messaggerie Italiane) Salani e Ponte alle Grazie (precedentemente controllate dalla famiglia Spagnol) e il 50% di R.L. Libri, joint venture con RCS Libri.\nNel 2006 Garzanti entra totalmente nel gruppo GeMS. La promozione e la commercializzazione vengono delegate alla societ\u00e0 Pro Libro Service mentre alla GE.AM.CO. (partecipata al 50% da GeMS) viene delegata la gestione amministrativa e contabile.\nNel 2007 nasce Chiarelettere, che pubblica prevalentemente libri di attualit\u00e0 e inchiesta, detenuta per il 49%.\nNel 2009 vengono acquisite Duomo Ediciones (con sede a Barcellona), il 56% di La Coccinella (letteratura per ragazzi), Bollati Boringhieri (saggistica) e il 35% di Fazi Editore. Le quote in Fazi verranno poi cedute nel maggio del 2013.\nIn occasione del centesimo anniversario di Messaggerie Italiane il 24 febbraio 2014 \u00e8 stata inaugurata la Fondazione Umberto e Elisabetta Mauri, presieduta da Achille Mauri. La Fondazione gestir\u00e0 anche la Scuola per Librai, che da anni promuove la cultura europea del libro coinvolgendo in misura sempre maggiore gli attori del panorama editoriale e librario mondiale. Ha promosso la creazione di BookCity Milano.\nNel 2019 GeMS ha acquisito il controllo del 51% di Newton Compton.. Nel 2021 GeMS entra in Storielibere, societ\u00e0 leader di podcast in Italia.\nNel 2021 Stefano Mauri viene premiato con il Premio Cesare Pavese per l'Editoria."}
{"id": "2859800", "revid": "339392", "url": "https://it.wikipedia.org/wiki?curid=2859800", "title": "Norrena", "text": ""}
{"id": "2859804", "revid": "228587", "url": "https://it.wikipedia.org/wiki?curid=2859804", "title": "QS9000", "text": "QS9000 \u00e8 uno standard di qualit\u00e0 sviluppato da uno sforzo comune dei tre grandi produttori di autoveicoli General Motors, Chrysler e Ford. Introdotto nell'industria nel 1994, \u00e8 stato adottato da molti produttori di autocarri negli Stati Uniti.\nLo standard \u00e8 suddiviso in tre sezioni. La prima sezione \u00e8 ISO 9001 pi\u00f9 alcuni requisiti automobilistici. La seconda sezione \u00e8 intitolata \"Requisiti aggiuntivi\" e contiene i requisiti di sistema che sono stati adottati da tutte e tre le case automobilistiche.\nLa terza sezione \u00e8 intitolata \"Specifica sezione del Cliente\" che contiene i requisiti di sistema che sono valide per i produttori di auto e camion.\nIl 14 dicembre 2006, tutti gli standard QS9000 sono stati dichiarati obsoleti.\nLa QS9000, certificazione intermedia tra ISO 9001 e ISO/TS 16949, non \u00e8 pi\u00f9 valida.\nLe imprese devono scegliere tra ISO9001 o ISO/TS16949. \nQS9000 \u00e8 considerato superato da ISO/TS 16949."}
{"id": "2859828", "revid": "89688", "url": "https://it.wikipedia.org/wiki?curid=2859828", "title": "10000 Hz Legend", "text": ""}
{"id": "2859829", "revid": "729019", "url": "https://it.wikipedia.org/wiki?curid=2859829", "title": "Clastogeno", "text": "\u00c8 definito clastogeno (dal greco antico - \"rotto\" + geno) un agente chimico o fisico in grado di indurre un'anomalia o un'alterazione nella struttura di un cromosoma, mediante cancellazione, aggiunta o traslocazione di sue sezioni.\nSi tratta di una forma di mutagenesi, che pu\u00f2 essere all'origine di una carcinogenesi, dal momento che le cellule che non muoiono per effetto clastogenico possono diventare cancerose.\nTra gli agenti clastogeni sono conosciuti il giallo di acridina, il benzene, l'ossido di etilene, l'arsenico, la fosfina e la mimosina."}
{"id": "2859833", "revid": "92891", "url": "https://it.wikipedia.org/wiki?curid=2859833", "title": "Malattia di Engelmann", "text": ""}
{"id": "2859834", "revid": "92891", "url": "https://it.wikipedia.org/wiki?curid=2859834", "title": "Displasia progressiva delle diafisi", "text": ""}
{"id": "2859835", "revid": "92891", "url": "https://it.wikipedia.org/wiki?curid=2859835", "title": "Malattia di Camurati-Engelmann", "text": ""}
{"id": "2859838", "revid": "92891", "url": "https://it.wikipedia.org/wiki?curid=2859838", "title": "Sindrome di Camurati Engelmann", "text": ""}
{"id": "2859839", "revid": "92891", "url": "https://it.wikipedia.org/wiki?curid=2859839", "title": "Malattia di Camurati Engelmann", "text": ""}
{"id": "2859842", "revid": "73843", "url": "https://it.wikipedia.org/wiki?curid=2859842", "title": "Centro ed Est Europa", "text": ""}
{"id": "2859844", "revid": "682087", "url": "https://it.wikipedia.org/wiki?curid=2859844", "title": "Beck Campbell", "text": ""}
{"id": "2859863", "revid": "2199577", "url": "https://it.wikipedia.org/wiki?curid=2859863", "title": "Golden Triangle (universit\u00e0)", "text": "Golden Triangle (in italiano \"triangolo d'oro\") \u00e8 un termine usato per descrivere alcune tra le maggiori universit\u00e0 nel Regno Unito con sede ad Oxford, Cambridge e Londra.\nI tre vertici del triangolo sono formati dall'universit\u00e0 di Cambridge nella citt\u00e0 di Cambridge, l'universit\u00e0 di Oxford nella citt\u00e0 di Oxford e dall'universit\u00e0 di Londra (che include UCL, la London School of Economics e King's College) e Imperial College London a Londra.\nBuona parte dei finanziamenti per la ricerca nel Regno Unito vanno a universit\u00e0 facenti parte del \"Golden Triangle\", che godono anche di un'eccellente reputazione internazionale\nClassifiche.\nI membri del Golden Triangle godono di un'eccellente reputazione accademica, sia nel Regno Unito sia a livello internazionale. Nella classifica QS World University Rankings del 2011, le universit\u00e0 di Cambridge, Oxford, Imperial College e UCL sono tutte nella \"top 10\" della classifica generale, King's College \u00e8 ventisettesimo e la London School of Economics \u00e8 in seconda posizione nella classifica per le scienze sociali.\nEntrate per la ricerca.\nLe entrate per la ricerca delle universit\u00e0 del \"Golden Triangle\" sono tra le pi\u00f9 alte del Regno Unito (ma consistono quasi esclusivamente in finanziamenti pubblici a fondo perduto: ad esempio, nel 2001-2002 il finanziamento statale \u00e8 stato di 200 milioni di sterline, pari al 7% dell'intero finanziamento per l'istruzione nel Regno Unito). Per l'anno accademico 2009-10 la classifica era dominata da 4 membri del triangolo d'oro, rispettivamente: Oxford, Imperial College, UCL e Cambridge. King's era al settimo posto, mentre la London School of Economics, pi\u00f9 piccola e specializzata, era al quarantesimo posto."}
{"id": "2859879", "revid": "92891", "url": "https://it.wikipedia.org/wiki?curid=2859879", "title": "Camurati-Engelmann Disease", "text": ""}
{"id": "2859882", "revid": "599013", "url": "https://it.wikipedia.org/wiki?curid=2859882", "title": "Auto volante", "text": "Con il termine auto volante si intende un'automobile in grado anche di volare. Questo mezzo di trasporto \u00e8 stato messo in particolare risalto da vari film fantascientifici, come nei casi ad esempio di \"Blade Runner\", \"Chitty Chitty Bang Bang\", \"Il quinto elemento\" e \"Ritorno al futuro II\", ma vi sono stati anche molti studi per le sue applicazioni pratiche e pi\u00f9 volte \u00e8 stata annunciata come di imminente commercializzazione. I progetti pi\u00f9 concreti sono quelli della Terrafugia Transition, della Terrafugia TF-X e dell'AeroMobil 3.0, che gi\u00e0 presentati dovrebbero uscire intorno al 2018 come primi autoveicoli volanti prodotti e successivamente immessi sul mercato.\nStoria.\nDa sempre nell'immaginario collettivo come mezzo di trasporto futuristico, l'auto volante detta anche aviomobile nel corso degli anni ha avuto molti interessi da parte della comunit\u00e0 scientifica, soprattutto per la comodit\u00e0 che il mezzo potrebbe avere nella vita di tutti i giorni. Nel corso del XX secolo sono stati diversi i progetti e i prototipi realizzati per far diventare l'auto volante realt\u00e0.\nIl primo esempio viene fatto risalire al 1917, ad opera di Glenn Curtis. L\"'Autoplane\" di Curtis, con scarse capacit\u00e0 di carico, nonostante fosse teoricamente un'opera entusiasmante, non vol\u00f2 mai e il progetto fall\u00ec.\nIl secondo progetto fu del 1933, per mano dell'U.S. Air Commerce Bureau che istitu\u00ec un concorso rivolto a tutti i progettisti di aeromobili. Il prototipo pi\u00f9 interessante fu l'Aerobile di Waldo Waterman, simile nel funzionamento ad una normale automobile. A causa della Grande depressione che in quegli anni colp\u00ec l'intera economia mondiale, il veicolo non fu per\u00f2 mai certificato e di conseguenza anche il secondo tentativo svan\u00ec.\nNegli anni quaranta, almeno altri tre progetti tentarono di entrare nel mercato. Il primo, nel 1945, riusc\u00ec ad ottenere il certificato di volo, ma a causa della pesantezza e della lentezza del veicolo, non fu mai prodotto in serie. Nel 1947 fu progettata la \"Convaircar\", con abitacolo in fibra di vetro che poteva ospitare 4 persone, dotato di ali rimovibili nella parte superiore. Ma durante un test di volo, il veicolo precipit\u00f2, uccidendo il pilota. Fu quindi abbandonata anche quell'idea.\nDue anni pi\u00f9 tardi fu la volta dell'Aerocar di Molt Taylor, una via di mezzo tra un'automobile e una macchina volante. L'auto, certificata, riusc\u00ec ad ottenere dal suo produttore un accordo per la produzione di massa, ma le condizioni imposte non permisero al veicolo di essere immesso sul mercato. Ne furono costruiti sei modelli, di cui uno ancora oggi esistente.\nNello stesso periodo, seguente al termine della seconda guerra mondiale, studi vennero fatti anche in altre parti del mondo, ad esempio in Italia venne presentata la Colli PL 2C.\nNella prima met\u00e0 degli anni settanta, la \"Advance Vehicle Engineers\" disegn\u00f2 la \"Mizar\", un ibrido dal costo anche abbordabile per la produzione di massa. Purtroppo anche la Mizar durante un test di volo uccise il pilota e il suo inventore, chiudendo i battenti.\nIn seguito fu progettata lo Skycar dal Dr. Paul Moller, gi\u00e0 in studio dal 1962. Dal 1989 il veicolo ha gi\u00e0 effettuato con successo oltre 200 test di volo, e la produzione di massa, peraltro pi\u00f9 volte procrastinata, era prevista per il 2012, ma attualmente non \u00e8 ancora stata certificata.\nTerrafugia Transition, Terrafugia TF-X e AeroMobil 3.0.\nGli ultimi progetti ed anche i pi\u00f9 concreti sono quelli della Terrafugia e AeroMobil. La Transition \u00e8 una vettura prodotta dalla Terrafugia, compagnia statunitense fondata nel 2006 da un gruppo di ingegneri del MIT, con lo scopo di produrre esclusivamente automobili volanti. Lunga 6 metri, grazie alle ali ripiegabili, secondo il costruttore, \u00e8 in grado di completare la trasformazione da auto normale in auto volante in circa 30 secondi, premendo un solo tasto. Cos\u00ec la Terrafugia Transition diventa larga solo 2 m e pu\u00f2 trovare posto anche in garage. Pu\u00f2 volare per pi\u00f9 di 650\u00a0km a 185\u00a0km/h ed essere guidata su strada a velocit\u00e0 autostradali. Funziona a normale benzina verde. Secondo la stessa compagnia, l'auto dovrebbe uscire sul mercato entro pochi anni. Con un costo iniziale di quasi 280.000 dollari, Transition ha gi\u00e0 effettuato con successo decine di voli ed \u00e8 pronta per la fase di sviluppo finale che la porter\u00e0 a debuttare sul mercato.\nAnche un altro modello progettato da Terrafugia, la \"TF-X\", ibrida, a decollo verticale, senza bisogno di pista di atterraggio e che pu\u00f2 raggiungere i 300 km/h in volo potrebbe essere commercializzata nei prossimi anni. Presenta un aspetto pi\u00f9 simile ad un automobile rispetto alla Transition che in volo presenta invece fattezze da elicottero.\nNel 2014 al \"Piooner Festival\" di Vienna \u00e8 stato invece presentato il prototipo di \"AeroMobil 3.0\", costruito da un'azienda slovacca, dopo che in passato svariati tentativi erano stati fatti per prototipi del genere. Il modello 3.0 sembra essere quello meglio riuscito. Con caratteristiche molto simili alla Terrafugia, potrebbe gi\u00e0 essere in vendita a partire dal 2017.\nUn altro prototipo \u00e8 quello della 'PAL-V', pi\u00f9 simile a una moto, che si muove come un elicottero. Iniziata a progettare nel 2008, pu\u00f2 raggiungere i 180\u00a0km/h ed avere un'autonomia in volo dai 350 ai 500\u00a0km."}
{"id": "2859883", "revid": "276444", "url": "https://it.wikipedia.org/wiki?curid=2859883", "title": "Circuit de Charade", "text": ""}
{"id": "2859906", "revid": "30981", "url": "https://it.wikipedia.org/wiki?curid=2859906", "title": "Majnun e Leyl\u00e0", "text": ""}
{"id": "2859914", "revid": "818832", "url": "https://it.wikipedia.org/wiki?curid=2859914", "title": "Distanza di Fraunhofer", "text": "La distanza di Fraunhofer, cos\u00ec chiamata in onore del fisico tedesco Joseph von Fraunhofer, vale:\ndove D \u00e8 la dimensione massima dell'elemento radiativo (o il diametro dell'antenna) e formula_2 \u00e8 la lunghezza d'onda dell'onda elettromagnetica. Questa distanza, considerata a partire dall'antenna, indica il confine tra la regione di campo vicino e la regione di campo lontano. Studiare le prestazioni dell'antenna in regime di campo lontano \u00e8 solitamente vantaggioso, in quanto \u00e8 possibile apportare notevoli semplificazioni alle relazioni che definiscono analiticamente il campo elettromagnetico associato all'antenna."}
{"id": "2859918", "revid": "767487", "url": "https://it.wikipedia.org/wiki?curid=2859918", "title": "Pla de Mallorca", "text": "Pla de Mallorca \u00e8 una comarca di Maiorca, nelle Isole Baleari, di 54.147 abitanti, che ha come capoluogo Santa Margalida. Non ha un riconoscimento giuridico in quanto tale, ma i suoi comuni sono raggruppati nella \"Mancomunitat del Pla de Mallorca\"."}
{"id": "2859925", "revid": "1031944", "url": "https://it.wikipedia.org/wiki?curid=2859925", "title": "Radiocomunicazione", "text": "In telecomunicazioni con il termine radiocomunicazione (o telecomunicazioni) si intende la branca della radiotecnica che si occupa di ogni forma di comunicazione wireless (ovverosia senza fili), che fa uso del mezzo o canale radio, al fine di trasportare a distanza l'informazione tra utenti attraverso segnali elettromagnetici, appartenenti alle frequenze radio o microonde dello spettro elettromagnetico detta anche banda radio (i segnali inviati a tali frequenze vengono perci\u00f2 detti segnali a radiofrequenza (RF) e il collegamento ottenuto \"radiocollegamento\").\nEssa \u00e8 dunque una forma di telecomunicazione alternativa a quella cablata facente uso, oltre che di un mezzo trasmissivo condiviso e non dedicato, di sistemi fisici di comunicazione diversi almeno per ci\u00f2 che riguarda i sistemi di trasduzione dei segnali informativi da elettrici a elettromagnetici e viceversa quali le antenne, sorgenti di irradiazione e ricezione elettromagnetica ovvero dispositivi atti ad irradiare e captare il segnale elettromagnetico.\nUna radiocomunicazione pu\u00f2 essere \"terrestre\" se si appoggia ad infrastrutture di telecomunicazioni poste sulla superficie terrestre oppure \"satellitare\" se si appoggia almeno in parte ad infrastrutture poste in orbita sulla Terra come i satelliti artificiali per le telecomunicazioni. Un esempio tipico di radiocomunicazione sono i ponti radio, le infrastrutture di radiodiffusione, telediffusione, l'accesso a reti radiomobili cellulari e le reti satellitari, le reti WLAN e Wi-Max.\nStoria.\nLa storia delle radiocomunicazioni inizia dalla rilevazione sperimentale delle onde elettromagnetiche da parte di Hertz nell'Ottocento, teorizzate precedentemente da Maxwell, e successivamente trova applicazione pratica, a partire dagli esperimenti di radiopropagazione da parte di Nikola Tesla e Guglielmo Marconi rispettivamente alla fine del XIX secolo e nei primi anni del Novecento, nelle radiodiffusioni e telediffusioni con l'invenzione della radio prima e della televisione poi fino a giungere alle moderne reti radiomobili cellulari, ai sistemi di radiocomunicazione terrestri, marittimi e aerei ed alle comunicazioni satellitari.\nDescrizione.\nLe Radiocomunicazioni si occupano di:\nUn Sistema di Radiocomunicazione o Radiocollegamento \u00e8 essenzialmente composto da un Canale Trasmissivo che comprende oltre alla tratta radio anche l'Emettitore e il Ricevitore, le antenne (emittente e ricevente), da un Modem cio\u00e8 un modulatore in trasmissione e un demodulatore in ricezione e da un Codec ovvero un codificatore del segnale in ingresso e un decodificatore del segnale in uscita al canale radio (trasmissione digitale). In un sistema radio ricetrasmittente tipicamente l'antenna fisica \u00e8 unica e deputata sia alla trasmissione che alla ricezione e opportunamente disaccoppiata dalla catena trasmissiva e da quella ricevente attraverso un duplexer che funge da commutatore.\nIn quest'ultimo ambito il termine Radiocomunicazioni \u00e8 spesso sostituito equivalentemente con il termine di Radiotecnica.\nLa pianificazione e la gestione dello spettro radio, naturalmente limitato, da attribuire ad un servizio di radiocomunicazione, assegnare ad un operatore o allocare geograficamente ad un territorio, ottimizzandone al contempo l'uso, evitando interferenze tra servizi e garantendo interoperabilit\u00e0 per determinati servizi a livello internazionale, \u00e8 demandato ad organismi internazionali (quali l'ITU-R), continentali e nazionali.\nVantaggi e svantaggi.\nI vantaggi della radiocomunicazione sono l'abolizione di buona parte del cablaggio e dei costi associati, e la possibilit\u00e0 di coprire un vasto bacino di utenza ad ampio raggio e a minor costo di investimento, rispetto ai sistemi cablati. Allo stesso tempo consente una connettivit\u00e0 mobile ai servizi per l'utente, che non \u00e8 pi\u00f9 vincolato all'accesso diretto e fisso della rete cablata.\nTra gli svantaggi emergono storicamente la qualit\u00e0 dei servizi (QoS) offerti, generalmente peggiore a causa della banda radio limitata (o sovrasfruttata per essere condivisa da pi\u00f9 utenti) e dalla natura aleatoria del canale radio, ovvero della radiopropagazione che non pu\u00f2 offrire in senso deterministico, predeterminate prestazioni senza un'adeguata progettazione e maggiori problematiche legate sia alla Sicurezza della comunicazione che alla salute umana sul fronte dell'Inquinamento elettromagnetico. \nTipi di radiocomunicazioni.\nCome in tutti i sistemi di telecomunicazione una Radiocomunicazione pu\u00f2 essere \"unidirezionale\" (simplex) come nel caso delle radiodiffusioni (radio e televisione) oppure \"bidirezionale\" half-duplex o full-duplex come nel caso della telefonia mobile. Mentre nel primo caso si ha un dispositivo trasmittente (antenna a dipolo) e un dispositivo in ricezione con antenna direttiva, nel secondo caso si ha una stazione radio base e terminali di utenza che allo stesso tempo ricevono e trasmettono segnale elettromagnetico in maniera bidirezionale full-duplex. L'organo internazionale responsabile dell'ottimizzazione dello spettro radio nonch\u00e9 dell'assegnazione delle relative bande radio ai vari servizi di telecomunicazioni nelle radiocomunicazioni \u00e8 l'ITU-R.\nCiascuna comunicazione radio pu\u00f2 essere sia di tipo analogica che di tipo digitale.\nDisturbi di radiocomunicazione.\nAltro fattore importante in una radiotrasmissione sono i disturbi di radiocomunicazione ovvero i \"rumori interni\" al sistema, dovuti al rumore termico dei componenti elettronici circuitali del circuito emettitore e del ricevitore, comuni anche ai sistemi cablati, e i \"rumori esterni\", detti anche \"disturbi\", dovuti a tutte le altre sorgenti di radiazione, naturali e artificiali, come la radiazione cosmica (di fondo e diretta) e il rumore termico di altri oggetti fisici. Il rumore ha anch'esso natura variabile e aleatoria nel tempo con effetti sulla qualit\u00e0 del radiocollegamento andando a sommarsi al segnale utile informativo. Si tiene conto del rumore attraverso la potenza di rumore No=K*T*B dove T \u00e8 la temperatura equivalente di rumore la quale pu\u00f2 riferirsi al sistema ricevente (rumore interno) e/o all'ambiente esterno (temperatura equivalente d'antenna), B la banda di frequenze passanti nel ricevitore e K la costante di Boltzmann. Altre forme di disturbi sono le interferenze dovute ad altri segnali informativi captati.\nBilancio di Radiocollegamento.\nIl \"link budget\" rappresenta il bilancio di potenza in un radiocollegamento: la potenza ricevuta \u00e8 uguale alla potenza emessa a meno di un fattore al numeratore che include tutti i guadagni (guadagni d'antenna) e un fattore al denominatore che include tutte le attenuazioni del mezzo radio e la dipendenza dalla distanza \"r\". Esso \u00e8 utilizzato per dimensionare la potenza in trasmissione di un radiocollegamento per una prefissata soglia di potenza minima rilevabile.\nPrestazioni di un radiocollegamento.\nI parametri prestazionali di un radiocollegamento sono il Rapporto segnale/rumore (\"Signal to Noise Ratio\" SNR) per radiosistemi limitati dal rumore oppure il Rapporto segnale/interferenza per sistemi limitati dall'interferenza e la \"Probabilit\u00e0 di Errore\" Pb che per tempi sufficientemente lunghi si pu\u00f2 assumere pari al Bit Error Rate (BER, rapporto tra Bit errati ricevuti e Bit totali ricevuti) che ne rappresenta il suo valor medio nel tempo. SNR e Pb sono in corrispondenza inversa: all'aumentare del SNR diminuisce la Probabilit\u00e0 d'Errore.\nA causa della natura aleatoria del canale dovuta al \"fading supplementare\" aleatorio tali parametri assumono anch'essi natura variabile e aleatoria nel tempo per cui in sede di progetto di un Radiocollegamento, oltre a fissare una specifica sul Pb, o equivalentemente sul SNR, occorre fissare anche un tempo minimo di funzionamento detto \"tempo di disponibilit\u00e0\" o di attivit\u00e0 del sistema (la garanzia sull'affidabilit\u00e0 del servizio offerto), ottenendo come specifica totale Prob(Pb&lt;a)=\u03b4 che ha ovvio significato statistico. Da ci\u00f2 \u00e8 possibile dedurre anche il \"tempo di indisponibilit\u00e0\" o di \"fuori servizio\" (\"outage\") pari al complemento ad uno del tempo di disponibilit\u00e0 ovvero \u03b5=1-\u03b4.\nQueste grandezze possono essere convenientemente inserite all'interno del link budget come specifiche in fase di progetto o dimensionamento di un radiocollegamento. In generale il BER di una radiocomunicazione \u00e8 superiore a quello che usualmente si misura in una comunicazione cablata (elettrica o ottica) a causa della natura aleatoria del canale ovvero ai disturbi di propagazione. Altro parametro prestazionale di un radiocollegamento \u00e8 l'efficienza spettrale.\nApplicazioni.\nLe radiocomunicazioni sono ampiamente sfruttate nelle applicazioni di telediffusione e radiodiffusione ovvero nella fornitura dei servizi della televisione e della radio, nelle reti radiomobili di tipo cellulare per telefonia mobile (TACS, GSM, GPRS, EDGE, UMTS, HSPA, LTE), nelle comunicazioni satellitari e nelle reti informatiche wireless come le WPAN (Bluetooth), le WLAN (Wi-Fi) e Wi-Max, nelle reti ad hoc. Nelle reti Wi-fi il dispositivo di rice-trasmissione, oltre al terminale di utenza, \u00e8 l'access point. Altre applicazioni comuni sono:\nInquinamento elettromagnetico.\nIl sempre pi\u00f9 massiccio ricorso a questa forma di comunicazione, motivato dai minor costi iniziali per l'investitore e alla facile accessibilit\u00e0 per l'utente, ha suscitato e continua a suscitare dubbi e preoccupazioni sul fronte del inquinamento elettromagnetico con i possibili effetti sulla salute umana dei campi elettromagnetici; gli studi effettuati al riguardo, peraltro molto complessi, mostrano finora risultati contrastanti.\nSi fa per\u00f2 generalmente notare che in una rete radiomobile cellulare, ad esempio, ad una maggiore concentrazione di antenne o stazioni radio base, corrispondente ad una riduzione della cella di copertura, corrisponde un minor rischio elettromagnetico per via della diminuzione di potenza elettromagnetica di emissione necessaria all'antenna trasmittente per coprire la cella ad estensione minore.\nNei ponti radio invece la loro caratteristica di direttivit\u00e0 di irradiazione li rende meno pericolosi sotto questo punto di vista, mentre un peso maggiore lo hanno le infrastrutture radio di radiodiffusione e telediffusione almeno nei dintorni delle loro sorgenti di emissioni elettromagnetiche. Ad ogni modo esiste una normativa di sicurezza che fissa i valori limiti consentiti di esposizione a campi elettrici e magnetici sul posto di lavoro e in luoghi residenziali, valori dipendenti dalla durata di esposizione."}
{"id": "2859928", "revid": "287204", "url": "https://it.wikipedia.org/wiki?curid=2859928", "title": "Raiguer", "text": "Raiguer \u00e8 una comarca di Maiorca, nelle Isole Baleari, di 127.743 abitanti, che ha come capoluogo Marratx\u00ed. Non ha un riconoscimento giuridico in quanto tale, ma i suoi comuni sono raggruppati nella \"Mancomunidad del Raiguer\"."}
{"id": "2859932", "revid": "125469233", "url": "https://it.wikipedia.org/wiki?curid=2859932", "title": "Bissona", "text": "La bissona \u00e8 un'imbarcazione veneziana a remi.\nSi tratta di un'imbarcazione di tipo speciale dalla linea snella, veloce e a fondo piatto, utilizzata esclusivamente a uso di parata e di cortei acquei. \u00c8 caratterizzata da ricche decorazioni di carattere tematico e viene spinta tipicamente da otto vogatori.\nIl nome deriva dal dialettale \"bissa\" che sta a indicare la biscia d'acqua, animale molto veloce nel nuoto, mentre la tipologia dell'imbarcazione deriva probabilmente da antichi battelli da guerra, caratterizzati da agilit\u00e0 e maneggevolezza.\nLe \"bissone\" vengono utilizzate a scopo celebrativo in occasioni speciali, come nel caso del corteo acqueo che apre la Regata Storica o in rievocazioni di manifestazioni tradizionali quali lo Sposalizio del Mare.\nLe \"bissone\" tradizionali a otto remi attualmente in uso sono dieci, il cui nome richiama anche la decorazione specifica: \"Veneziana\", \"Bizantina\", \"Cinese\", \"Floreale\", \"Pescantina\", \"Geografia\", \"Nettuno\", \"Rezzonico\", \"Querini\" e \"Cavalli\" a cui si va ad aggiungere la pi\u00f9 recente \"Praghese\" (altrimenti detta San Giovanni Nepomuceno), per un totale di undici.\nCostruite per lo pi\u00f9 tra il 1960 e il 1964 sono beni vincolati dalla Soprintendenza regionale del Veneto. Il disegno dello scafo \u00e8 comune a tutte e frutto dei disegni di Giovanni Giupponi. .\nA queste si aggiungono due altre imbarcazioni chiamate anch'esse comunemente \"bissone\" ma caratterizzate in realt\u00e0 da una diversa tipologia costruttiva: la bissona \"Serenissima\", lunga diciassette metri e a fondo chigliato anzich\u00e9 piatto e mossa da diciotto vogatori, e la bissona \"Dogaressa\", che in realt\u00e0 \u00e8 una gondola speciale a quattro remi, riccamente decorata e caratterizzata da dimensioni maggiori rispetto alle gondole tradizionali."}
{"id": "2859937", "revid": "1318658", "url": "https://it.wikipedia.org/wiki?curid=2859937", "title": "Sierra de Tramontana", "text": "Sierra de Tramontana \u00e8 una comarca di Maiorca, nelle Isole Baleari, di 109.870 abitanti, che ha come capoluogo Calvi\u00e0. \nMillenni di agricoltura in un ambiente povero di risorse ha trasformato il paesaggio in un sistema articolato per poter sfruttare la scarse risorse idriche, come terrazzamenti risalenti al periodo feudale o sfruttamento in comune dei pozzi d'acqua.\nAppartiene alla Sierra de Tramontana la famosa spiaggia di La Calobra.\nNel 2011 il Paesaggio culturale della Sierra de Tramontana \u00e8 stato inserito nella lista dei Patrimoni dell'umanit\u00e0 dell'UNESCO."}
{"id": "2859940", "revid": "33689", "url": "https://it.wikipedia.org/wiki?curid=2859940", "title": "Giuliano de' Medici (arcivescovo)", "text": "Biografia.\nAppartenente ad un ramo cadetto dei Medici, i marchesi della Castellina, nacque a Firenze nel 1574 da Raffaele di Francesco, primo marchese di Castellina, e Costanza di Pietro Alamanni.\nCameriere segreto di Papa Leone XI per un certo periodo, nel 1592 divent\u00f2 canonico della Cattedrale di Firenze. Dal 1608 al 1618 fu ambasciatore presso la corte imperiale asburgica a Praga: in quel periodo funse da tramite per la fitta corrispondenza scientifica fra l'astronomo di corte Giovanni Keplero e il pisano Galileo Galilei, diventandone in un certo modo il confidente.\nGli vennero affidate anche altre missioni diplomatiche per conto del Granducato di Toscana: a Francoforte sul Meno e in Polonia nel 1612, in Spagna dal 1619 al 1621, a Mantova nel 1626 e a Susa nel 1636.\nVenne consacrato arcivescovo di Pisa nel 1620. Nel 1627 inaugur\u00f2 il seminario diocesano, collocato nell'attuale Museo dell'Opera del Duomo, dopo i lavori di riadattamento cominciati da Carlo Antonio Dal Pozzo.\nNel 1621 mor\u00ec Cosimo II, a cui successe il figlio undicenne Ferdinando II. Il giovane Granduca venne affiancato, oltre che dalla madre Maria Maddalena d'Austria e dalla nonna paterna Cristina di Lorena, da un consiglio di reggenza in cui compariva anche Giuliano.\nRimase a Pisa fino alla morte, avvenuta il 16 gennaio del 1636. Il suo monumento funebre \u00e8 presente nella controfacciata del Duomo pisano.\nGenealogia episcopale.\nLa genealogia episcopale \u00e8:"}
{"id": "2859941", "revid": "287204", "url": "https://it.wikipedia.org/wiki?curid=2859941", "title": "Migjorn", "text": "Migjorn \u00e8 una comarca di Maiorca, nelle Isole Baleari, di 75.899 abitanti, che ha come capoluogo Llucmajor. Non ha un riconoscimento giuridico in quanto tale, ma i suoi comuni sono raggruppati nella \"Mancomunidad del Migjorn\"."}
{"id": "2859942", "revid": "287204", "url": "https://it.wikipedia.org/wiki?curid=2859942", "title": "Commiato degli ambasciatori", "text": "Il Commiato degli ambasciatori \u00e8 un telero (olio su tela, 280\u00d7253 cm) di Vittore Carpaccio, databile al 1495 circa e conservato nelle Gallerie dell'Accademia di Venezia. Si tratta del penultimo episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia, ma da un punto di vista dello sviluppo del racconto \u00e8 il secondo. Il cartellino con la firma e la data, posto su un gradino, \u00e8 illeggibile. \nDescrizione.\nLa cristiana Orsola, figlia del re di Bretagna, accett\u00f2 di sposare Ereo, principe pagano d'Inghilterra, a patto che il futuro sposo si convertisse e andasse con lei in pellegrinaggio a Roma. La scena mostra gli ambasciatori inglesi che ripartono commiatandosi dal re di Bretagna, e fa parte della serie delle tre \"Ambascerie\", in genere identificate come le ultime della serie, con l'\"Arrivo\" e il \"Ritorno\". \nLa scena \u00e8 ambientata in una sontuosa aula ufficiale, con un ampio portale aperto sulla destra che permette di vedere un lontano scorcio cittadino su pi\u00f9 piani spaziali. Gli scorci prospettici sono serratamente incastonati, con un percorso a scale, visibile all'esterno, che scavalca un grandioso arco che si staglia contro il cielo. Notevole \u00e8 la cura nei dettagli e nei diversi riflessi luminosi che essi generano: dai marmi delle specchiature, al lampadario, dalla scultura sulla nicchia dorata del portale ai festoni scorciati che reggono, sopra il trono, un piccolo baldacchino. Vari sono i richiami all'antico, come i medaglioni incastonati sul lato della parete con profili di imperatori romani. Una seconda porta, scorciata sul lato sinistro, immette luce extra nella stanza, secondo una pluralit\u00e0 di fonti luminose di matrice fiamminga, portata a Venezia da Antonello da Messina. \nGli ambasciatori si inginocchiano via via che entrano nella Cancelleria diplomatica al cospetto del sovrano bretone Mauro, che tiene in mano la risposta all'ambasceria, pronto per consegnarla. Le pose e i gesti di deferenza rimandando al rigido cerimoniale delle pubbliche udienze del Doge di Venezia, assiso di solito, proprio come re Mauro, tra i suoi consiglieri, alcuni dei quali sono ritratti in \"profil perdu\". La tribuna reale \u00e8 contro una parete obliqua coperta di cuoi lavorati. \nInteressante \u00e8 il dettaglio di genere dello scrivano indaffarato, che contrasta con l'altezzoso sussiego del segretario che gli sta dettando. A destra un fanciullo in tonaca bruna sta leggendo qualcosa sotto lo sguardo annoiato del compagno in veste rossa, mentre accanto a loro un alto dignitario con veste bordata di pelliccia introduce con un gesto della mano sinistra la cerimonia ufficiale. Rigorosa \u00e8 anche la descrizione della folla assiepata lungo le balaustre all'esterno.\nUna seconda interpretazione spiegherebbe il dipinto come la partenza degli ambasciatori per la loro missione, a giudicare i costumi dei personaggi che indicherebbero la corte pagana inglese, anche se ci\u00f2 appare alquanto improbabile per la fisionomia del re, che \u00e8 uguale a quella del bretone Mauro in altre scene.\nStile.\nL'interazione tra prospettiva, luce e colore \u00e8 magnificamente orchestrata, e sembra anticipare il capolavoro dello \"Sant'Agostino nello studio (Carpaccio)\" dipinto all'inizio del XVI secolo per la Scuola di San Giorgio degli Schiavoni. La luce dorata permea il dipinto vibrando liberamente su tutti i dettagli e generando quella particolare atmosfera in cui sembra che l'aria circoli liberamente."}
{"id": "2859943", "revid": "287204", "url": "https://it.wikipedia.org/wiki?curid=2859943", "title": "Llevant", "text": "Llevant \u00e8 una comarca di Maiorca, nelle Isole Baleari, di 75.137 abitanti, che ha come capoluogo Manacor."}
{"id": "2859944", "revid": "648716", "url": "https://it.wikipedia.org/wiki?curid=2859944", "title": "Armoriale dei comuni della provincia di Livorno", "text": "Questa pagina contiene le armi (stemmi e blasonature) dei comuni della provincia di Livorno."}
{"id": "2859950", "revid": "3732", "url": "https://it.wikipedia.org/wiki?curid=2859950", "title": "Fondazione Invernizzi", "text": "La Fondazione Romeo ed Enrica Invernizzi \u00e8 una fondazione privata che si propone di\nOpera dal 1990 inizialmente incentrando la propria attivit\u00e0 sul \u00abPremio Invernizzi\u00bb destinato a studiosi in \"Economia\" e \"Scienze Alimentari\". Gli importi concessi lo ponevano tra quelli pi\u00f9 \"ricchi\" del panorama dei premi in Italia.\nA partire dal 2004 l'attenzione \u00e8 invece concentrata sui \"premi alla ricerca\" sempre sui temi dell'economia e delle scienze alimentari."}
{"id": "2859952", "revid": "98077", "url": "https://it.wikipedia.org/wiki?curid=2859952", "title": "Premio Invernizzi", "text": ""}
{"id": "2859956", "revid": "287204", "url": "https://it.wikipedia.org/wiki?curid=2859956", "title": "Chiara Matraini", "text": "Biografia.\nNata da Benedetto Matraini e da Agata Serantoni nel 1515, perdette il padre l'anno dopo e crebbe con la madre, lo zio paterno Rodolfo e i fratelli Luiso e Lodovico. Famiglia di ricchi artigiani tintori della seta anticamente originari del borgo di Matraia, da cui trassero il nome, i Matraini svolsero un importante ruolo nelle lotte politiche che scossero nella prima met\u00e0 del Cinquecento l'oligarchica Repubblica di Lucca.\nQuando la produzione di tessuti di seta per il mercato estero, attivit\u00e0 prevalente in Lucca, fu messa in crisi dalla diminuzione della domanda, il governo reag\u00ec regolando la loro produzione con una legge che imponeva che solo tessuti di alta qualit\u00e0, prodotti unicamente in citt\u00e0, potessero essere destinati all'esportazione. Il provvedimento colpiva gli artigiani poveri e medi di Lucca e della provincia, che gi\u00e0 lamentavano la loro esclusione dal potere politico della Repubblica.\nIl 1\u00ba maggio 1531 inizi\u00f2 quella protesta che fu poi chiamata la \u00abrivolta degli straccioni\u00bb: un migliaio di lucchesi protestarono pubblicamente: guidati da Matteo Vannelli, nominarono dei \u00abtribuni della plebe\u00bb che chiesero la revoca della legge e una riforma istituzionale che permettesse anche a esponenti delle classi popolari di accedere alle cariche di governo. Il governo \u2013 il Consiglio degli Anziani \u2013 accett\u00f2 per il momento soltanto di aumentare a loro favore il numero dei membri del Senato\u00a0\u2013 il Consiglio di citt\u00e0 - e fu cos\u00ec che il 4 maggio anche Rodolfo Matraini divenne senatore.\nIl problema principale rappresentato dalla democratizzazione del potere esecutivo fu eluso fino all'anno successivo, quando il movimento degli \u00abstraccioni\u00bb fu represso con l'esilio, il carcere e le condanne a morte: il 21 aprile 1532 sei dei loro rappresentanti furono decapitati e fra di essi Ludovico Matraini, fratello di Chiara, mentre l'altro fratello Luiso fu messo in carcere, dove mor\u00ec nel 1535; due parenti, Filippo e il prete Lorenzo Matraini dovettero fuggire e lo zio Rodolfo si ritir\u00f2 dalla vita pubblica.\nChiara si era sposata il 15 maggio 1531 con Vincenzo Cantarini, da cui ebbe nel 1533 il figlio Federigo. Anche i Cantarini erano una famiglia benestante di artigiani che aveva partecipato alla rivolta degli straccioni, ma fu un cugino di Vincenzo, Giuliano Cantarini, a denunciare al Consiglio degli Anziani di Lucca, nel novembre del 1532, la congiura ordita dai fuoriusciti Vincenti di Poggio e don Lorenzo Matraini per rientrare in citt\u00e0 e rovesciare il governo.\nRimasta vedova nel 1542, si sa che a quel tempo era gi\u00e0 nota in citt\u00e0 come poetessa, che nel 1547 fu coinvolta in uno scandalo a causa di allegre riunioni tenute insieme con giovani pisani e che ebbe una relazione con un Bartolomeo Graziani che fin\u00ec assassinato da sconosciuti. Quelle riunioni testimoniano in realt\u00e0 che ella gi\u00e0 coltivava la poesia in ambienti di Lucca e di Pisa, come attesta anche l'autorevole citazione del Lando che nel 1552 definiva la Matraini \u00abnobile poetessa lucchese\u00bb, bench\u00e9 a quella data Chiara non avesse ancora pubblicato alcuno scritto.\nSolo nel 1555, infatti, furono pubblicate a Lucca le sue \"Rime e prose\", un canzoniere preceduto da una lettera forse indirizzata al letterato Lodovico Domenichi, nella quale ella difende la dignit\u00e0 letteraria dell'amore, e dall\"Orazione dell'arte della guerra\", dove viene esaltata la nobilt\u00e0 civica della difesa della patria. Le \"Rime\", di carattere petrarchesco, esprimono la vicenda amorosa vissuta con il Graziani fino alla sua morte violenta, accennata nella canzone \"Chiara, eterna, felice e gentil alma\".\nNel 1556 pubblic\u00f2 la traduzione in volgare dell'orazione \"A Demonico\" dello pseudo-Isocrate, dedicata a Giulio de' Medici, mentre a Venezia furono ripubblicate le sue Rime in un'edizione miscellanea e sue singole composizioni furono ancora stampate in altre antologie.\nVerso il 1560 conobbe a Lucca il nobile di Carpi Cesare Coccapani, con il quale intrattenne una lunga relazione affettiva e intellettuale, testimoniata da un epistolario, mentre un paio d'anni dopo la Matraini si stabil\u00ec per qualche tempo a Genova dove ebbe una lite giudiziaria con il figlio Federigo per motivi d'interesse.\nNel 1576, a Lucca, si fece costruire nella chiesa di Santa Maria Forisportam una cappella, dove dispose la propria sepoltura, ornata da un quadro, \"Augusto e la Sibilla cumana\", iniziato dal pittore Alessandro Ardenti e terminato, secondo le sue volont\u00e0 testamentarie, da Francesco Cellini, ove nella Sibilla sarebbero rappresentate le fattezze della poetessa.\nNell'ultimo periodo della vita, trascorsa a Lucca, la Matraini si volse a temi religiosi: le \"Meditazioni spirituali\" del 1581, le \"Considerazioni sopra i sette salmi penitenziali\" del 1586, il \"Breve discorso\" sulla \"Madonna\" del 1590 e i \"Dialoghi spirituali\", pubblicati nel 1602 ma composti molti anni prima. Unica eccezione fu la ristampa nel 1595 delle \"Rime\" del 1555 con l'aggiunta di una seconda collezione di poesie e un gruppo di lettere, tra le quali alcune indirizzate al Coccapani.\nChiara Matraini mor\u00ec nel novembre 1604, tre mesi dopo aver redatto il suo quarto testamento.\nOpere derivate.\nDalla vita della poetessa \u00e8 stato tratto un romanzo, scritto da Laura Bosio e Bruno Nacci e intitolato \"Per seguire la mia stella\" (Milano, Guanda, 2017)."}
{"id": "2859957", "revid": "36426", "url": "https://it.wikipedia.org/wiki?curid=2859957", "title": "Chiesa di San Giuliano (Venezia)", "text": ""}
{"id": "2859963", "revid": "486946", "url": "https://it.wikipedia.org/wiki?curid=2859963", "title": "Un altro giorno \u00e8 andato", "text": ""}
{"id": "2859965", "revid": "767487", "url": "https://it.wikipedia.org/wiki?curid=2859965", "title": "Jo\u00e3o Carlos Batista Pinheiro", "text": "Carriera.\nClub.\nPinheiro cominci\u00f2 a giocare con l'Americano Futebol Clube, squadra della sua citt\u00e0 natale, per poi passare al Fluminense. Con quest'ultimo club milit\u00f2 dal 1948 al 1963 e vinse il Campionato Carioca nel 1951 e 1959, la Copa Rio nel 1952 e il Torneo Rio-San Paolo nel 1957 e 1960. \u00c8 uno dei giocatori del Fluminense con pi\u00f9 partite disputate, avendo all'attivo seicentocinque incontri.\nNazionale.\nCon la nazionale brasiliana prese parte ai Giochi panamericani del 1952 (vincendoli) ed al Campionato mondiale di calcio 1954."}
{"id": "2859966", "revid": "765341", "url": "https://it.wikipedia.org/wiki?curid=2859966", "title": "Ritorno degli ambasciatori alla corte inglese", "text": "Il Ritorno degli ambasciatori alla corte inglese \u00e8 un telero (olio su tela, 297\u00d7527 cm) di Vittore Carpaccio, databile al 1495 circa e conservato nelle Gallerie dell'Accademia di Venezia. Si tratta dell'ultimo episodio dipinto per le \"Storie di sant'Orsola\", gi\u00e0 nella Scuola di Sant'Orsola a Venezia, ma da un punto di vista dello sviluppo del racconto \u00e8 il terzo. \nDescrizione.\nLa cristiana Orsola, figlia del re di Bretagna, accett\u00f2 di sposare il pagano re Ereo degli inglesi a patto il futuro sposo si convertisse e andasse con lei in pellegrinaggio a Roma. La scena mostra gli ambasciatori inglesi che tornano in patria portando la risposta di Orsola e di suo padre e fa parte della serie delle tre \"Ambascerie\", in genere identificate come le ultime della serie, con l'\"Arrivo\" e il \"Commiato\". \nLa scena \u00e8 concertata ispirandosi al cerimoniale veneziano, come dimostrano alcuni dettagli ripresi pari pari, come lo scalco seduto con la mazza e la catena d'oro e il fanciullo che suona il rebechino, entrambi presenti durante le cerimonie ufficiali di arrivo e presentazione delle delegazioni estere. La scena \u00e8 ambientata su un piazzale che confina con un'insenatura, dove si trovano barche, e un canale, con un pennone dalla bandiera schioccante al vento che si erge su un basamento marmoreo con un disco di pietra rossa. A destra si trova il padiglione del sovrano, di forma ottagonale, mentre lo sfondo \u00e8 occupata da una freschissima veduta cittadina, con alcune torri e, soprattutto, una maestoso palazzo con decorazioni a monocromo e un arcone centrale, verso il quale converge una folla che \u00e8 assiepata sulla fondamenta e sul ponte, in cui ciascuno \u00e8 individuato nel costume del proprio ceto e del proprio paese d'origine. Accanto al palazzo un alto muro merlato cinge un giardino da cui spuntano le cime degli alberi. \nNumerosi sono i dettagli di genere, come la scimmietta vestita e la pavoncella che stanno in primo piano sui gradini della loggia reale.\nStile.\nL'amplissima composizione \u00e8 impostata con un'orchestrazione studiata nella prospettiva unitaria, con una luce dorata, che permea il dipinto vibrando liberamente su tutti i dettagli e generando quella particolare atmosfera in cui sembra che l'aria circoli liberamente. Il piani sono scalati dalla luce, con un uso ricchissimo del colore. Il ritmo \u00e8 lento e magicamente sospeso, con una \"sospensione sentimentale\" che aveva in quegli anni tra gli interpreti pi\u00f9 apprezzati anche il Perugino."}
{"id": "2859968", "revid": "6923", "url": "https://it.wikipedia.org/wiki?curid=2859968", "title": "BMW E12", "text": "La sigla BMW E12 identifica la prima generazione della Serie 5, un'autovettura di fascia alta prodotta dal 1972 al 1981 dalla casa automobilistica tedesca BMW.\nProfilo e storia.\nQuesta vettura va a sostituire le berline della Neue Klasse, ma solo quelle a 4 porte. Quelle a due porte, note anche come Serie 02, sarebbero state sostituite tre anni pi\u00f9 tardi dalla prima generazione della Serie 3.\nLa denominazione \"Serie 5\" applicata al progetto \"E12\" indicava che la nuova berlina era il quinto modello realizzato dopo l'era V8 e l'era Isetta, che incorporava anche il modello 600. I primi quattro erano stati: la \"piccola\" BMW 700, l'ammiraglia della serie E3 New Six, la coup\u00e9 della serie E9 ed appunto la \"Neue Klasse\".\nLa Serie 5 \u00e8 stata anche il modello che ha inaugurato il nuovo sistema di denominazione utilizzato dalla BMW da l\u00ec in avanti: tre cifre, di cui la prima indica la fascia di mercato d'appartenenza e le altre due indicano la cilindrata in cm\u00b3 divisa per 100.\nLa vettura definitiva \u00e8 stata presentata al Salone dell'automobile di Francoforte del 1972: realizzato da Paul Bracq, il disegno della carrozzeria era basato sul prototipo Bertone del 1970 \"BMW Garmisch 2002ti\" presentato al salone di Ginevra e ideato da Marcello Gandini. Sempre Gandini in quel periodo aveva disegnato anche altre vetture di successo come l'Alfa Romeo Montreal e soprattutto la Fiat 132 e l'Alfa Romeo Alfetta, due vetture che avevano uno styling molto simile a quello della nuova BMW, specie nel frontale. Anche altri modelli BMW che sarebbero nati di l\u00ec a pochi anni avrebbero adottato canoni stilistici analoghi.\nClassica, invece, la meccanica, con trazione posteriore, avantreno MacPherson, retrotreno a ruote indipendenti con semiassi oscillanti, cambio manuale a 4 rapporti e impianto frenante con dischi anteriori e tamburi posteriori.\nAl momento del lancio erano disponibili le versioni 520 con motore 4 cilindri da 1990\u00a0cm\u00b3 alimentato a carburatore da 115 CV) e \"520i\" (con lo stesso motore alimentato a iniezione meccanica Kugelfischer da 130\u00a0CV).\nLa produzione venne inizialmente fissata nello stabilimento principale di Monaco di Baviera, ma a partire dal 1973, la produzione venne gradualmente trasferita al nuovo stabilimento di Dingolfing, di propriet\u00e0 della BMW dal momento in cui assorb\u00ec il marchio Glas pochi anni prima. Nel 1975, l'intera produzione della \"E12\" fu spostata in quest'ultimo stabilimento, completamente rimesso a nuovo per ospitare le linee di montaggio BMW.\nNell'autunno del 1973 la gamma venne completata con le versioni 525 (6 cilindri a carburatore di 2494\u00a0cm\u00b3 da 145\u00a0CV) e 528 (6 cilindri a carburatore di 2788\u00a0cm\u00b3 da 165\u00a0CV). Le versioni a 6 cilindri erano riconoscibili per una protuberanza maggiore sul cofano motore. La \"528i\" aveva anche il servosterzo e 4 freni a disco.\nLa linea riuscita, la qualit\u00e0 costruttiva elevata e le buone prestazioni garantirono alla \"Serie 5 E12\" un grande successo, anche se la tenuta di strada sul bagnato e l'abitabilit\u00e0 furono oggetto di critiche.\nNel 1974, la gamma fu arricchita con la versione di base, la 518 (4 cilindri a carburatore di 1766\u00a0cm\u00b3 e 90\u00a0CV), pi\u00f9 economica e dotata di allestimento semplificato.\nNel 1975 la \"520i\" adott\u00f2 l'impianto d'iniezione Bosch e la potenza scese a 125\u00a0CV.\nNel 1976 la \"E12\" venne sottoposta ad un moderato restyling. Le modifiche interessavano in primo luogo il frontale, con il cofano percorso dalle caratteristiche nervature in corrispondenza del doppio rene (che rendevano superflue le protuberanza per le versioni a 6 cilindri). La coda presentava fari ingranditi e lo spostamento del bocchettone del serbatoio sul parafango posteriore destro. Modifiche di dettaglio anche agli interni.\nNel 1977 furono introdotte la \"528i\" (6 cilindri a iniezione elettronica di 2788\u00a0cm\u00b3 da 177\u00a0CV) e la \"520\" a 6 cilindri (6 cilindri a carburatore da 122\u00a0CV), mentre dalla gamma spar\u00ec la versione \"520i\" a 4 cilindri. La nuova versione da 2 litri divenne nota anche come 520/6 per non confonderla con la precedente versione a 4 cilindri, che da quel momento divenne nota come 520/4.\nNel 1978 vi furono aggiornamenti minori che riguardarono i 6 cilindri di 2,5 e 2,8 litri che ottennero 5\u00a0CV in pi\u00f9 (ovvero 150 per la \"525\", 170 per la \"528\" e 182 per la \"528i\").\nNel settembre 1979 le \"520\" a 4 cilindri e la \"528\", entrambe a carburatore, vennero tolte dal listino, mentre la \"525\" e la \"528i\" ottennero (sia pure tra gli optional) il cambio a 5 marce. Al Salone di Francoforte dello stesso anno, venne presentata la prima \"Serie 5\" siglata con la M della divisione Motorsport: la \"M535i\", ottenuta trapiantando il motore 6 cilindri a iniezione di 3453\u00a0cm\u00b3 (218\u00a0CV) della 635CSi sulla scocca della \"E12\". La \"M535i\" era riconoscibile per i cerchi in lega \"BBS\" a raggi e per i sedili sportivi. Poteva anche essere equipaggiata con il kit aerodinamico Motorsport, che le conferiva un aspetto particolarmente grintoso. Fu prodotta in 1410 esemplari.\nNel 1981 tutte le \"E12\" prodotte in Europa uscirono di listino, rimpiazzate dalla E28: la \"Serie 5 E12\" \u00e8 stata prodotta complessivamente in 640.171 esemplari (incluse le versioni specifiche per USA e Giappone), pi\u00f9 82.264 esemplari usciti dalle linee di montaggio sudafricane per il mercato locale, dove la produzione della \"E12\" continu\u00f2 per altri quattro anni.\nLe altre E12.\nLa \"E12\" venne prodotta anche in altri Paesi, oppure con specifiche richieste da altri mercati. A quest'ultima categoria appartengono lo \"E12\" prodotte in Europa per il mercato nordamericano (USA e Canada). Per tale mercato, la produzione si limit\u00f2 ad un solo modello, la \"530i\", sostituita nel 1979 dalla \"528i\". Esternamente, le \"E12\" destinate al Nordamerica si distinguevano per i paraurti molto pi\u00f9 sporgenti, poich\u00e9 inglobavano degli ammortizzatori idraulici per l'assorbimento dei piccoli urti. Altre differenze stanno nei fari anteriori, sempre tondi e sdoppiati, ma diversi, e nella presenza del dispositivo catalizzatore, presenza dovuta alle pi\u00f9 severe normative antinquinamento vigenti oltreoceano. Vi erano anche alcune differenze tecniche in alcuni modelli: per esempio la 528i destinata al mercato nordamericano aveva una potenza di 169\u00a0CV contro i 177\u00a0CV (poi saliti a 184 CV) previsti per la versione europea.\nUn modello della \"E12\" poco diffuso, se non nei mercati ove previsto, \u00e8 stato la 518i. Questo modello \u00e8 stato inizialmente previsto per i mercati svedese e giapponese, dove il motore M10B18 ad iniezione meccanica da 1766\u00a0cm\u00b3 erogava rispettivamente 100 e 102\u00a0CV a 5800 giri/min, mentre la coppia massima era di 135 Nm a 4500 giri/min. Le prestazioni dichiaravano una velocit\u00e0 massima di 160\u00a0km/h per la versione giapponese e 167\u00a0km/h per quella svedese. La \"518i\" fu prodotta dal 1979 al 1981 per questi due mercati, in 3.015 esemplari totali. Ma dal 1982 la produzione venne ripresa a Rosslyn, nello stabilimento sudafricano, dove ne vennero assemblati altri 10.788 esemplari fino al 1985, per un totale di 13.803 \"518i\".\nTra i siti in cui invece la \"E12\" veniva effettivamente prodotta, va ricordato il Sudafrica, dove la \"E12\" veniva prodotta nello stabilimento di Rosslyn, vicino a Pretoria. Qui la produzione era molto pi\u00f9 estesa e includeva tra l'altro anche la \"518\", la \"518i\", la \"520i\" e la \"528i\", nonch\u00e9 la prestante \"M535i\", prodotta in 240 esemplari. Qui, la produzione si \u00e8 articolata in due fasi: dal 1974 al 1982, la \"E12\" era piuttosto simile a quella europea, ma dal 1982 al 1985, la \"E12\" montava gli interni della \"E28\". Il modello di punta, la \"M535i\", venne costruita per il mercato sudafricano in 240 esemplari fino al 1982 ed in altri 1.416 esemplari fino al 1985. L'ultima \"E12\" usc\u00ec dalla linee di montaggio di Rosslyn il 5 settembre del 1985.\nTabella riepilogativa.\nDi seguito viene proposta una tabella che riassume le caratteristiche delle varie versioni della BMW \"E12\", compresi i dati di produzione in Europa, in Sudafrica e totali.\nLe E12 Alpina.\nL'elenco delle \"altre\" \"E12\" pu\u00f2 continuare anche con le versioni messe a punto dalla Alpina, una piccola Casa automobilistica tedesca dedita alla realizzazione di versioni particolarmente lussuose e prestanti di molti modelli BMW ufficiali.\nVanno quindi ricordati i modelli:"}
{"id": "2859969", "revid": "1543377", "url": "https://it.wikipedia.org/wiki?curid=2859969", "title": "BMW E28", "text": "La sigla BMW E28 identifica la seconda generazione della Serie 5, un'autovettura di fascia alta prodotta dal 1981 a tutto il 1987 dalla casa automobilistica tedesca BMW. In Sudafrica venne prodotta per il mercato locale fino al 1989.\nProfilo e storia.\nContesto.\nLa \"Serie 5 E28\" venne introdotta nel 1981 come erede della E12, di cui costituiva un'evoluzione. Il modello nasce dalle direttive impartite alla casa dell'elica dal governo di quella che all'epoca era la Germania Ovest. Tali direttive riguardavano essenzialmente la riduzione dei consumi, e la BMW si \u00e8 imposta di realizzare una nuova generazione di berline di fascia alta che soddisfacesse tali criteri. In fase di progetto, venne realizzata una nuova scocca, pi\u00f9 leggera della precedente di circa un centinaio di kg.\nDesign e interni.\nApparentemente molto simile alla generazione precedente, la E28 era in realt\u00e0 piena di aggiornamenti, sia estetici che meccanici. Innanzitutto il passo venne allungato, mentre parabrezza e lunotto erano pi\u00f9 inclinati. Anche se il frontale appare simile a quello della E12, in realt\u00e0 era anch'esso completamente ridisegnato, cos\u00ec come ridisegnata era la coda. Tali aggiornamenti estetici, globalmente molto lievi nonostante l'entit\u00e0 dei lavori, hanno comunque permesso di ottenere un Cx minore rispetto alla E12, e pari a 0.383.\nAnche gli interni sono stati ridisegnati, pur mantenendo un'impostazione tipica di una berlina di prestigio com'era la E28. L'abitabilit\u00e0 \u00e8 notevole anche per cinque persone, grazie anche al leggero incremento di spazio interno rispetto alla E12. Il posto guida mantiene la stessa comodit\u00e0 del precedente modello e la plancia \u00e8 sempre ottimamente leggibile, poich\u00e9 rivolta verso il conducente. Notevole anche l'ergonomia della strumentazione: ogni dispositivo \u00e8 facilmente azionabile ed a portata di mano. Unico neo, il contagiri ottenibile a pagamento sulle versioni meno ricche. Tra le \"chicche\", l'indicatore luminoso degli intervalli di assistenza (Service Interval), che ricorda al conducente l'approssimarsi di un necessario tagliando presso i centri di assistenza BMW. La visibilit\u00e0 generale \u00e8 migliorata grazie alle pi\u00f9 ampie superfici vetrate.\nDotazione, motori e meccanica.\nLa dotazione di serie della nuova E28 \u00e8 al debutto piuttosto completa, ma migliorabile. Mancano infatti nelle versioni meno ricche il gi\u00e0 citato contagiri, le regolazioni per volante e sedile conducente, il cambio a 5 marce e la chiusura centralizzata. Sono presenti per\u00f2 il climatizzatore automatico, il retrovisore esterno elettrico ed il gi\u00e0 citato indicatore dei periodi di tagliando.I motori disponibili erano gli stessi della precedente \"E12\", ma tutte le versioni a 6 cilindri beneficiavano dell'alimentazione a iniezione elettronica in luogo di quella meccanica. La gamma iniziale includeva: \"518\" (4 cilindri a carburatore di 1766\u00a0cm\u00b3, 90\u00a0CV); \"520i\" (6 cilindri a iniezione di 1991\u00a0cm\u00b3 da 125\u00a0CV); \"525i\" (6 cilindri a iniezione di 2494\u00a0cm\u00b3 da 150\u00a0CV) e \"528i\" (6 cilindri a iniezione di 2788\u00a0cm\u00b3 da 184\u00a0CV).\nDal punto di vista meccanico si hanno novit\u00e0 nella geometria delle sospensioni: l'avantreno \u00e8 derivato da quello della contemporanea Serie 7 E23 (bracci trasversali con doppio snodo e barra antirollio), mentre il retrotreno utilizza bracci triangolari di nuova progettazione. Per quanto riguarda l'impianto frenante, le \"518\" e \"520i\" montavano un impianto frenante misto, mentre le versioni pi\u00f9 ricche montavano un impianto frenante a dischi (quelli anteriori autoventilati). A richiesta, sempre sulle 525i e 528i, il montaggio dell'impianto antibloccante dei freni ABS della Bosch. Il cambio era a 5 marce su tutta la gamma, tranne che nella \"518\", che montava un 4 marce. A richiesta era disponibile anche un differenziale autobloccante.\nEvoluzione.\nA causa del mancato rinnovo integrale dell'auto, la E28 fu soggetta ad una precoce obsolescenza. Ebbe modo comunque di ottenere un buon successo di vendite, essendo stata prodotta in oltre 700\u00a0000 esemplari. Nel 1983 la gamma venne completata con l'introduzione della sportiva \"M535i\" (3430\u00a0cm\u00b3, 218\u00a0CV), molto caratterizzata (spoiler, sedili sportivi, cerchi in lega). La \"M535i\" ha l'ABS di serie (sulle altre versioni viene fornito come optional). Nel 1984 la \"518\" a carburatore lasci\u00f2 il posto alla \"518i\" a iniezione (105\u00a0CV), ma la novit\u00e0 pi\u00f9 importante fu l'introduzione della \"524td\", primo modello a gasolio della casa di Monaco di Baviera. Grazie ad una sofisticata gestione elettronica e all'utilizzo di un turbocompressore, la \"524td\", che aveva una cilindrata di 2443\u00a0cm\u00b3, era in grado di erogare 115\u00a0CV. Dallo stesso anno anche \"525i\" e \"528i\" hanno l'ABS di serie.\nNel 1985 venne lanciata la \"524d\" (con motore diesel aspirato da 86\u00a0CV), mentre la potenza della \"520i\", grazie ad un nuovo impianto di iniezione, crebbe a 129\u00a0CV. L'anno successivo la \"M535i\" usc\u00ec di scena rimpiazzata da 2 modelli: la \"535i\", con la stessa meccanica e carrozzeria normale, e la M5, con motore 6 cilindri a iniezione di 3453\u00a0cm\u00b3 e testata a 24 valvole (286\u00a0CV).\nLa \"M5\" aveva una carrozzeria molto sobria, la stessa della \"535i\" (identica, a sua volta, a quella delle sorelle di cilindrata inferiore). Il suo potente motore M88/3 da 3.5 litri erogava 286\u00a0CV e permetteva di raggiungere i 245\u00a0km/h di velocit\u00e0 massima.\nLa produzione, oltre che in Germania, venne avviata dal 1985 anche in Sudafrica, come nel caso della E12, ma a differenza di quest'ultima il successo della E28 fu decisamente inferiore alle aspettative.\nL'ultima novit\u00e0 (solo per il mercato italiano) fu la \"520i L\" (1987), caratterizzata da un allestimento molto ricco (anche l'ABS \u00e8 di serie) e da una carrozzeria pi\u00f9 sportiva (ruote in lega, spoiler posteriore e verniciatura in nero opaco delle parti cromate).\nLe E28 uscirono di listino alla fine di dicembre del 1987.\nLe altre E28.\nCome nel caso della E12, anche la produzione della E28 ha conosciuto differenze a seconda del mercato di destinazione. Per esempio, la \"518i\" \u00e8 stata prevista fino al mese di agosto del 1984 solo per alcuni mercati esteri. In madrepatria sarebbe giunta solo dal settembre dello stesso anno. Inoltre, la \"520i\" \u00e8 stata proposta in una versione particolare per i mercati elvetico ed austriaco. Oltre a queste differenze, ve ne sono state anche altre, ma ci\u00f2 che ha fatto la differenza, \u00e8 stata nuovamente la produzione in Sudafrica e quella prevista per il mercato statunitense. Mentre per quest'ultimo, la produzione avveniva in Germania, le vetture destinate al mercato sudafricano venivano prodotte proprio in loco, esattamente come per la E12. Lo stabilimento BMW in Sudafrica era situato a Rosslyn, nei pressi di Pretoria, e la gamma prevedeva meno modelli che non nei mercati europei. Si partiva dalla \"520i\", per proseguire con la \"525e\" (con motore ad alta efficienza), con la \"528i\" e con le performanti \"M535i\" ed \"M5\". La produzione a Rosslyn termin\u00f2 nel marzo del 1989.\nVi sono state differenze anche nella gamma statunitense, ma gli aspetti pi\u00f9 significativi riguardano altri aspetti, che si ritrovano specialmente nelle prestazioni ridotte, in modo da soddisfare i pi\u00f9 stringenti criteri antinquinamento vigenti all'epoca oltreoceano, ma anche nei tipici paraurti maggiorati che includevano un sistema di smorzamento dei piccoli urti.\nRiepilogo modelli.\nDi seguito vengono mostrate le caratteristiche delle varie versioni previste per la gamma E28:"}
{"id": "2859970", "revid": "1323825", "url": "https://it.wikipedia.org/wiki?curid=2859970", "title": "BMW E60", "text": "Con la sigla BMW E60 si intende la quinta serie della BMW Serie 5, autovettura di fascia alta prodotta dalla Casa automobilistica tedesca BMW dal 2003 al 2010.\nStoria e profilo.\nNel 2003, la BMW E39, ossia la quarta generazione della Serie 5 venne sostituita dalla nuova E60, caratterizzata da un design \"di rottura\", che si ispirava alla Serie 7 E65. Il periodo in cui la nuova Serie 5 va a debuttare \u00e8 piuttosto contrastato all'interno del quartier generale della Casa di Monaco, specialmente all'interno del reparto stile BMW, dove il responsabile Chris Bangle stava letteralmente rivoluzionando l'intera gamma proponendo modelli dal design molto anticonformista, a tal punto che due anni prima, in seguito al lancio della quarta serie della Serie 7, molti affezionati della Casa tedesca firmarono una petizione che chiedeva il licenziamento dello stesso Bangle, proprio a causa del deciso distacco operato da quest'ultimo nei confronti delle classiche, confortanti linee dei precedenti modelli. Il licenziamento non avvenne ed il designer statunitense continu\u00f2 anche negli anni successivi a \"vestire\" le BMW degli anni 2000. Sotto gli occhi apprensivi della clientela pi\u00f9 tradizionalista passarono anche le linee della E60, che ha debuttato a met\u00e0 del 2003. In effetti, questo nuovo modello, analogamente alla serie 7 E65, rompe in maniera decisa con le E39, .\nIl nuovo modello dell'era Bangle \u00e8 caratterizzato da un corpo vettura piuttosto spigoloso, specie in coda, ma che sposa con efficacia anche elementi curvilinei, specialmente nel frontale, dove spiccano i due gruppi ottici avvolgenti dotati di un \"ciglio\" che prosegue fino al parafango laterale: tale ciglio comprende una fila di led gialli che fungono da luci di posizione abbinati ai quattro anelli circolari intorno ai fari. La fiancata \u00e8 la parte meno tormentata, ma nella vista di tre quarti i passaruota appaiono sporgenti, in modo da dare la giusta grinta alla linea della vettura, ma senza troppi eccessi. La coda \u00e8 la parte pi\u00f9 spigolosa, ed \u00e8 caratterizzata dal cofano del vano bagagli che pare \"appoggiato\" al corpo vettura.\nL'interno era molto minimalista: spariva il classico cruscotto orientato di 7,5\u00b0 verso il guidatore, per far posto ad una lunga fascia dritta declinata in diversi materiali che spaziavano dalla plastica effetto alluminio fino a vari tipi di radica.\nMa la novit\u00e0 pi\u00f9 importante era la manopola dell'interfaccia \"i-Drive\", che, riuscendo a gestire tutte le funzioni principali della vettura, permetteva l'eliminazione dei vari pulsanti. Questa interfaccia, che derivava direttamente da quella portata al debutto con la Serie 7 E65, era stata ulteriormente semplificata e resa pi\u00f9 intuitiva, e pur essendo stata oggetto di critiche dalla concorrenza, nell'immediato futuro si diffuse anche presso altri marchi, pur con altre denominazioni commerciali, in particolare presso Audi (Mmi) e Mercedes-Benz (Comand Plus).\nLa strumentazione abbandonava i classici quattro elementi circolari a doppia gemellatura a favore di due elementi circolari con al centro un grande display che costituiva l'interfaccia per l'i-drive.\nDal punto di vista tecnico, la E60 propone soluzioni gi\u00e0 viste nella E39 unite ad altre inedite. Tra quelle riprese dal modello precedente vanno senz'altro ricordati gli schemi delle sospensioni in alluminio, anteriormente di tipo MacPherson ad asse sterzante semivirtuale (doppio snodo) e posteriormente di tipo multilink a 4 bracci e mezzo. Tra le novit\u00e0 telaistiche va invece segnalata l'ottimizzazione della distribuzione dei pesi tra assale anteriore e posteriore, dovuta all'impiego di lega di alluminio per la parte anteriore della scocca, che diviene cos\u00ec pi\u00f9 leggera e compensa l'aggravio di peso dovuto alla presenza del propulsore. I freni sono ovviamente a disco. \nLe motorizzazioni disponibili sulla E60 inizialmente erano la 520i (6 cilindri 24v, 2171\u00a0cm\u00b3 170\u00a0CV), la 525i (6 cilindri 24v 2494\u00a0cm\u00b3, 193\u00a0CV), la 530i (6 cilindri 24v 2979\u00a0cm\u00b3, 231\u00a0CV), la 545i (V8 32v 4398\u00a0cm\u00b3, 333\u00a0CV), la 525d (6 cilindri 24v 2497\u00a0cm\u00b3, 177\u00a0CV) e la 530d (6 cilindri 24v 2996\u00a0cm\u00b3, 218\u00a0CV).\nLe versioni confermavano i classici allestimenti Eletta, Attiva e Futura, mentre per la 545i fu creato un allestimento che compendiava tutti gli altri denominato Eccelsa.\nAnche l'elettronica, com'\u00e8 oramai consuetudine, viene utilizzata a profusione nella E60, e si ritrova in numerosi dispositivi atti alla sicurezza su strada ed al piacere di guida. Oltre agli immancabili airbag e all'ABS, vengono proposti il DSC ed il DTC, ma anche lo sterzo attivo, che migliora la precisione di guida e di inserimento in curva. Inoltre, a pagamento, \u00e8 possibile ottenere anche il Dynamic Drive, ossia le barre antirollio attive che adeguano il loro intervento a seconda della velocit\u00e0 in curva, riducendo in maniera decisa il coricamento laterale. Tra le altre \"chicche\" vanno segnalati i fari bixeno autoadattativi, che variano l'angolo del fascio luminoso in funzione dell'angolo di sterzata, dell'imbardata e della velocit\u00e0 della vettura, ma anche l'innovativo Head-Up display, che proietta le principali informazioni sul parabrezza in modo tale che il conducente non distolga gli occhi dalla strada.\nNel 2004 viene introdotta la versione \"Touring\", ossia la station wagon, contraddistinta dalla sigla di progetto E61, che propone uno stile di carrozzeria un po' meno os\u00e9, pur essendo chiaramente derivata dalla pi\u00f9 ardita berlina. Le motorizzazioni ricalcano quelle della berlina stessa, mentre dal punto di vista della praticit\u00e0, il portellone pu\u00f2 essere aperto per intero oppure pu\u00f2 essere aperto il solo lunotto. L'ampio vano bagagli, i cui 500 litri di spazio possono salire a ben 1650 abbattendo il divanetto posteriore, pu\u00f2 a richiesta essere aperto o chiuso elettricamente, poich\u00e9 tra gli optional specifici per la versione \"Touring\" vi \u00e8 un dispositivo che apre il portellone tramite un comando nell'antifurto e lo richiude tramite un pulsante sul portellone stesso.\nSuccessivamente, venne presentata la M5, che, dotata di un nuovo V10 in alluminio derivato direttamente da quello di Formula 1, era capace di 507\u00a0CV. Tale versione verr\u00e0 proposta anche con carrozzeria station wagon, dando origine alla M5 Touring.\nTra il 2004 e il 2005 vennero introdotte svariate nuove motorizzazioni: \nInoltre, nello stesso periodo, fecero la loro comparsa le versioni \"x\" a trazione integrale x-drive sulle 525xi, 530xi, 530xd, e un nuovo diesel a doppia sovralimentazione in parallelo, che con 272\u00a0CV, permettevano alla 535d (6 cilindri 24v 2996\u00a0cm\u00b3) prestazioni da primato assoluto nel segmento dei diesel a sei cilindri.\nNel 2007 fu la volta di un leggerissimo restyling, che prevedeva fari posteriori a led, nuovi scudi paracolpi, e all'interno nuovi pannelli porta e materiali pi\u00f9 curati.\nCon l'occasione, fu lanciato un nuovo allestimento molto ricercato denominato Msport, caratterizzato da elementi esterni presi in prestito dalla M5 come i Paraurti pi\u00f9 aerodinamici e le minigonne laterali, i battitacco in alluminio con il logo Msport. e accorgimenti tecnici volti a rendere la guida pi\u00f9 dinamica rispetto alle versioni tradizionali.\nInsieme al restyling vennero aggiunte nuove motorizzazioni volte a sostituire le precedenti con la stessa denominazione: 520i (4 cilindri, 16 valvole, 1995\u00a0cm\u00b3, 170\u00a0CV), 523i (6 cilindri, 24 valvole, 2497\u00a0cm\u00b3, 190\u00a0CV), 525i (6 cilindri, 24 valvole, 2996\u00a0cm\u00b3, 218\u00a0CV), 530i (6 cilindri, 24 valvole, 2996\u00a0cm\u00b3, 272\u00a0CV), 535i (6 cilindri biturbo, 24 valvole, 2979\u00a0cm\u00b3, 306\u00a0CV), 520d (4 cilindri, 16 valvole, 1995\u00a0cm\u00b3, 177\u00a0CV), 525d (6 cilindri, 24 valvole, 2993\u00a0cm\u00b3, 197\u00a0CV), 530d (6 cilindri, 24 valvole, 2996\u00a0cm\u00b3, 235\u00a0CV) e 535d (6 cilindri, 24 valvole, 2996\u00a0cm\u00b3, 286\u00a0CV).\nNella primavera del 2010, con il lancio della nuova generazione della Serie 5, la F10, la berlina E60 viene tolta di produzione, lasciando in listino solo la E61, ossia la station wagon. All'inizio dell'estate dello stesso anno, anche quest'ultima esce di scena, lasciando il posto alla giardinetta F11.\nRiepilogo caratteristiche e versioni.\nDi seguito vengono riportate le caratteristiche delle varie versioni di BMW E60, ossia delle berline. Le versioni \"Touring\" sono accreditate di una massa a vuoto superiore di 90\u00a0kg, una velocit\u00e0 massima inferiore di 5\u20136\u00a0km/h ed un'accelerazione da 0 a 100\u00a0km/h coperta con circa 2 decimi di secondo in ritardo. \nLa produzione.\nLa \"Serie 5 E60\" \u00e8 prodotta oltre che nei tradizionali stabilimenti europei in Germania a Monaco di Baviera anche in altri stati e continenti.\nSin dagli anni settanta \u00e8 attiva la produzione in Indonesia nello stabilimento di Giacarta. In Egitto vengono prodotte \"Serie 5\" dalla Bavarian Auto nello stabilimento di Citt\u00e0 del 6 ottobre dove vengono anche realizzate le Serie 3, Serie 7 e X3. Di recente \u00e8 iniziata la produzione anche in nuove fabbriche asiatiche, la pi\u00f9 importante in Thailandia, lo stabilimento di Rayong inaugurato nel maggio 2000 in seguito a un investimento di 25 milioni di dollari produce la Serie 5 e Serie 7 e la suv X3. Nel 2003 attraverso la joint venture con il costruttore cinese Brilliance la Serie 5 e la Serie 3 sono prodotte anche in Cina a Shenyang. Qui la E60 viene prodotta anche in versione a passo lungo.\nDal 2004 \u00e8 attiva la produzione in Malaysia nello stabilimento di Selangor in cui viene prodotta anche la Serie 3. Infine nel 2007 \u00e8 iniziata la produzione di Serie 3 e Serie 5 in India, a Chennai e in Pakistan a Karachi.\nInoltre, la E60 \u00e8 stata prodotta anche con il marchio Alpina, equipaggiata con il 4.4 litri BMW sovralimentato, proposto in due livelli di potenza (500 e 530\u00a0CV).\nIl 23 novembre 2009, viene presentata in anteprima la nuova generazione, la F10, in vendita dal 2010, la linea \u00e8 come sempre sportiva ma anche elegante e filante, come quella dell'ultima serie 7, la serie F01/F02. Novit\u00e0 \u00e8 il cambio automatico a 8 rapporti e i motori 6 cilindri ritoccati per una maggiore potenza, minori consumi e minori emissioni."}
{"id": "2859971", "revid": "2200863", "url": "https://it.wikipedia.org/wiki?curid=2859971", "title": "BMW F10", "text": "Con la sigla BMW F10 si intende la sesta serie della BMW Serie 5, autovettura di segmento E prodotta dalla casa automobilistica tedesca BMW fra il gennaio del 2010 ed il gennaio del 2017.\nProfilo.\nLa Serie 5 introdotta nel marzo 2010 \u00e8 stata gi\u00e0 svelata in anteprima al Salone dell'automobile di Francoforte nell'autunno dell'anno precedente. Si tratta di un modello per certi versi di rottura con le linee estreme della precedente E60, infatti la nuova vettura si presenta con linee pi\u00f9 morbide e sobrie, in modo da soddisfare anche chi non aveva digerito la E60 stessa. Va anche detto che la matita da cui sono scaturite le linee del modello F10 non \u00e8 pi\u00f9 quella di Chris Bangle, poich\u00e9 quest'ultimo si \u00e8 dimesso dalla BMW nel settembre 2009, lasciando cos\u00ec il suo posto ad Adrian van Hooydonk. Le linee della nuova vettura appaiono quindi meno coraggiose e ricordano da vicino quelle della Serie 7 F01/F02 lanciata un anno e mezzo prima, specie nel frontale e nella coda.\nDesign.\nEsternamente, la \"F10\" si presenta leggermente pi\u00f9 grande della berlina che va a sostituire, in particolare \u00e8 il passo ad avere beneficiato maggiormente: mentre l'intero corpo vettura \u00e8 cresciuto di 6\u00a0cm, il passo ne ha guadagnati ben otto, andando ad inserire la \"F10\" al top nella categoria per ampiezza di interasse. Tipici dello stile BMW dei primi anni del XXI secolo sono anche i fanali, dall'andamento \"ad L rovesciata\" che riprende quello gi\u00e0 visto un anno e mezzo prima nella Serie 7 F01/F02.\nStruttura e telaio.\nLa BMW \"F10\" nasce sullo stesso pianale della Serie 5 GT lanciata nel settembre 2009, pianale che \u00e8 a sua volta una variante a passo accorciato di quello utilizzato per la contemporanea Serie 7. \u00c8 stata realizzata inoltre una scocca costituita in acciai ad alta resistenza lavorati a caldo e di altri acciai di tipo multifase e lega d'alluminio; tecnologia costruttiva anch'essa derivante direttamente da quella impiegata per la struttura delle Serie 7 F01 ed F02. Il risultato ottenuto \u00e8 un alleggerimento dell'intera struttura, ma anche un irrigidimento del 55% rispetto alla scocca della E60, al fine di migliorare sicurezza per gli occupanti, ma anche la dinamica di guida.\nPer il reparto sospensivo, anch'esso in alluminio, viene scelto un nuovo avantreno a quadrilatero alto ad asse sterzante semivirtuale, mentre il retrotreno \u00e8 del tipo multilink a 4 bracci e mezzo. Queste nuove soluzioni sono state adottate per trovare il pi\u00f9 riuscito compromesso tra comfort e dinamica di guida. Inoltre, per la \"F10\", \u00e8 previsto un sistema sterzante a gestione elettromeccanica e contraddistinto dalla sigla \"EPS\" (Electrical Power Steering). Tale sistema consiste in un servomotore che offre assistenza alla sterzata in misura differente a seconda dello stile di guida del conducente e del tipo di strada che si sta affrontando. La vettura \u00e8 anche dotata, in alcune versioni, dell'Integral Active Steering (sistema a 4 ruote sterzanti), il Dynamic Damping Control (controllo elettronico degli ammortizzatori, non disponibili per\u00f2 su tutta la gamma) e l'Adaptive Drive, che combina gli effetti del Dynamic Damping Control con quelli del Dynamic Drive, vale a dire le barre antirollio ad effetto variabile, per limitare in maniera ottimale i fenomeni di coricamento laterale. A ci\u00f2 va aggiunto il sistema sterzante elettromeccanico EPS, che ottimizza la precisione di guida variando la demoltiplicazione dello sterzo in base alle situazioni. L'impianto frenante \u00e8 a dischi (anteriori autoventilanti). Qui i dischi vengono rivettati alla campana del disco per ridurre le masse non sospese. L'impianto frenante viene integrato dalle funzioni di Cornering Brake Control ed il controllo dinamico dei freni, funzioni attuate elettronicamente e facenti parte del sistema DSC, cio\u00e8 del controllo dinamico di stabilit\u00e0.\nLa vettura \u00e8 dotata di head-up display, gi\u00e0 visto nella \"E60\", fari bi-xeno adattativi, che regolano automaticamente l'ampiezza del fascio e la sua inclinazione a seconda del carico della vettura e della velocit\u00e0 della stessa. Inoltre i fari si orientano automaticamente a seconda dell'angolo di sterzata, in modo da illuminare preventivamente il tratto di strada su cui ci si va ad immettere. Inoltre, vi sono altri dispositivi come il Lane Change Warning, che avvisa con un segnale acustico che si sta oltrepassando la linea di mezzeria.\nMotorizzazioni.\nLa Serie 5 F10 debutta con 3 motorizzazioni: il 3 litri aspirato a benzina \u00e8 disponibile da 258 CV la versione \"528i\", mentre la \"535i\" monta un 3 litri biturbo da 306 CV. Versione di punta della gamma iniziale (in attesa della sportiva M5) \u00e8 la \"550i\", equipaggiata da un 4.4 litri biturbo da 407 CV. Alcune di queste motorizzazioni non sono inizialmente previste per la versione \"Touring\", la cui presentazione \u00e8 prevista il 10 aprile 2010 al Salone di Lipsia. Di questa versione, infatti non sono previste al momento le versioni \"528i\", \"550i\" e \"525d\", che avrebbero per\u00f2 debuttato in seguito, pochi mesi dopo. Le motorizzazioni diesel vanno dal 520d da 184 CV al M550d xDrive da 381 CV dotato di un motore tri-turbo.\nSull'intera gamma vengono proposte motorizzazioni ad iniezione diretta, e su alcune versioni viene utilizzato il sistema di recupero energia in frenata. La vettura \u00e8 dotata di cambio manuale a 6 marce o automatico Steptronic ad 8 rapporti abbinabile a paddles sul volante. Anche questo cambio \u00e8 stato progettato per intervenire nei momenti in cui le esigenze di efficienza lo richiedono, ed \u00e8 tra l'altro predisposto (per la prima volta in un cambio automatico) all'accoppiamento con il sistema start e stop, che tuttavia, al momento del debutto del modello, non \u00e8 ancora previsto, neppure come optional, su nessuno dei modelli facenti parte della gamma iniziale.\nInterni.\nGli interni, tipicamente BMW, comprendono la plancia orientata verso il guidatore, con uno schermo con funzioni di navigatore, ma anche di computer di bordo. L'iDrive \u00e8 collocato, come di consueto, pi\u00f9 in basso, sul tunnel. Il vano bagagli \u00e8 spazioso almeno quanto quello del modello precedente, e comunica con l'abitacolo grazie alla possibilit\u00e0 di abbattere il divano posteriore.\nEvoluzione.\nLa produzione della Serie 5 F10 viene quindi avviata con le motorizzazioni descritte, e limitatamente alla sola versione berlina.\nIn seguito, intorno al mese di giugno del 2010, si ha l'arrivo della \"520d\", la versione di base, equipaggiata da un 2 litri turbodiesel da 184 CV. Circa un mese pi\u00f9 tardi \u00e8 avvenuto il lancio della versione \"Touring\", ossia la station wagon.\nNell'autunno del 2010, la gamma si arricchisce di due novit\u00e0: sul fronte benzina, la \"550i\" viene proposta anche con trazione integrale \"xDrive\", dando luogo alla \"550i xDrive\", mentre sul fronte diesel, viene introdotta la \"535d\", mossa da un 3 litri biturbo da 299 CV.\nNel marzo del 2011 la soluzione \"xDrive\" viene proposta anche su altri due modelli, la \"535i xDrive\" e la \"530d xDrive\", motoristicamente identici ai corrispondenti modelli a trazione posteriore.\nLa \"M5\", presentata a Shanghai nel maggio del 2011; Si tratta della prima M5 sovralimentata, equipaggiata da un 4.4 litri biturbo da 560 CV. Tale soluzione, che fa storcere il naso ai pi\u00f9 fanatici e puristi, viene giustificata dai tecnici BMW con il fatto di doversi adeguare alle sempre pi\u00f9 stringenti normative antinquinamento, che rendono assai difficile la progettazione di un motore ad alta potenza specifica senza dover scendere ad eccessivi compromessi.\nNell'autunno del 2011 la gamma subisce importanti aggiornamenti ed ampliamenti: i due modelli d'accesso, ossia la \"523i\" e la \"528i\", con i motori da 204 e 258 CV. vengono sostituiti da tre modelli. Alla base della gamma si inserisce la \"520i\" con motore 2 litri turbo da 184 CV, mentre un gradino pi\u00f9 in alto va a posizionarsi la nuova \"528i\" con lo stesso motore della \"520i\", ma con potenza portata a 245 CV, ed infine la \"530i\", versione di met\u00e0 gamma, monta un motore derivato dal 3 litri della precedente \"528i\", ma con potenza salita a 272 CV. Nessuna novit\u00e0 per le due versioni top a benzina. Sul fronte diesel, invece, debutta la \"520d Efficient Dynamics\", spinta dallo stesso 2 litri turbodiesel common rail delle altre \"520d\", ma con alcune soluzioni volte ad ottimizzare l'aerodinamica, come la calandra a grigliatura regolabile automaticamente a seconda della velocit\u00e0 e nuovi cerchi dal disegno specifico, unite ad un cambio con riduzione finale allungata. Le prestazioni sono simili a quelle della normale \"520d\", ma i consumi scendono da 4.9 a 4.5 litri per 100\u00a0km, mentre le emissioni di anidride carbonica passano da 129 a 119 g/km. Questo modello non \u00e8 previsto in versione Touring. Tra le altre novit\u00e0 a gasolio, la \"525d\" perde il motore da 3 litri e ne acquisisce uno da soli 2 litri, ma con potenza cresciuta da 204 a 218 CV. Tale modello diviene inoltre disponibile anche con trazione integrale \"xDrive\". I modelli \"530d\" e \"535d\" hanno beneficiato di un incremento di potenza, rispettivamente da 245 a 258 CV e da 299 a 313 CV. Nella stessa occasione, poi, debutta anche la tanto attesa M5, la versione con motore V8 da 560 CV.\nNell'aprile del 2012, entra in listino la \"M550d xDrive\" sovralimentata mediante tre turbocompressori. L'unit\u00e0 di base, rappresentata dal 3 litri utilizzato nelle altre motorizzazioni diesel a 6 cilindri, raggiunge cos\u00ec i 381 CV di potenza massima.\nRestyling 2013.\nNell'estate del 2013 \u00e8 sopraggiunto il restyling di mezza et\u00e0 per la \"F10\": gli aggiornamenti sono lievi, ed interessano principalmente il frontale, dove trovano posto i nuovi fari allo xeno ed una calandra dal disegno leggermente rivisto. Anche i paraurti sono di nuovo disegno, mentre posteriormente sono stati leggermente aggiornati i fanali. Novit\u00e0 di maggior spessore sono quelle che si ritrovano sotto il cofano motore, dove a quel punto pu\u00f2 trovare posto un 2 litri turbodiesel depotenziato a 143 CV. Tale motorizzazione equipaggia la \"518d\", che si pone quindi come versione di base dell'intera gamma \"F10\". D'altro canto, con il restyling scompare il vecchio 3 litri a benzina aspirato da 272 CV, non sostituito da nessun'altra motorizzazione, mentre andando pi\u00f9 in alto troviamo il V8 della \"550i\" passare da 408 a 450 CV: in pratica riprende lo stesso motore della 650i Gran Coup\u00e9. Al vertice si trova ancora la sportiva M5 e sempre con il suo V8 da 560 CV, che per\u00f2 pu\u00f2 essere anche corredato di un pacchetto supplementare, detto \"Competition Paket\", che ne innalza la potenza di altri 15 CV. Tornando sul versante dei diesel, viene introdotta la \"520d xDrive\". Dopo il restyling della \"F10\" tutte le motorizzazioni sono state adeguate alla normativa Euro 6.\nNel 2014 quasi tutte le versioni diesel a quattro cilindri (eccetto la \"525d\") adottano il nuovo motore B47 con potenza leggermente superiore e consumi leggermente ridotti. Per oltre un anno non vi sono stati aggiornamenti di rilievo, fino a che, alla fine del 2015, si ha l'arrivo della \"530d\" in versione leggermente depotenziata (fino a 249 CV di potenza massima). Tale modello, che non sostituisce la normale \"530d\" da 258 CV ma si limita ad affiancarla, \u00e8 stato pensato per il mercato italiano, dove il regime fiscale impone una sovrattassa per le autovetture con potenza massima superiore a 250 CV. La \"530d\" da 249 CV \u00e8 stata inoltre proposta sia a trazione posteriore che a trazione integrale.\nLa produzione della berlina \"F10\" \u00e8 cessata alla fine del 2016, in concomitanza con il lancio della nuova generazione.\nLa Touring F11.\nAlla berlina fa seguito nel giugno 2010 la versione station wagon, denominata \"Touring\" come da tradizione e contrassegnata dalla sigla \"F11\". Questa versione ha una linea particolarmente slanciata poich\u00e9 la sua linea \u00e8 caratterizzata da un tetto discendente nella zona posteriore. In configurazione normale, con tutti i sedili presenti, la capacit\u00e0 della Serie 5 Touring \"F11\" raggiunge 560 litri. Il divanetto posteriore pu\u00f2 essere abbattuto sia interamente sia in parte: quando \u00e8 completamente abbattuto, la capacit\u00e0 di carico cresce fino a ben 1.670 litri, pari a circa 20 litri in pi\u00f9 rispetto alla precedente \"E61\". Il lunotto \u00e8 apribile separatamente.\nMeccanicamente, la F11 prevede le medesime soluzioni gi\u00e0 montate sulla F10, vale a dire l'avantreno a doppio snodo ed il retrotreno a schema Integral V.\nLa \"Touring\" \u00e8 prevista inizialmente con molte delle motorizzazioni previste per la berlina, salvo il V8 biturbo da 4.4 litri e da 407 CV, il 6 cilindri in linea da 3 litri e 258 CV, ed il 3 litri turbodiesel da 204 CV. Tutte le motorizzazioni previste sono accoppiate di serie ad una cambio manuale a 6 marce o l'automatico Steptronic ad 8 rapporti.\nNell'ottobre del 2011 arrivano i modelli \"520i\", il nuovo \"528i\" ed il \"530i\", rispettivamente con motori da 184, 245 e 272 CV. Inoltre arriva il modello \"550i Touring\" con il noto V8 biturbo da 407 CV.\nIl restyling del 2013 ha interessato la Touring allo stesso modo della berlina, con identici aggiornamenti sia estetici che alla gamma motori. Alla fine del 2015, anche la \"Touring\" \u00e8 stata proposta con motore 3 litri turbodiesel da 249 CV, specifico per il mercato italiano.\nLa produzione della Touring \"F11\" cessa nel gennaio del 2017, pochissimo tempo dopo l'uscita di produzione della corrispondente versione berlina.\nLa Serie 5 ActiveHybrid.\nLa versione ibrida viene presentata al Salone di Ginevra del 2010 come concept car e che \u00e8 caratterizzata dalla presenza di un motore elettrico da 40 kW (54 CV) posto in linea con il cambio ed alimentato da una batteria sistemata posteriormente. Il cambio utilizzato \u00e8 l'automatico Steptronic ad 8 rapporti che integra anche il dispositivo Start &amp; Stop. Il propulsore tradizionale \u00e8 invece il 3 litri turbo a benzina da 306 CV della versione \"535i\". La potenza totale effettiva \u00e8 di 340 CV, quindi non \u00e8 data dalla somma delle due potenze massime, come spesso avviene in altri tipi di configurazione ibrida. La vettura \u00e8 in grado di muoversi nel traffico in configurazione completamente elettrica e si avvarr\u00e0 del propulsore termico al di fuori di tale contesto (extraurbano, autostrada, ecc).\nAnche questa versione dispone del recupero dell'energia in frenata al sistema Start &amp; Stop. Queste due funzioni vengono assolte dal motore elettrico e dalla batteria, in quanto il primo funge anche da dispositivo di riavvio del motore termico, per esempio durante una sosta al semaforo, mentre la seconda funge da accumulatore di energia cinetica, per esempio dopo una frenata. La vettura \u00e8 dotata di un sistema che stima il fabbisogno energetico della vettura in base al percorso che si sta affrontando.\nLa \"ActiveHybrid 5\", questo \u00e8 il nome ufficiale della nuova vettura, ha cominciato ad apparire nell'autunno 2011 all'interno del listino ufficiale del sito BMW. La produzione termina alla fine del 2016 assieme al resto della gamma della berlina.\nRiepilogo versioni e caratteristiche.\nDi seguito viene riportato un riepilogo delle principali versioni previste per la berlina \"F10\" e, laddove prevista, anche per la station wagon \"F11\":\nLa Serie 5 F10 a passo lungo.\nNel 2010, poco dopo il suo lancio a livello mondiale, la Serie 5 F10 \u00e8 stata proposta per il solo mercato cinese anche con carrozzeria a passo allungato. Tale versione, siglata F18, \u00e8 prevista nella sola configurazione limousine, ed \u00e8 caratterizzata da un interasse allungato di 14\u00a0cm rispetto alla normale berlina. Le motorizzazioni previste per tale modello sono tre, tutte a benzina. La \"523 Li\" \u00e8 equipaggiata con un motore N52B25 da 2497\u00a0cm\u00b3 in grado di erogare 204 CV, mentre la \"528 Li\" monta il motore N52B30 da 2996\u00a0cm\u00b3 e della potenza di 258 CV. Al top della gamma si trova la \"535 Li\" con motore N55B30 da 2979\u00a0cm\u00b3 sovralimentato con turbocompressore ed in grado di erogare fino a 306 CV. La lunghezza massima delle limousine F8 raggiunge i 5.039\u00a0mm, quasi come una contemporanea Serie 7 F01 a passo normale."}
{"id": "2859980", "revid": "438678", "url": "https://it.wikipedia.org/wiki?curid=2859980", "title": "ManyDesigns Portofino", "text": "ManyDesigns Portofino, o pi\u00f9 semplicemente Portofino, \u00e8 un web application framework scritto in Java e distribuito con licenza open source LGPL.\nIl framework permette la creazione di applicazioni web basate sui database relazionali.\nIl processo di creazione delle pagine viene effettuato con un wizard, con una configurazione manuale attraverso l'interfaccia web, o personalizzato con un linguaggio di scripting.\nPortofino \u00e8 principalmente pensato per programmatori Java che sviluppino applicazioni industriali e siti web dinamici.\n\u00c8 progettato per soddisfare tre necessit\u00e0 tipiche di un progetto IT quali la produttivit\u00e0, la ricchezza di funzionalit\u00e0 e l'affidabilit\u00e0 dell'architettura.\nLe principali caratteristiche dello strumento sono la possibilit\u00e0 di connettersi ad un database esistente per generare un'applicazione web completa e funzionante, in base all'analisi automatica della struttura del database, e la possibilit\u00e0 di modificare l'applicazione stessa mentre essa \u00e8 in esecuzione, aggiungendo nuove pagine o nuove funzionalit\u00e0 direttamente dall'interfaccia web o, in maniera pi\u00f9 tradizionale e strutturata, modificando i sorgenti sul file system, senza necessit\u00e0 di ricompilare e riavviare. Per questo motivo, il framework presenta alcune caratteristiche tipiche di un Content management system oltre a quelle pi\u00f9 tipiche di uno strumento RAD.\nStoria.\nLe versioni del framework 1.x, 2.x, e 3.x (versioni legacy) sono considerate delle evoluzioni incrementali del progetto iniziale, mentre la versione 4 ha introdotto una nuova riprogettazione. La versione 5, uscita nel 2019, non \u00e8 pi\u00f9 basata sul paradigma MVC classico (il client invia un modulo, il server lo processa e restituisce la nuova pagina HTML) ma adotta un modello \"rich web application\", con un client in Angular Material che comunica via server in modalit\u00e0 REST.\nLe versioni fino alla 3 seguono i principi dello sviluppo model driven e della modellazione domain-specific.\nLe applicazioni sono scritte definendo dei modelli logici, che descrivono le strutture delle applicazioni e le loro funzionalit\u00e0.\nIn questo senso, i modelli servono allo stesso scopo dei linguaggi di programmazione, ma ad un livello pi\u00f9 elevato di astrazione.\nLa versione 4.x sposta l'attenzione dal modello logico al modello fisico. Anzich\u00e9 vincolare lo sviluppatore a creare attraverso il framework il modello per il database, Portofino permette di connettersi a database esistenti, realizzati eventualmente con strumenti esterni. Rimane possibile effettuare maggiori personalizzazioni dell'applicazione attraverso script scritti in Groovy.\nLa tabella seguente mostra i principali cambiamenti architetturali fra le versioni legacy e le nuove versioni.\nNonostante le differenze sopracitate, alcuni principi di progettazione, come la possibilit\u00e0 di modificare l'applicazione tramite la sola interfaccia web, sono presenti in tutte le versioni.\nLa versione corrente 5.x \u00e8 attivamente sviluppata, mantenuta e supportata. Le versioni 4.x e 3.x sono mantenute con \"release\" per correzioni ai bug. Le versioni 1.x e 2.x sono obsolete e non pi\u00f9 mantenute.\nNel 2006 Portofino ha ricevuto il premio Perotto nella sezione industria.\nPortofino \u00e8 stato distribuito nel 2006 come applicazione closed-source. Nel febbraio 2009 \u00e8 stato reso disponibile in open-source sotto la licenze GPL v3 con FLOSS exception.\nDescrizione tecnica.\nStruttura di una applicazione.\nPortofino \u00e8 una applicazione web in Java e quindi necessita di un application server per poter essere utilizzata.\nLa distribuzione del framework include anche Tomcat, ma pu\u00f2 essere utilizzato anche con altri application server.\nIl war contiene le librerie del framework, risorse css e JavaScript e le pagine jsp dell'interfaccia predefinita.\nIl war contiene anche una cartella \"apps\" dove lo sviluppatore pu\u00f2 salvare le sue applicazioni.\nUn'applicazione (o pi\u00f9 semplicemente app) consiste nei seguenti file e cartelle:\nQuesti file e cartelle sono di solito modificati attraverso l'interfaccia web, ma \u00e8 anche possibile modificarli direttamente sul file system con un editor di testi o un IDE.\nConnettivit\u00e0 ai database.\nPortofino supporta come base dati le seguenti piattaforme commerciali e open:\nOracle, Microsoft SQL Server, MySQL, PostgreSQL, e H2.\nIl framework si connette al database impostato e ne espone le tabelle attraverso un'interfaccia web per le operazioni CRUD. Le tabelle che non hanno una chiave primaria non possono essere esposte con questo metodo.\nIndici, vincoli di unicit\u00e0, viste e stored procedure, bench\u00e9 non rilevate dal framework, possono essere utilizzate.\nPortofino supporta la maggior parte dei data type dei database. Le chiavi primarie possono essere sia semplici che composte e di tutti i tipi. Supporta anche le chiavi straniere sia semplici che composte.\nTipologie di pagina.\nIl framework supporta sette tipologie di pagina come descritto di seguito.\nTutte le pagine sono implementate come action bean scritti in Java. Le pagine possono essere personalizzate estendendo le classi Java negli script Groovy."}
{"id": "2859985", "revid": "729019", "url": "https://it.wikipedia.org/wiki?curid=2859985", "title": "Terrafugia Transition", "text": "La Transition \u00e8 un'auto volante prodotta dalla compagnia statunitense \"Terrafugia\", fondata nel 2006 ad opera di alcuni ingegneri del MIT proprio con l'intento di progettare e produrre veicoli di tale tipo.\nCaratteristiche generali.\nLa vettura, lunga circa 600\u00a0cm, grazie alle ali ripiegabili \u00e8 in grado di trasformarsi da auto normale ad auto volante in soli 30 secondi, premendo un solo tasto dall'interno. In questo modo la Transition diventa larga solo 2 metri e pu\u00f2 trovare posto anche in garage. Spinta da un motore Rotax da 100 CV, in volo la Transition \u00e8 in grado di raggiungere i 185 km/h ed ha un'autonomia di circa 700\u00a0km grazie a un serbatoio da quasi 90 litri. Funziona a semplice benzina verde. In strada, la trazione \u00e8 sulle ruote posteriori, riducendo la velocit\u00e0 massima a circa 110\u00a0km/h e con un litro di benzina percorre oltre 10\u00a0km (6.7 L/100\u00a0km). \nPer guidarla sar\u00e0 necessario avere il brevetto di volo per ultraleggeri.\nAvendo gi\u00e0 effettuato decine di test di volo, la vettura \u00e8 pronta per la fase finale della produzione, e secondo la stessa compagnia, l'auto avrebbe dovuto essere sul mercato a partire dal 2019, ad un costo iniziale di 279.000 dollari."}
{"id": "2859989", "revid": "118373694", "url": "https://it.wikipedia.org/wiki?curid=2859989", "title": "Cassa di Risparmio del Veneto", "text": "La Cassa di Risparmio del Veneto S.p.A. (conosciuta anche come \"CRVENETO\") \u00e8 stata un istituto di credito di Padova facente parte del gruppo Intesa Sanpaolo.\nStoria.\nLa \"Cassa di Risparmio di Padova\".\nNel 1822 fu costituita la Cassa di Risparmio di Padova, contemporaneamente ad altre casse di citt\u00e0 venete, sul modello della Cassa di Risparmio di Vienna.\nLa finalit\u00e0 era quella di raccogliere i risparmi dei ceti umili, fino ad allora esclusi dalle banche private.\nPer iniziativa del primo amministratore Giovanni Battista Valvassori, la Cassa era gestita dal Monte di Piet\u00e0 cittadino.\nI depositi erano garantiti dal patrimonio del Monte e rendevano un interesse fisso del 4%.\nNel 1869, dopo l'annessione del Veneto all'Italia, la Cassa si diede un nuovo statuto, che la rendeva autonoma dal Monte di Piet\u00e0, ma la poneva sotto il controllo del Comune.\nL'istituto venne autorizzato a concedere mutui ipotecari e prestiti su pegno di titoli, a praticare lo sconto delle cambiali, ad acquistare titoli di stato e azioni.\nLa Cassa faceva prestiti ai piccoli agricoltori, ai comuni della Provincia e alle casse rurali, inoltre fungeva da tesoreria per le istituzioni religiose.\nNel 1892 la sede venne trasferita nel Palazzo Dondi dall'Orologio.\nFra il 1912 e la prima Guerra mondiale furono aperte le prime filiali a Montagnana, Piove di Sacco ed Este.\nNel 1916 fu inaugurata la nuova sede, appositamente costruita, in corso Garibaldi.\nIl nuovo edificio fu, tuttavia, requisito l'anno successivo come sede del Comando Supremo dell'Esercito, dopo lo sfondamento di Caporetto. Mentre la Banca chiudeva le filiali e abbandonava Padova fino alla fine della Guerra.\nCon il nuovo statuto del 1920 fin\u00ec anche la tutela del Comune.\nNegli anni Venti la Cassa incorpor\u00f2 la Cassa di Risparmio di Monselice, il Monte di Piet\u00e0 di Padova e la Cassa di Risparmio di Este.\nLa \"Cassa di Risparmio di Padova e Rovigo\".\nNel 1928 la Cassa padovana si fuse con la consorella di Rovigo per dare vita alla Cassa di Risparmio di Padova e Rovigo.\nNel 2002, insieme alle altre banche del gruppo Cardine, la Cassa di Padova e Rovigo \u00e8 entrata a far parte del gruppo bancario \"Sanpaolo IMI\", e l'anno successivo ha incorporato la \"Banca agricola di Cerea\".\nLa \"Cassa di Risparmio del Veneto\".\nDopo la creazione del gruppo \"Intesa Sanpaolo\", nel 2008, \u00e8 stata creata la nuova denominazione Cassa di Risparmio del Veneto, denominazione che \u00e8 stata assunta da tutte le filiali venete di \"Sanpaolo\", \"Banca Intesa\" (fra cui quelle ereditate dalla \"Banca Cattolica del Veneto\") e \"Cassa di Risparmio di Padova e Rovigo\". Le uniche filiali venete che non hanno cambiato denominazione sono quelle della Cassa di Risparmio di Venezia (comunque facente parte sempre del gruppo Intesa Sanpaolo).\nFra i suoi azionisti compare la \"Fondazione Cassa di Risparmio di Padova e Rovigo\" che ha ereditato gli originari scopi di beneficenza della Cassa di Risparmio di Padova e Rovigo, quando era banca pubblica.\nDal 1997 al 2004 e dal 2006 al 2012 \u00e8 stato lo sponsor ufficiale del Calcio Padova.\nIl piano industriale 2021 di Intesa Sanpaolo prevedeva l'Incorporazione di tutte le banche dei territori nella capogruppo Intesa Sanpaolo Spa, incorporazione che per quanto riguarda Cassa di Risparmio del Veneto avvenne il 23 luglio 2018."}
{"id": "2859997", "revid": "298055", "url": "https://it.wikipedia.org/wiki?curid=2859997", "title": "Lui e lei/Due anni dopo", "text": "Lui e lei/Due anni dopo \u00e8 il secondo singolo del cantautore Francesco Guccini che all'epoca usava come nome d'arte \"Francesco\"; venne pubblicato in Italia nel 1970 dalla Columbia.\nIl disco.\nEntrambe le canzoni sono scritte e composte da Guccini e verranno poi inserite, in una diversa versione, nel suo secondo long playing, \"Due anni dopo,\" con un diverso missaggio oltre ad essere queste in monofonia. Gli arrangiamenti sono curati da Giorgio Vacchi."}
{"id": "2859999", "revid": "1543377", "url": "https://it.wikipedia.org/wiki?curid=2859999", "title": "Sh2-7", "text": "Sh2-7 \u00e8 una nebulosa a emissione visibile nella costellazione dello Scorpione.\nSi trova nel settore nordoccidentale della costellazione, associato al gruppo di stelle luminose che costituiscono la \"testa\" dello Scorpione; la sua osservazione \u00e8 resa difficoltosa sia dalla scarsa luminosit\u00e0 della nube, sia, al contrario, dalla grande luminosit\u00e0 della sua stella eccitatrice, . Nonostante si trovi nell'emisfero celeste australe, la sua declinazione non \u00e8 fortemente meridionale, tanto che pu\u00f2 essere osservata senza difficolt\u00e0 anche da tutte le regioni boreali poste nella fascia temperata; il periodo pi\u00f9 indicato per la sua osservazione nel cielo della sera ricade fra maggio e settembre.\nLa nube si presenta di aspetto disomogeneo e incornicia , la cui radiazione \u00e8 la principale sorgente della sua ionizzazione; questa e le stelle circostanti fanno parte dell'Associazione di Antares, nota anche come Sco\u00a0OB2, una brillante associazione OB facente parte a sua volta della grande Associazione Scorpius-Centaurus. Sh2-7 e le nubi circostanti costituiscono i residui della nube molecolare gigante che ha originato le stelle del gruppo circa 5 milioni di anni fa. L'esplosione di una supernova, avvenuta circa 1,5 milioni di anni fa, ha contribuito alla dispersione della nube originaria, che si \u00e8 disgregata lasciando i residui osservabili attorno a queste stelle. La distanza di Sh2-7, coerentemente con quella media dell'associazione Sco\u00a0OB2, \u00e8 stimata attorno ai 200\u00a0parsec (circa 652 anni luce)."}
{"id": "2860011", "revid": "324026", "url": "https://it.wikipedia.org/wiki?curid=2860011", "title": "Lorica (San Giovanni in Fiore)", "text": "Lorica \u00e8 una frazione divisa fra i comuni di San Giovanni in Fiore e Casali del Manco, situato nella Sila Grande a un\u2019altitudine di 1314 metri s.l.m.\n\u00c8 un centro a vocazione turistica, grazie anche alla presenza di impianti sciistici e alla sua pittoresca posizione sulle sponde del lago Arvo, creato dalla Societ\u00e0 Meridionale di Elettricit\u00e0 (S.M.E.) nel 1927 a seguito dello sbarramento dell'omonimo fiume.\nOrigini del nome.\nIl nome deriva dal latino \u201clor\u00ecca\u201d (corazza), e potrebbe essere interpretato come un posto sicuro, invalicabile con pochi abitanti, dove nascondersi e proteggersi da eventuali avversari o nemici, ma non essendoci dati certi riguardo al ritrovamento di segni e manufatti che possano indicare la presenza dell'uomo sin da antiche origini, il termine dovrebbe riferirsi all'aspetto naturale della zona, che come una roccaforte vegetale, nei secoli scorsi si presentava all'uomo come un habitat impermeabile e selvaggio. Esiste poi una leggenda popolare che narra, secondo l'etimologia dei nomi, che a Lorica, fu trovata la corazza di un antico cavaliere, in localit\u00e0 Cavaliere.\nStoria.\nIl territorio di Lorica, non \u00e8 mai stato abitato prima del XX secolo. Con molta probabilit\u00e0 i terreni e le aree circostanti furono usate per il pascolo d'altura. Le prime testimonianze di residenze effettive, le si ritrovano all'inizio del secolo scorso, con costruzioni in legno di capanni, e in seguito di villini residenziali. Il villaggio ha avuto una rapida crescita dopo il 1930, quando venne completata la diga che diede origine al lago Arvo. Il villaggio nella sua breve storia ha vissuto periodi di grande splendore turistico e momenti di crisi profonda, registrando annate di parziale o totale abbandono per larga parte dell'anno. Altre fonti, invece, vorrebbero l'area abitata dai guardiani dei grandi latifondisti prima del XX secolo. \u00c8 inoltre presente un antico romitorio risalente al XII secolo e realizzato da Gioacchino da Fiore.\nIl villaggio dei due comuni.\nLorica fa parte di quella speciale categoria di frazioni urbane facenti parte di pi\u00f9 comuni. Il nucleo urbano infatti, in parte ricade nel territorio di San Giovanni in Fiore, la parte pi\u00f9 consistente dell'abitato, nonch\u00e9 il lungolago e le attivit\u00e0 di servizio principali, in parte nel territorio di Casali del Manco. Per meglio affrontare la gestione e garantire i servizi primari, negli anni '60 i comuni di San Giovanni in Fiore e Pedace (attualmente frazione di Casali del Manco), decidono di costituire un consorzio per i servizi pubblici.\nI maggiori promotori del consorzio sono l'allora sindaco di Pedace Rita Pisano, e Mario Cosentini, che pi\u00f9 di altri si sono spesi nel far decollare il villaggio turistico. Pedace fu il comune che gestiva la situazione dei servizi a Lorica, mentre San Giovanni in Fiore era il maggiore ente finanziatore.Gli impianti di risalita per accedere alle piste da sci, si trovano in localit\u00e0 \u201cCavaliere di Lorica\u201d, che ricade nel territorio comunale di Casali del Manco (alla partenza della cestovia) cosi' come gli impianti posti sulla vetta, facendo di Lorica un piccolo villaggio diviso amministrativamente tra due comuni.\nIl lago Arvo.\nSviluppatasi lungo l'asse viario della SS 108 bis che da San Giovanni in Fiore porta al bivio di \u201cBocca di Piazza\u201d e da qui si raggiungono i paesi della pre-sila cosentina, nel corso degli anni una parte dell'abitato si \u00e8 sviluppato presso il suggestivo lungolago, la strada di accesso che porta il villaggio ai piedi del lago Arvo.\nIl lago ha da sempre rappresentato un punto di interesse per gli operatori economici della zona, e sul lago tuttora si ripongono speranze di rilancio turistico. Il lago, incastonato fra le due pi\u00f9 alte vette dell'altipiano silano, ovvero Botte Donato da una parte e Montenero dall'altro, rende ancora pi\u00f9 suggestivo ed incantevole il posto. Il lago inoltre \u00e8 navigabile, e negli anni ha ospitato gare di canottaggio e windsurf, ed ultimamente nel periodo estivo pu\u00f2 essere attraversato affittando dei pedal\u00f2 o facendo un giro su un mezzo a motore.\nDagli anni cinquanta agli anni settanta.\nL'immediato dopoguerra \u00e8 il periodo di maggior splendore per il villaggio. Nel ventennio successivo infatti, vengono realizzate importanti infrastrutture alberghiere e ricettive, ristoranti e sale convegni, ma soprattutto viene approvato il progetto di realizzare piste da sci da discesa sul versante pi\u00f9 scosceso di Botte Donato con relativi impianti di risalita. L'intuizione sar\u00e0 fortunosa, il villaggio infatti subir\u00e0 un buon processo di crescita economica, che tuttavia non intaccher\u00e0 lo splendido scenario e la bellezza del villaggio. Il lago Arvo, dar\u00e0 un'ulteriore spinta al processo economico di Lorica. Verr\u00e0 infatti, reso navigabile e sulle sue sponde si alterneranno gare di canottaggio da gare e manifestazioni di windsurf.\nIl villaggio diventer\u00e0 ben presto una delle mete turistiche calabresi pi\u00f9 rinomate, ed insieme alla vicina Camigliatello Silano, una delle mete di montagna pi\u00f9 importanti di tutto il meridione d'Italia, attirando ogni anno migliaia di turisti, provenienti soprattutto dalle Regioni del Sud. Avere una casa a Lorica, negli anni sessanta, per i cosentini era una specie di \"status symbol\", da ostentare in ogni occasione.\nGli anni ottanta e la crisi.\nDopo la crescita economica ed urbana del villaggio nel ventennio precedente, Lorica comincia a subire un lento processo di degrado, accompagnato da un forte calo turistico seguito da una totale paralisi degli investimenti necessari a rendere appetibile e a migliorare le capacit\u00e0 e l'accoglienza del villaggio.\nA Lorica negli anni settanta non si investe pi\u00f9. Ad accentuare il vertiginoso declino del villaggio, c'\u00e8 la realizzazione nella prima met\u00e0 degli anni settanta, della SS 107, una strada moderna e di grande comunicazione, che favorir\u00e0 lo sviluppo di Camigliatello Silano, a danno di Lorica. A breve Camigliatello subir\u00e0 un forte processo evolutivo di sviluppo economico e turistico, in contrapposizione con il declino che nel frattempo Lorica stava vivendo. Da questi anni in poi, si accender\u00e0 una sorta di rivalit\u00e0 fra le due localit\u00e0 turistiche, che negli anni a venire trover\u00e0 altri punti e spazi di grande dibattito.\nLa rivalit\u00e0 con la \u201ccugina\u201d Camigliatello.\nDi sicuro ad alimentare questa rivalit\u00e0 contribuiranno le scelte politiche che investiranno l'altopiano silano in quel tempo. Gli abitanti di Lorica e chi aveva investito sullo sviluppo del villaggio, si sentirono traditi dalla scelta localizzativa del tracciato della futura SS 107, che tagliava fuori il villaggio dal turismo di massa che in quegli anni stava interessando la Sila. Potenziare infrastrutturalmente una localit\u00e0 che gi\u00e0 possedeva un sistema importante di comunicazione quale la ferrovia (mentre Lorica non aveva e non possiede tutt'oggi una ferrovia), fu un segno di chiara preferenza su quale delle due mete avrebbe dovuto supportare e lanciate il turismo sull'altopiano calabrese. Camigliatello inoltre, oltre ad essere piuttosto attrezzata a livello infrastrutturale, si avvantaggiava anche della vicinanza con il centro urbano di Cosenza (che da l\u00ec a breve avrebbe subito anch'essa un forte processo di urbanizzazione e sviluppo economico), e di conseguenza dell'unica autostrada calabrese che in quegli anni stava per vedere la luce, ovvero la Autostrada A2. Ma la realizzazione della SS 107, non fu l'unico segno tangibile di un trattamento disparitario fra le due localit\u00e0 turistiche pi\u00f9 importanti della Sila. Camigliatello vivr\u00e0 una grande crescita economica che la porter\u00e0 ben presto a divenire la pi\u00f9 grande ed attrezzata meta silana, sia per quel che riguarda l'offerta ricettiva ed alberghiera, che per quel che riguarda la crescita urbana generale.\nDopo che nel 1968 venne ufficializzato il \u201cParco nazionale della Calabria\u201d, Camigliatello vide accrescere ancor pi\u00f9 il suo prestigio, grazie alla realizzazione del vicino Centro visite del Cupone e di alcune riserve naturali fra le quali quella del Tasso, mentre Lorica dovette sostenere un ruolo secondario in tutti questi processi.\nOramai Camigliatello era divenuta meta di turismo di massa, conosciuta e riportata su tutte le agende del turismo italiano, e solo questo pu\u00f2 giustificare la scelta effettuata tra la fine degli anni novanta e l'inizio del duemila di realizzare un moderno sistema di cabinovia, possibile grazie ad un ingente investimento economico. Diciamo questo perch\u00e9, le piste da discesa di Camigliatello e i relativi impianti di risalita, furono realizzati sul versante pi\u00f9 esposto al sole di Monte Curcio, impianti e piste visibili anche attraversando la SS 107, con la conseguenza di ottenere un paesaggio certamente suggestivo, ma con piste che riescono ad essere praticate mediamente, solo per un paio di mesi l'anno.\nAl contrario le piste da discesa di Lorica, essendo ombreggiate ed esposte poco al sole, oltrech\u00e9 realizzate ad altezze altimetriche pi\u00f9 elevate (1930\u00a0m di Botte Donato contro i 1780\u00a0m di Monte Curcio), riescono ad essere fruibili anche oltre i 4 - 5 mesi all'anno (solitamente da dicembre ad aprile inoltrato). Quando a met\u00e0 anni novanta si cominci\u00f2 a discutere del rinnovamento degli impianti di risalita, sembrava logico pensare che finalmente su Lorica potessero essere ripresi quegli investimenti che erano oramai congelati da decenni, ma ancora una volta le speranze furono disattese. A completamento degli impianti di Monte Curcio, le polemiche non si fecero attendere, ed ancora oggi a distanza di un decennio, puntualmente dalle testate giornalistiche locali, fuoriesce la controversia, accompagnata dalla promessa che anche Botte Donato avr\u00e0 ben presto i suoi nuovi impianti di risalita.\nIl nuovo millennio e la rinascita.\nLorica scelta come sede del Parco nazionale della Sila.\nIl riscatto Lorica lo otterr\u00e0 in quello che \u00e8 stato considerato l'ultima spiaggia utile per poter rilanciare il villaggio. Nel 2002 dopo un travaglio durato cinque anni, il villaggio silano, venne scelto come luogo ideale per ospitare la sede del Parco nazionale della Sila appena istituito. La scelta come \u00e8 ovvio pensare, non fu facile ma piuttosto tribolata. L'ente \u201cParco nazionale della Sila\u201d istituito formalmente nel 1997, con sede provvisoria a Catanzaro (dal 2002 fino al 2007), impieg\u00f2 ben 5 anni per organizzarsi amministrativamente e per scegliere la sede adatta ad ospitare gli uffici del Parco. Le localit\u00e0 che si contesero la scelta furono le localit\u00e0 pi\u00f9 rinomate della Sila Grande, ovvero Trepid\u00f2, Camigliatello e Lorica, ma soprattutto il paese di Longobucco, l'unico centro urbano inserito completamente nella perimetrazione del Parco.\nCon sorpresa degli addetti alla stampa che davano come sicura sede Longobucco, questa fu la prima delle tre ad essere scartata, poich\u00e9 si prefer\u00ec ubicare la sede del Parco in un territorio facilmente accessibile, collegato bene infrastrutturalmente e possibilmente baricentrico nell'area Parco. Si giunse alla fine in una sorta di ballottaggio fra Camigliatello e Lorica, come ospitante la sede del Parco. La scelta di Camigliatello era appoggiata da una buona e forte fazione politica, evidenziandone il grado di sviluppo che il luogo aveva oramai raggiunto anche a livello nazionale, che fra infrastrutture e grandi potenzialit\u00e0, con la possibilit\u00e0 di raggiungere facilmente la sede, avrebbe favorito lo sviluppo di tutto il comprensorio silano e non solo del villaggio di Camigliatello. D'altro canto Lorica, per la bellezza del paesaggio e per il ruolo baricentrico posto all'interno del Parco nazionale, fu subito la scelta ambita dalla Commissione preposta all'individuazione della nuova sede del Parco. Lorica non viveva in quel periodo, momenti di folgorante splendore, e necessitava di interventi ed investimenti urgenti, onde evitare di decretarne il definitivo fallimento del villaggio, e su queste ultime carte giocarono i sostenitori di Camigliatello come scelta della sede.\nNonostante i buoni propositi di Camigliatello, alla fine a spuntarla fu Lorica, grazie anche ad una serie di circostanze alquanto importanti al fine della scelta, tra cui l'opinione e il volere della politica locale e provinciale. Lorica fu premiata soprattutto per due motivi: primo perch\u00e9 nella perimetrazione del Parco la localit\u00e0 \u00e8 posta esattamente al centro del Parco, raggiungibile da tutti i villaggi rurali ricadenti del Parco e con una buona dote di infrastrutture viarie (anche se Camigliatello in quest'ultimo punto le era e le \u00e8 superiore); secondo perch\u00e9 il villaggio \u00e8 dentro il Parco, mentre gli operatori economici di Camigliatello si spesero molto per non avere il centro urbano del villaggio all'interno del Parco, perch\u00e9 convinti che una volta dentro la perimetrazione, tutte le attivit\u00e0 edilizie, in atto e future, fossero bloccate da leggi esigenti di tutela del territorio. La posizione baricentrica \u00e8 stata, dunque, ritenuta fondamentale per la finalit\u00e0 della scelta.\nDa sottolineare che un ruolo determinante fu giocato dal comune di San Giovanni in Fiore, il pi\u00f9 popoloso e territorialmente pi\u00f9 vasto di tutta la Sila, e sul quale, a perimetrazione dei confini effettuati e scelti, cadde gran parte del territorio del Parco (\u00bc di tutto il territorio del Parco ricade nel comune di San Giovanni in Fiore). Il comune di San Giovanni in Fiore, nel momento cruciale della scelta della sede, quando da una parte sembrava che veleggiassero con pi\u00f9 forza le notizie di Camigliatello come scelta pi\u00f9 probabile, si mise di traverso nella trattativa per la scelta definitiva a mo' di \u201caut aut\u201d. Appoggiato dagli altri comuni di Lorica, da enti e da associazioni ambientaliste, l'amministrazione di San Giovanni in Fiore, riusc\u00ec a convincere la parte politica pi\u00f9 scettica, con un'azione alquanto efficace, raggiungendo lo scopo finale della scelta della sede del Parco nel villaggio di Lorica in territorio comunale di San Giovanni in Fiore. Grande merito ebbe anche la Comunit\u00e0 montana Silana poich\u00e9 offri subito come sede per l'Ente, l'ex autostello di loro propriet\u00e0, incaricandosi delle spese e del progetto di ristrutturazione dei locali.\nGli impianti di risalita di Lorica.\nGli impianti di risalita distano circa 4\u00a0km dal centro del villaggio. Realizzati nella vallata del \u201cCavaliere\u201d, gli impianti partono da una quota altimetrica di 1405, giungendo fino a quota 1877 presso un versante del complesso del Monte Botte Donato, percorrendo una lunghezza di 2,206\u00a0km di percorso, con un dislivello di 472 metri. Prima della cabinovia attualmente presente, vi erano 186 ceste (una delle quali \u00e8 attualmente ubicata al cento della rotatoria da cui ha inizio la strada che conduce alla vallata del \"Cavaliere\") con una velocit\u00e0 di servizio di 1,7\u00a0m/s che dunque impiegavano circa 20 minuti nella risalita. Una volta in cima si possono scegliere 3 piste. Quella di rientro, che porta fino alla stazione di ripartenza, di facile impiego per sciatori in erba, lunga 2200 metri. Poi ci sono le due discese della \u201cValle dell'Inferno\u201d. L'inferno I lunga 810 metri e la II lunga 950 metri.\nAi piedi delle piste della Valle dell'Inferno, vi sono due skilift, con quota di partenza di 1.665 mentre si arriva sempre alla cima del versante con quota 1.877 metri, e un dislivello di 212 metri. Come il villaggio anche la stazione di partenza \u00e8 fornita di rifugio, di bar, ristorante e di tutti i servizi necessari per il primo intervento. La vecchia cestovia \u00e8 stata smantellata. Al suo posto \u00e8 stata installata una moderna cabinovia, riaperta al pubblico lo scorso 29 Dicembre 2021 e attualmente gestita dalla Societ\u00e0 Ferrovie della Calabria.\nI progetti in atto e quelli ipotizzati.\nDopo l'insediamento della sede del Parco nazionale della Sila, a Lorica sono ripresi gli interventi di servizi e realizzazione di strutture ed infrastrutture, interventi di un certo spessore che mancavano dal villaggio da alcuni decenni. \nIl primo intervento effettuato \u00e8 stata la ristrutturazione dell'ex Autostello dell'ACI, divenuta in seguito la nuova sede del Neo ente.\nL'intervento pi\u00f9 importante \u00e8 invece il \u201cProgetto per la realizzazione del Centro olimpico per il canottaggio, con i lavori iniziati da quasi due anni e in fase di completamento. Altri lavori stanno interessando il centro turistico, come il rifacimento di tutte le sezioni dei marciapiedi e dell'illuminazione. \nAltre opere importanti sono previste sotto il profilo ricettivo, con l'incentivazione per l'apertura di agriturismi e bed&amp;breakfast, e con la ristrutturazione si alcuni esercizi alberghieri abbandonati da tempo. Esistono progetti di riammodernamento e collegamento con gli impianti di Camigliatello Silano dal Monte Botte Donato al Monte Scuro uniti dalla strada delle vette.\nLorica oggi.\nDopo l'istituzione del Parco ed i relativi lavori che si stanno realizzando negli ultimi anni, il villaggio si sta riprendendo i fasti di un tempo. Il vorticoso sviluppo edilizio e quel tanto auspicato turismo di massa che non hanno investito il villaggio negli ultimi 20 anni, pur non portando ricchezza propriamente economica, in realt\u00e0 hanno preservato le peculiarit\u00e0 tipiche del villaggio, quelle che ne hanno determinato la nomea di \"Perla della Sila\".\nL'aver preservato il territorio sia da un'edilizia selvaggia (troppo spesso tipica della regione Calabria), che da un turismo di massa, confusionario del \"mordi e fuggi\", ne ha fatto riscoprire le bellezze tipiche del villaggio, soprattutto al di fuori dei confini nazionali. Lo testimonia il fatto che negli ultimi 5 anni, circa 40 villini, in stato di parziale degrado, sono stati acquistati e ristrutturati da turisti inglesi, che in questo tranquillo angolo di Sila hanno scelto di trascorrere parte delle loro vacanze annuali.\nCultura ed intrattenimento.\nLorica \u00e8 sede di due manifestazioni culturali, che si svolgono nel periodo festivo:\nChiesa di San Francesco alla Verna.\nNella frazione \u00e8 presente la parrocchia \u201cS. Francesco alla Verna\u201d, eretta il 26 dicembre 1972 da S.E. l'Arcivescovo di Cosenza Enea Selis e affidata ai Frati Minori. Si trova in un fitto bosco di pini e abeti. La facciata, con le caratteristiche pietre a vista, \u00e8 sormontata da un timpano triangolare su cui poggia il campanile."}
{"id": "2860013", "revid": "767487", "url": "https://it.wikipedia.org/wiki?curid=2860013", "title": "La nave dei mostri", "text": "La nave dei mostri (\"La nave de los monstruos\") \u00e8 un film messicano del 1960 diretto da Rogelio A. Gonz\u00e1lez. Si tratta di una commistione di fantascienza e commedia ranchera.\nTrama.\nLa regina di Venere invia in missione nell'universo due formose astronaute, Gamma e Beta, affinch\u00e9 ne riportino esemplari maschi per ripopolare il pianeta, rimasto a corto di uomini.\nLe due donne, che nel viaggio sono accompagnate dal robot Tor, finiscono sulla Terra, mettono gli occhi sul \"charro\" Lauriano e subito se ne innamorano. Gamma \u00e8 buona e dolce, ma Beta \u00e8 fatta di ben altra pasta e vorrebbe Lauriano tutto per s\u00e9 (forse intende anche ucciderlo, essendo lei una vampira). Quando Beta riceve una condanna a morte dalla regina di Venere per aver vampirizzato un terrestre, essa si ribella, prende il controllo del robot e libera dall'astronave quattro mostri prigionieri: Uk il ciclope, Utirr una creatura aracniforme, Tagual il principe di Marte e Zok lo scheletro vivente, col progetto di conquistare la Terra.\nProduzione.\nLa pellicola fu girata nell'aprile-maggio 1959 (riprese iniziate il 20 aprile) negli Studi Churubusco.\nAccoglienza e distribuzione.\nL'anteprima messicana del film si tenne il 22 gennaio 1960 al cinemex Palacio Chino di Citt\u00e0 del Messico. In Italia, invece, fu distribuito dalla I.F.I. nel 1961. Praticamente ignorato nel periodo della sua prima uscita, nel corso degli anni \u00e8 diventato per molti un piccolo film culto.\nIl doppiaggio venne affidato alla CID. La voce italiana del \"charro\" Lauriano \u00e8 quella di Raffaele Pisu, allora celebre anche per le sue partecipazioni a note trasmissioni televisive come \"L'amico del giaguaro\".\nNel 2011 il film \u00e8 stato distribuito in italiano in DVD per la Sinister Cinema.\nColonna sonora.\nLa colonna sonora originale \u00e8 opera di Sergio Guerrero. Durante il film, Eulalio Gonz\u00e1lez canta le seguenti canzoni, scritte da lui stesso: \"Estrella del Deseo\", \"Nace el Amor\", \"Levantando Polvareda\" e \"La Embarcaci\u00f3n\". Inoltre, durante la sequenza ambientata nella grotta, egli canta e balla insieme alla Vel\u00e1zquez il celebre cha-cha-cha \"Eso es el amor\" del 1958."}
{"id": "2860016", "revid": "599013", "url": "https://it.wikipedia.org/wiki?curid=2860016", "title": "Mikael Nilsson (calciatore 1968)", "text": "Carriera.\nHa esordito nel 1985 con la maglia del per poi passare nel 1988 all', giocando fino al 2001 609 partite, record di presenze nel club svedese, e vincendo 6 campionati.\nCon la nazionale svedese ha giocato 22 partite tra il 1991 e il 1996.\nNel programma \"ITV's Greatest Champions League Goals\", 2 gol di Nilson contro il vennero inseriti, al numero 20 e al numero 19, nella lista dei 50 gol pi\u00f9 belli della storia della massima competizione europea. Una delle pi\u00f9 famose citazioni di Clive Tyldesley \u00e8 \"Now they know he can shoot, oh they know he can shoot\" (\"Ora loro sanno che sa tirare, oh se lo sanno\"), riferito al secondo gol di Nilsson proprio contro il PSV."}
{"id": "2860017", "revid": "767487", "url": "https://it.wikipedia.org/wiki?curid=2860017", "title": "Rudolf Bommer", "text": "Carriera.\nGiocatore.\nClub.\nBommer inizi\u00f2 la carriera con il Fortuna D\u00fcsseldorf, con cui gioc\u00f2 per otto stagioni prima di passare al Bayer Uerdingen dove rimase tre anni. In seguito scese di categoria per militare nella squadra della sua cittadina di nascita, il Viktoria Aschaffenburg. A 35 anni gioca ancora in Bundesliga nell'Eintracht Francoforte, con cui disputa 84 incontri in cinque anni, nei quali svolge anche il ruolo di assistente tecnico.\nNazionale.\nCon le Nazionali giovanili ha fatto parte della spedizione tedesca ai giochi olimpici del 1984 (nelle quali segn\u00f2 3 reti) e poi a quelli di Seul 1988, dove vinse la Medaglia di bronzo.\nCon la Nazionale della Germania Ovest ha partecipato agli Europei francesi del 1984, ed in totale ha disputato 6 incontri con la maglia della Nazionale maggiore.\nAllenatore.\nIntrapresa la carriera da allenatore, dal 1997 ha guidato il SV Waldhof Mannheim. Dal 1998 \u00e8 tornato nella sua citt\u00e0, nel Viktoria Aschaffenburg, scendendo anche in campo in alcune occasioni. Dal 2000 ha allenato il Wacker Burghausen, per un breve periodo nel 2004 il Monaco 1860 ed in seguito il Saarbr\u00fccken, il Duisburg, per poi tornare al Wacker Burghausen. Dal 2012 allena l'Energie Cottbus, nella Zweite Bundesliga.\nCollegamenti esterni.\n "}
{"id": "2860019", "revid": "1543377", "url": "https://it.wikipedia.org/wiki?curid=2860019", "title": "Paul Vulliaud", "text": "Biografia.\nCattolico a tutto tondo fu autore di traduzioni della Bibbia ebraica, di Zohar, oltre che di opere di Dante, Shakespeare e Salomon ibn Gabirol.\nOpere.\nNel 1923, Paul Vulliaud pubblic\u00f2 \"La cabala ebraica\" (La Kabbale juive), nel quale argomentava in favore dell'antichit\u00e0 dello Zohar e della Cabala, e le differenze fra la \"cabala ebraica\" e la \"cabala cristiana\".\nNel 1936, pubblic\u00f2 \"La Cl\u00e9 Traditionnelle des Evangiles\", riprendendo la polemica secolare, fra ellenisti, ebraisti e eramaicisti, sulla lingua del Nuovo Testamento. Egli propendette per la scrittura semitica senza decidersi fra ebrei e aramaici. Soltanto nel 1952, in \"La Fin du Monde\", dopo la scoperta dei Manoscritti del Mar Morto, svilupp\u00f2 la tesi che la lingua ebraica era la lingua originale del Nuovo Testamento."}
{"id": "2860020", "revid": "155634", "url": "https://it.wikipedia.org/wiki?curid=2860020", "title": "US Open 1989 - Singolare maschile", "text": "Il tedesco Boris Becker ha vinto il suo 1\u00b0 US Open e 4\u00ba titolo del Grande Slam battendo in finale Ivan Lendl per 7-6(2) 1-6 6-3 7-6(4). Dopo i 3 successi a Wimbledon nel 1985, 1986 e 1989 Becker vince anche a Flushing Meadows contro Lendl alla sua ottava e ultima finale consecutiva del torneo, record che eguaglia quello di Bill Tilden che fu finalista dal 1920 al 1925 (lo sar\u00e0 anche 1927 e nel 1929 arrivando al record di 10 finali complessive). La finale \u00e8 durata 3 ore e 51 minuti. A Becker sono andati $ per il primo premio, a Lendl $."}
{"id": "2860024", "revid": "155634", "url": "https://it.wikipedia.org/wiki?curid=2860024", "title": "US Open 1988 - Singolare maschile", "text": "Lo svedese Mats Wilander riesce a interrompere il dominio agli US Open di Ivan Lendl che perdurava da 3 anni battendo il cecoslovacco in finale per 6-4 4-6 6-3 5-7 6-4. In questa finale si registrano diversi record: con la sua durata di 4 ore e 54 minuti diventa la pi\u00f9 lunga finale dell'era Open, Wilander, con questa vittoria, riesce a chiudere 3/4 di Slam dopo le sue vittorie agli Australian Open e al Roland Garros, impresa che non riusciva dai tempi di Jimmy Connors che nel 1974 riusc\u00ec a vincere 3 prove del Grande Slam su 4. Con questa vittoria Mats diventa il nuovo numero 1 della classifica ATP che durer\u00e0 per 20 settimane prima di essere scavalcato nuovamente da Lendl e non diventarlo mai pi\u00f9. Con questa sconfitta Lendl perde il primato del ranking ATP e si vede sfuggire il record di 159 settimane consecutive al numero 1 che apparteneva a Connors fermandosi a quota 157. Wilander con questa vittoria incassa un assegno di $, mentre a Lendl ne vanno $."}
{"id": "2860026", "revid": "155634", "url": "https://it.wikipedia.org/wiki?curid=2860026", "title": "US Open 1987 - Singolare maschile", "text": "Il cecoslovacco Ivan Lendl ha vinto il suo 3\u00b0 US Open consecutivo e 6\u00ba titolo del Grande Slam battendo in finale lo svedese Mats Wilander per 6-7(7) 6-0 7-6(4) 6-4. I 2 si erano gi\u00e0 incontrati in questa stagione nella finale del Roland Garros sempre con la vittoria di Lendl. Ivan riesce a vincere il titolo dopo una gara durata 4 ore e 47 minuti, record storico fino a quell'epoca di durata per una finale giocata allo USTA National Tennis Center, che verr\u00e0 superata l'anno successivo. Lendl oltre al trofeo si \u00e8 portato a casa un assegno di $."}
{"id": "2860027", "revid": "599013", "url": "https://it.wikipedia.org/wiki?curid=2860027", "title": "Massimo Camin", "text": "Carriera.\nClub.\nGiovanili.\nCamin inizi\u00f2 l'attivit\u00e0 hockeistica al Caldaro all'et\u00e0 di 5 anni. A tredici pass\u00f2 alle giovanili del Bolzano, dove disput\u00f2 mezza stagione prima di passare al Vipiteno.\nDurante un campo di allenamento in Germania venne notato dagli osservatori degli Adler Mannheim, nelle cui giovanili (\"Jungadler Mannheim\") giocher\u00e0 per due stagioni (2004-2005 e 2005-2006), aggiudicandosi in entrambe la Deutsche NachwuchsLiga.\nPass\u00f2 dunque alla squadra canadese della Greater Metro Jr \"A\" Hockey League, i King Wild, coi quali fall\u00ec di poco la conquista del titolo. Nell'anno trascorso in Nord America fu ospite dell'ex portiere della Nazionale italiana, Mike Rosati.\nProfessionismo.\nTornato in Italia, trov\u00f2 sistemazione all'HC Merano, in serie A2. Nella prima stagione da semiprofessionista raccolse 28 presenze. Pass\u00f2 poi nel 2008-2009 all'HC Egna dove raccolse 15 presenze, mettendo a segno anche un assist.\nNell'estate del 2009 pass\u00f2 in massima serie ai friulani dell'SG Pontebba, come secondo di Andrea Carpano. Gli infortuni di Carpano prima e di Andrej Ho\u010devar, che era subentrato come portiere titolare a dicembre, durante i play-off gli consentirono di raccogliere le sue prime presenze in Serie A.\nDopo due stagioni fece ritorno a Caldaro disputando il campionato di Serie A2, mentre per la stagione 2012-13 venne scelto dall'HC Bolzano con i quali rimase fino al 2014.\nNazionale.\nNel 2006 disput\u00f2 e vinse con la Nazionale Under-18 il mondiale di categoria di Seconda Divisione, disputato a Merano, dove fu anche nominato miglior portiere del torneo. L'anno successivo fu convocato per i mondiali Under-20, ma senza scendere sul ghiaccio.\nNel 2009 fu preselezionato nella Nazionale maggiore per il raduno di preparazione alla tappa di novembre dell'Euro Ice Hockey Challenge, non venendo poi per\u00f2 convocato per la manifestazione."}
{"id": "2860028", "revid": "155634", "url": "https://it.wikipedia.org/wiki?curid=2860028", "title": "US Open 1986 - Singolare maschile", "text": "Il cecoslovacco Ivan Lendl riesce a conservare il titolo conquistato l'anno precedente battendo in finale il connazionele Miloslav Me\u010d\u00ed\u0159 per 6-4 6-2 6-0. Per Lendl si \u00e8 trattato nel 4\u00ba titolo del Grande Slam della carriera. Nel 1986 \u00e8 riuscito a realizzare la doppietta Roland Garros-US Open. A Lendl sono andati $ come primo premio, mentre a Me\u010d\u00ed\u0159, alla sua prima finale Slam in carriera, sono andati $."}
{"id": "2860029", "revid": "599013", "url": "https://it.wikipedia.org/wiki?curid=2860029", "title": "Dmitrij Popov", "text": "Carriera.\nClub.\nPopov ha iniziato la propria carriera professionistica nel \u0160innik Jaroslavl', per poi trasferirsi allo Spartak Mosca.\nNel 1993 si \u00e8 trasferito in Spagna, giocando con Racing Santander, Compostela e Toledo.\nNel gennaio 2000 ha firmato per gli israeliani del Maccabi Tel Aviv per poi ritirarsi dal calcio giocato a fine stagione.\nNazionale.\nPopov ha disputato 21 partite con la Nazionale russa segnando 4 gol.\nNel 1994 ha fatto parte della selezione che ha partecipato al Mondiale negli Stati Uniti.\nDopo il ritiro.\nNel 2008 Popov \u00e8 diventato direttore tecnico dello Spartak Mosca."}
{"id": "2860033", "revid": "155634", "url": "https://it.wikipedia.org/wiki?curid=2860033", "title": "US Open 1985 - Singolare maschile", "text": "Il cecoslovacco Ivan Lendl riesce alla sua quarta finale consecutiva agli US Open a vincere per la prima volta il titolo battendo il campione uscente John McEnroe per 7-6(1) 6-3 6-4. Dopo il successo sullo stesso McEnroe l'anno precedente al Roland Garros aggiunge un secondo titolo del Grande Slam al suo palmar\u00e8s. Il venticinquenne di Ostrava grazie a questa vittoria diventa il nuovo numero 1 della classifica ATP scavalcando proprio \"Mac\" e rimarr\u00e0 tale per 3 anni consecutivi, esattamente 157 settimane. Con questa vittoria Lendl incassa anche un assegno di dollari."}
{"id": "2860035", "revid": "155634", "url": "https://it.wikipedia.org/wiki?curid=2860035", "title": "US Open 1984 - Singolare maschile", "text": "Lo statunitense John McEnroe ha vinto il suo 4\u00b0 US Open e 7\u00ba torneo del Grande Slam della carriera. McEnroe ha battuto nell'atto conclusivo il cecoslovacco Ivan Lendl alla sua terza finale consecutiva persa gli US Open con il punteggio di 6-3 6-4 6-1, vendicando la finale persa al Roland Garros in cui Lendl si era imposto il 5 set molto combattuti. Davanti ai spettatori del Louis Armstrong Stadium John ha vinto molto agevolmente a differenza della semifinale che lo aveva visto opposto a Connors durata 3 ore e 45 minuti. Oltre al trofeo \"Mac\" porta a casa un assegno di $, Lendl uno di $. Fino a questo punto della stagione McEnroe aveva uno straordinario score di 66-2 che a fine stagione sarebbe arrivano a 82-3 stabilendo la migliore percentuale di vittorie in una stagione dell'era Open."}
{"id": "2860038", "revid": "430604", "url": "https://it.wikipedia.org/wiki?curid=2860038", "title": "Spezzano Sila", "text": ""}
{"id": "2860039", "revid": "273792", "url": "https://it.wikipedia.org/wiki?curid=2860039", "title": "Rudi Bommer", "text": ""}
{"id": "2860040", "revid": "155634", "url": "https://it.wikipedia.org/wiki?curid=2860040", "title": "US Open 1983 - Singolare maschile", "text": "Lo statunitense Jimmy Connors davanti a spettatori ha vinto il suo 5\u00b0 US Open e 8\u00ba titolo del Grande Slam battendo li cecoslovacco Ivan Lendl per 6-3 6-7 7-5 6-0. Connors riesce a bissare il titolo dell'anno precedente vincendo a poco pi\u00f9 di 31 anni il suo ultimo Slam a New York, lo Slam che \u00e8 stato sempre congeniale alle sue caratteristiche. Lendl perde la sua seconda finale consecutiva a Flushing Meadows e terza del Grande Slam della sua carriera. Fino a questo punto, nonostante le grandi stagioni disputati e i cospicui titoli vinti, non aveva vinto nessun Major in carriera. Jimmy Connors oltre al trofeo del vincitore porta a casa un assegno di $, Lendl uno di $."}
{"id": "2860042", "revid": "729019", "url": "https://it.wikipedia.org/wiki?curid=2860042", "title": "Parity checker", "text": "In elettronica, e in particolare nell'architettura hardware dei calcolatori, il parity checker (in inglese \"verificatore di parit\u00e0\") e il parity generator (\"generatore di parit\u00e0\") sono due circuiti combinatori deputati al controllo della corretta memorizzazione dei dati in memoria RAM attraverso la tecnica del bit di parit\u00e0. \nOgni volta che un valore viene scritto in una cella della memoria RAM, il parity generator aggiunge ai dati scritti un bit \"extra\", impostato in modo tale che i bit posti a \"1\", in ogni cella, siano sempre pari (o sempre dispari a seconda delle implementazioni). In fase di lettura, il parity checker verifica che questo vincolo sia rispettato; se questo non risulta essere vero, ci\u00f2 implica che almeno uno dei bit \u00e8 stato memorizzato in modo scorretto, ovvero che \u00e8 avvenuto un malfunzionamento della RAM. Questo errore viene segnalato al sistema operativo."}
{"id": "2860047", "revid": "155634", "url": "https://it.wikipedia.org/wiki?curid=2860047", "title": "US Open 1982 - Singolare maschile", "text": "Lo statunitense Jimmy Connors, dopo il terzo titolo ottenuto nel 1978 e le successive 3 semifinali consecutive, ritorna alla vittoria nello Slam che gli ha portato maggiori soddisfazioni battendo in finale dopo 3 ore e 9 minuti il cecoslovacco Ivan Lendl nella prima delle sue 8 finali consecutive che disputer\u00e0 a Flushing Meadows per 6-3 6-2 4-6 6-4. Si tratta del 4\u00b0 successo per Connors agli US Open e 7\u00ba torneo del Grande Slam della carriera. Con questo successo Jimmy ritorna ad essere il numero 1 della classifica ATP sopravanzando McEnroe e incassando un assegno di $; Lendl ne ha incassato uno di $."}
{"id": "2860048", "revid": "287204", "url": "https://it.wikipedia.org/wiki?curid=2860048", "title": "Specie di Chondrichthyes", "text": " \nGli squali, come siamo abituati a conoscerli, appartengono al superordine dei Selachimorpha, sottoclasse degli Elasmobranchii e classe dei Chondrichthyes. Sono dei pesci con uno scheletro costituito di cartilagine, per questo sono anche detti pesci cartilaginei. In realt\u00e0 per\u00f2 gli squali non sono solo quelli che immaginiamo con il corpo affusolato, e la pinna dorsale che fende le onde, in quanto gli Elasmobranchii includono anche le razze e i Chondrichthyes includono anche le chimere. Gli studiosi hanno dimostrato che gli squali del superordine Selachimorpha formano un gruppo polifiletico: in particolare, alcuni squali sono geneticamente pi\u00f9 strettamente imparentati con le razze che con altre specie di squali fenotipicamente pi\u00f9 simili. I primi squali comparvero negli oceani circa 350 - 400 milioni di anni fa. La maggior parte delle specie che oggi conosciamo hanno antenati che risalgono all'era giurassica.\nVengono elencate di seguito le specie di tutti gli squali viventi in ordine tassonomico. Si stima che esistano approssimativamente tra le 923 e 1117 specie di squali viventi, suddivise in 171 generi e 55 famiglie (dati aggiornati al 22 gennaio 1995). Gli squali selachimorpha sono suddivisi in otto ordini, gli squali batoidea sono suddivisi in tre ordini, che sono riportati in ordine evolutivo (dal pi\u00f9 antico al pi\u00f9 moderno), mentre le famiglie e i generi all'interno degli ordini sono elencati in ordine alfabetico.\n ORDINI DEGLI SQUALI ATTUALMENTE VIVENTI \n Chondrichthyes\n \u251co Elasmobranchii\n \u2502 \u2514\u2500o Neoselachii\n \u2502 \u251co Batoidea\n \u2502 \u2502 \u251c\u2500\u2500\u2500o Pristiformes\n \u2502 \u2502 \u251c\u2500\u2500\u2500o Rajiformes\n \u2502 \u2502 \u2514\u2500\u2500\u2500o Torpediniformes\n \u2502 \u2514o Selachii\n \u2502 \u251co Galeomorphi\n \u2502 \u2502 \u251co Carcharhiniformes\n \u2502 \u2502 \u251co Heterodontiformes\n \u2502 \u2502 \u251co Lamniformes\n \u2502 \u2502 \u2514o Orectolobiformes\n \u2502 \u2514o Squalomorphi\n \u2502 \u251co Hexanchiformes\n \u2502 \u251co Pristiophoriformes\n \u2502 \u251co Squaliformes\n \u2502 \u2514o Squatiniformes\n \u2514o Holocephali\n \u2514\u2500\u2500\u2500\u2500o Chimaeriformes"}
{"id": "2860049", "revid": "36426", "url": "https://it.wikipedia.org/wiki?curid=2860049", "title": "Arrivo degli ambasciatori inglesi", "text": ""}
{"id": "2860050", "revid": "273792", "url": "https://it.wikipedia.org/wiki?curid=2860050", "title": "Rudolf V\u00f6ller", "text": ""}
{"id": "2860051", "revid": "339392", "url": "https://it.wikipedia.org/wiki?curid=2860051", "title": "Partenza dei pellegrini", "text": ""}
{"id": "2860052", "revid": "599013", "url": "https://it.wikipedia.org/wiki?curid=2860052", "title": "Bigode", "text": "Caratteristiche tecniche.\nGiocava come difensore, pi\u00f9 precisamente come terzino sinistro.\nCarriera.\nClub.\nBigode inizi\u00f2 a giocare a livello professionistico con l'Atl\u00e9tico Mineiro, squadra della sua natia Belo Horizonte, dopo aver giocato per Industrial e Combate a livello giovanile. Vinse due volte consecutive il Campeonato Mineiro (1941 e 1942), trasferendosi poi al Fluminense di Rio de Janeiro l'anno successivo, conquistando il Campeonato Carioca nel 1946. Lasciato il Fluminense nel 1949, pass\u00f2 ai rivali cittadini del Flamengo, debuttando il 14 gennaio 1950 contro il Vasco da Gama e concludendo la sua esperienza nel club il 29 dicembre 1951 contro l'Olaria, per poi ritirarsi nel 1956 ancora con il Fluminense.\nNazionale.\nCon la Nazionale di calcio del Brasile ha giocato tra il 1949 e il 1950, facendo parte dei convocati per il vittorioso Campeonato Sudamericano de Football 1949 e per il . Quest'ultima competizione segn\u00f2 la fine della carriera del giocatore in Nazionale, dato che insieme al portiere Barbosa e al commissario tecnico Fl\u00e1vio Costa fu ritenuto responsabile della sconfitta per mano dell' in finale in quello che fu definito maracana\u00e7o. Durante quella partita fu infatti facilmente eluso da Alcides Ghiggia. Nel corso di tale manifestazione gioc\u00f2 cinque partite, mentre in totale con la selezione brasiliana conta undici presenze."}
{"id": "2860054", "revid": "155634", "url": "https://it.wikipedia.org/wiki?curid=2860054", "title": "US Open 1981 - Singolare maschile", "text": "Lo statunitense John McEnroe riesce a vincere il suo 3\u00b0 U.S. Open consecutivo, impresa che non riusciva dai tempi di Bill Tilden che vinse 6 titoli consecutivi dal 1920 al 1925. Il newyorkese, soprannonimato The Genius, dopo aver battuto in finale a Wimbledon il detentore di 5 titoli consecutivi Bj\u00f6rn Borg interrompendo a 41 il numero di successi consecutivi nello Slam londinese per Bjorn, riesce nell'impresa di ripetere la stessa prestazione a Flushing Meadows in quella che sar\u00e0 l'ultima sfida tra i 2 e che sar\u00e0 anche l'ultima apparizione in un torneo del Grande Slam per lo svedese che non riuscir\u00e0 mai a vincere a New York. Il punteggio finale dell'incontro \u00e8 stato di 4-6, 6-2, 6-4, 6-3. Con questa vittoria John incassa un assegno di $ e rafforza la sua leadership del tennis mondiale come numero 1 del mondo, questa volta in maniera molto pi\u00f9 continuativa, infatti lo era stato per 3 volte ma solo per poche settimane, e dopo questo successo lo sar\u00e0 per pi\u00f9 di un anno, fino al settembre del 1982."}
{"id": "2860061", "revid": "155634", "url": "https://it.wikipedia.org/wiki?curid=2860061", "title": "US Open 1980 - Singolare maschile", "text": "Dopo aver vinto il Roland Garros e Wimbledon, Bj\u00f6rn Borg si presenta a Flushing Meadows con ancora la possibilit\u00e0 di completare il Grande Slam, ma la sua corsa viene interrotta in finale dove ancora una volta deve fronteggiare il rivale John McEnroe che aveva battuto a Wimbledon 2 mesi prima. Il giovane americano riesce ad impedire allo svedese di vincere a New York, dove non vincer\u00e0 mai, e trionfa con il punteggio di 7-6 6-1 6-7 5-7 6-4 e incassa il primo premio di $ davanti a spettatori. Nel quinto set sul punteggio di 3-3 e servizio Borg viene chiamata una palla dubbia, molto probabilmente fuori, che destabilizza lo svedese il quale commette 2 doppi falli e spedisce un dritto in rete concedendo il break definitivo al suo avversario."}
{"id": "2860062", "revid": "767487", "url": "https://it.wikipedia.org/wiki?curid=2860062", "title": "Plamen Nikolov", "text": "\u00c8 stato secondo portiere della al Campionato mondiale di calcio 1994."}
{"id": "2860064", "revid": "1684799", "url": "https://it.wikipedia.org/wiki?curid=2860064", "title": "Jo\u00e3o Ferreira", "text": ""}
{"id": "2860066", "revid": "1504506", "url": "https://it.wikipedia.org/wiki?curid=2860066", "title": "Wagri", "text": "I Wagri (ted.: \"Wagrier, Waigri, Waari\") furono una popolazione di ceppo slavo residente durante il medioevo nella zona della Wagria.\nEssi erano il gruppo etnico nord-occidentale degli slavi Obodriti e il loro territorio stanziale, nel quale si erano stabiliti nel VII secolo, comprendeva la parte orientale dello Holstein che sta fra il fiume Trave ed il fiordo di Kiel. La citt\u00e0 principale dei Wagri era il porto commerciale di Starigard/Oldenburg. L\u00e0 si trovava la sede dei loro principi ed il loro luogo di culto.\nPrimo tentativo di germanizzazione.\nAll'inizio del X secolo i Wagri furono sottomessi dall'imperatore Ottone I e convertiti al cristianesimo, mantenendo per\u00f2 i loro Principi. \nDopo che con la rivolta slava del 983 il dominio tedesco era caduto, i Wagri, sotto il loro principe Kruto, rappresentante della fazione pagana dei loro nobili, poterono, dal 1066 fino a circa il 1090, persino subentrare per qualche tempo nel comando dell'alleanza slava agli Obodriti. \nNel 1093 Kruto per\u00ec nella battaglia di Schmilau, combattuta vicino a Ratzeburg contro il principe obodrita cristiano Enrico dell'Antica Lubecca, figlio di Godescalco dei Vendi, che assunse il dominio e trasfer\u00ec la capitale a Lubice (o Antica Lubecca, ted.: \"Alte Lubeck\").\nCristianizzazione e germanizzazione definitiva.\nAd Oldenburg in Holstein, di fronte all'isola di Fehmarn, fu fondata verso il 968 una diocesi all'interno della Marca di Billung, che tuttavia era gi\u00e0 scomparsa con le rivolte degli slavi tra il 983 ed il 990 e che dopo un intermezzo fu ricostituita nel 1066, rimanendo poi attiva per circa un secolo.\nLa cristianizzazione vera e propria della Wagria ebbe inizio con Unwan (\u20201029), vescovo di Brema, negli anni 1020. San Vicelino di Oldenburg (1090 c.a. \u2013 1154), un prete cristiano poi vescovo di Oldenburg, inizi\u00f2 ad evangelizzare i Wagri ed i Wilzi con l'autorizzazione di Enrico della Vecchia Lubecca, che regnava intorno al 1126. Alla fine degli anni 1130 l'imperatore Lotario II incastell\u00f2 la Wagria e Canuto Lavard la invase trascinando i capi dei Wagri Pribislavo e Niklot in catene. Il duca Enrico il Leone concesse il territorio dei Wagri in feudo al conte Adolfo II di Schaumburg che dal 1143 diede inizio all'insediamento di coloni tedeschi nella parte centrale e meridionale della Wagria. La Polabia fu invece data in feudo ad Enrico della Vecchia Lubecca e le due regioni ebbero come confine comune il fiume Trave. \nDurante la Crociata dei Wendi del 1147 i Wagri attaccarono le colonie, di recente fondazione, di Fiamminghi e Frisoni, ma fu l'ultimo tentativo conosciuto di opporsi alla germanizzazione.\nI discendenti dei Wagri furono assorbiti nei secoli successivi dalla maggioranza tedesca e ne assunsero anche la lingua.\nI Wagri furono temibili pirati nel Baltico occidentale che tormentavano come i Vichinghi soprattutto le isole danesi."}
{"id": "2860067", "revid": "155634", "url": "https://it.wikipedia.org/wiki?curid=2860067", "title": "US Open 1979 - Singolare maschile", "text": "Nella finale del torneo si sono affrontati due giocatori di New York entrambi provenienti dal Queens: il ventenne John McEnroe ha vinto il titolo battendo Vitas Gerulaitis per 7-5 6-3 6-3. Il cammimo di McEnroe \u00e8 stato agevolato da una serie di circostanze favorevoli: Eddie Dibbs nei quarti di finale si \u00e8 ritirato dopo soli 3 game, John Lloyd non \u00e8 sceso in campo nel terzo turno e il detentore del titolo Jimmy Connors aveva problemi di mal di schiena. McEnroe ha con questa vittoria ha intascato un assegno di $."}
{"id": "2860070", "revid": "155634", "url": "https://it.wikipedia.org/wiki?curid=2860070", "title": "US Open 1978 - Singolare maschile", "text": "Il titolo \u00e8 andato a Jimmy Connors che ha battuto in finale Bj\u00f6rn Borg per 6-4 6-2 6-2. Questo \u00e8 stato il terzo titolo per Connors, che si era gi\u00e0 aggiudicato il torneo nel 1974, quando si giocava sull'erba e nel 1976 sulla terra battuta. Con questa sconfitta per Borg sfuma il sogno di poter conquistare il Grande Slam per la prima volta in carriera dopo aver realizzato la doppietta Roland Garros-Wimbledon. Gli succeder\u00e0 altre 2 volte, non conquister\u00e0 mai gli US Open. Il campione svedese durante la finale \u00e8 stato penalizzato da un infortunio al pollice della mano destra per il quale \u00e8 stato costretto prima dell'inizio dell'incontro ad assumere tramite iniezione degli antidolorifici. Borg ha tenuto solo il 58% di prime in campo, mentre Connors l'80% senza mai perdere il servizio in 2 ore di match. "}
{"id": "2860071", "revid": "729019", "url": "https://it.wikipedia.org/wiki?curid=2860071", "title": "Centrale nucleare di Cernavod\u0103", "text": "La centrale nucleare di Cernavoda (in rumeno \"Centrala Nuclear\u0103 de la Cernavod\u0103\") \u00e8 una centrale elettronucleare rumena situata presso la citt\u00e0 di Cernavod\u0103, nel Distretto di Costanza. L'impianto \u00e8 composto da 5 reattori CANDU, di cui solo 2 completati, da 1300 MW di potenza netta complessiva in funzione. I reattori 1 e 2 sono gli unici ad essere stati completati, per gli altri 3 si attende la ripresa dei lavori di costruzione.\nTeleriscaldamento.\nLa centrale fornisce 176 GJ annuali di riscaldamento per il distretto ad esso circostante."}
{"id": "2860079", "revid": "838137", "url": "https://it.wikipedia.org/wiki?curid=2860079", "title": "Scandalo della Duchessa di Argyll", "text": "Lo scandalo della Duchessa di Argyll, altrimenti noto come lo \"\"Scandalo delle Polaroid senza testa\", fu uno scandalo che gett\u00f2 discredito sull'aristocrazia britannica. Il fatto grave \u00e8 che lo scandalo, a sfondo sessuale, giunse, nel maggio 1963, a coinvolgere persino il nipote di Winston Churchill, allora ministro del governo in carica, a pochi mesi dallo scandalo Profumo, un altro grave episodio che vide coinvolto il collega ministro John Profumo. Di fronte all'opinione pubblica, venne infangata la reputazione della classe sociale dei Lord. In compenso, il duca di Argyll ottenne dalla moglie \"fedifraga\"\", sia il divorzio, che una somma monetaria rimasta ignota, mentre la duchessa, sconfitta in tribunale dal marito e marchiata di fronte all'alta societ\u00e0, part\u00ec per Parigi, e vi rimase per alcuni anni, mantenendo comunque il titolo nobiliare, da lei tanto amb\u00ecto.\nCronistoria.\nProtagonista della vicenda fu una leggiadra e ricca ereditiera, Ethel Margaret Whigham, divenuta duchessa di Argyll nel 1951 in seguito al suo secondo matrimonio con un nobile scozzese.\nTutta la vita della protagonista fu all'insegna dell'aristocrazia: figlia unica di Helen Mann Hannay e di George Hay Whigham, un magnate scozzese e presidente del consiglio d'amministrazione di una multinazionale angloamericana, la \"Celanese Corporation\", pochi mesi dopo la nascita, nel 1913, si trasfer\u00ec con la famiglia a New York. Da adolescente venne educata nei migliori college inglesi, a Londra, ma anche in istituti di New York e di Parigi. Durante gli anni venti, sua compagna di classe fu Barbara Hutton, la famosa ereditiera della famiglia Winfield ed anche madrina al battesimo di suo figlio Brian. Nel 1931, a diciott'anni, fece il proprio ingresso in societ\u00e0 venendo premiata col titolo al concorso di \"\"Ragazza di buona famiglia dell'anno\", sebbene iniziassero a circolare voci che avesse posato nuda nello studio di un pittore. Le si attribuirono numerose storie d'amore con personaggi famosi dell'alta finanza, del cinema e della nobilt\u00e0. Rientrata in patria, fu pi\u00f9 volte ospite alle feste presso l'esclusivo Embassy Club londinese, dove incontr\u00f2 il futuro primo marito. Per un paio di mesi continu\u00f2 a frequentare il vecchio fidanzato, fino a quando, nel marzo 1932, fu annunciata ufficialmente la rottura del precedente fidanzamento. Nel novembre 1932 si convert\u00ec al cattolicesimo per sposare, il 21 febbraio del 1933, il miliardario americano \"Charles Sweeny\" al Brompton Oratory.\nGli anni trenta costituirono l'apogeo di Ethel, onnipresente alle serate di gala, ai ricevimenti reali, alle feste mondane, agli incontri sportivi, tanto che il suo nome apparve persino nel testo di una canzone di Cole Porter, \"You're the Top\". In quegli anni fu sul punto di morte almeno un paio di volte: nel 1934 a causa di due polmoniti batteriche consecutivamente contratte e di una concomitante nefrite batterica; nel 1937 cadde rovinosamente a terra mentre era in stadio avanzato di gravidanza della figlia Frances, mentre nel 1943 precipit\u00f2 dalla tromba dell'ascensore per 13 metri. Anche la vita matrimoniale fu abbastanza travagliata e funestata da tradimenti da entrambe le parti. La coppia visse una vita estremamente mondana e, stando alle testimonianze, anche molto \"disinvolta\", fino a che non divorzi\u00f2 nel 1947, che la lasci\u00f2 bella, ricca, single, con una residenza in Mayfair, acquistata nel 1935 ed arredata in Stile Dec\u00f2, in voga all'epoca, dal bagno foderato di specchi sulle quattro pareti e sul soffitto, usato dalla signora per pratiche sessuali non proprio ortodosse. Alla sentenza di divorzio, i figli della coppia vennero affidati alle cure paterne.\n\"Ian Campbell\", blasonatissimo 11\u00ba duca di Argyll, la incontr\u00f2 nell'ottobre 1950 sul treno \"Golden Arrow\" da Parigi a Londra. Il duca, uomo brutto, squattrinato, alcolizzato, ma spiritoso e dotato di grande charme, eredit\u00f2 il ducato di Argyll, con annesso castello in Scozia, \"Inverary House\", gelido e lontano dalla societ\u00e0 di Londra, ma il richiamo mondano di possedere un titolo nobiliare convinse Ethel a sposarlo l'anno seguente, il 22 marzo 1951. Il duca non amava la moglie, bens\u00ec la sfoggiava in societ\u00e0, cos\u00ec i rapporti tra i due degenerarono ben presto, quando la umili\u00f2 pubblicamente nel 1952, dopo la cerimonia dell'incoronazione della regina Elisabetta II al castello di Windsor, quando la sorprese a masticare del chewing-gum. Ancora, il marito non fece nulla nel 1953 quando sua moglie rischi\u00f2 d'esser violentata nei corridoi del Globe Theatre, tanto che gi\u00e0 a partire dal 1954 erano praticamente separati in casa. Inoltre sempre nel 1954, ignoti le rubarono gioielli per 8.000 sterline dalla loro casa al numero 48 di Grosvenor Street. La loro unione fu criticata anche dai circoli aristocratici e mondani della capitale inglese, dal Pall Mall Club in primis, soprattutto a partire dal settembre 1959. Cecil Beaton, lord di Wimborne Minster e suo fotografo ufficiale, e suo grande amico e confidente, osservava gi\u00e0 nel 1955 d'esser stanco di vederla girovagare dappertutto dopo che, nel corso d'una crociera, la donna le confess\u00f2 di sentirsi \"la regina dei balordi, un coniglio muto che quotidianamente \u00e8 costretto a ficcarsi in bocca i piedi del presidente del club del letame\"\", in pratica era la confessione del fallimento della sua nuova unione. Il duca aveva spesso rivelato ad amici e conoscenti che l'unica cosa interessante della moglie era la sua dote. Contemporaneamente iniziarono a circolare pettegolezzi sulle tendenze sessuali del duca, dalla bisessualit\u00e0 al tipico comportamento del cuckold.\nIn seguito al clamore ed alla risonanza da lui enfatizzata circa lo scandalo, il duca venne praticamente escluso da tutti i circoli aristocratici inglesi fino al 1973, data della sua morte, ma anche \"Ethel Margaret Whigham\" venne educatamente lasciata in disparte. La duchessa rimase sulla breccia in isolate occasioni, come nel 1972, quando diede una grandiosa festa per l'ottantesimo compleanno del suo amico Paul Getty, e ricevendo, l'anno seguente, il principe Michael di Kent. Sul caso cal\u00f2 presto il sipario e la duchessa si ritir\u00f2 per oltre un ventennio al \"Grosvenor House Hotel\" nell'oblio pi\u00f9 completo, dilapidando tutto il proprio patrimonio. Nel 1990 venne sfrattata perch\u00e9 morosa per un debito pari a 33.000 sterline e trascorse i restanti ultimi tre anni di vita al \"St. George's Nursing Home\", uno squallido ospizio sito nel quartiere londinese di Pimlico. Sul punto di morire, la duchessa, dopo avere dilapidato un patrimonio in una vita all'eccesso, dett\u00f2 le sue richieste e si fece seppellire accanto alla tomba del primo marito nel cimitero di Brookwood, un cimitero della contea del Surrey, con l'epigrafe di \"\"Mrs. Sweeny\".\nLo scandalo.\nFu lo scandalo sessuale che sbigott\u00ec la nazione e che sconvolse, a distanza di pochi mesi, la Gran Bretagna dopo lo scoppio dello Scandalo Profumo, nel quale un ministro si dimise per avere condiviso l'amante, Christine Keeler, con un diplomatico sovietico, mentendo ripetutamente alla commissione parlamentare d'inchiesta.\nTutto inizi\u00f2 quando, durante il loro ultimo viaggio assieme in Australia, nel 1963, il duca s'impossesso di nascosto dell'agenda della moglie e la consult\u00f2. Qui scopr\u00ec i nomi di tutti gli amanti che lei aveva registrato con le date degli appuntamenti. S'infuri\u00f2 al punto di farne uno scandalo pubblico forse perch\u00e9 scopr\u00ec un amante in comune con la consorte. Nella Gran Bretagna dei primi anni ' 60, nessuno poteva immaginare che un duca, appartenente alla casta dei Lord, per imporre il divorzio alla moglie, accusata di licenziosa infedelt\u00e0, portasse in visione ad una corte di giustizia, le foto che la ritraevano in giochi d'amore con altri uomini. Sensazionale fu il processo: alla duchessa che negava ogni addebito, il marito ribatt\u00e9 con prove fotografiche molto eloquenti. Presso il tribunale di Edimburgo, la capitale della Scozia, l'accusa per la donna fu di essere \"A highly sexed woman who ceased to be satisfied with normal sexual relations and had started to indulge in disgusting sexual activities to gratify a debased sexual appetite\", ovvero \"una donna assai malata sessualmente, che ha ormai cessato del tutto di venir appagata con normali rapporti sessuali ed ha iniziato a praticare disgustose attivit\u00e0 erotiche unicamente per appagare un appetito sessuale corrotto\". Una simile roboante accusa provoc\u00f2 alla donna l'ostracismo dall'alta societ\u00e0: il primo provvedimento fu l'annullamento di una serie di cene in programma con il commediografo No\u00ebl Coward ed il politico Anthony Eden, poich\u00e9 sulla sua reputazione, indelebilmente macchiata dal processo pubblico, le parole pronunciate dal giudice di donna \"licenziosa ed esibizionista\" pesarono come macigni. Ma la pubblicit\u00e0 negativa danneggi\u00f2 anche al marito: emersero le qualit\u00e0 negative del suo carattere, quali l'avarizia, la dedizione all'alcool ed al gioco d'azzardo, il feticismo,il voyeurismo, la mancanza di cultura, di tatto, di stile. Va anche rilevato che durante il dibattimento la stessa famiglia del duca lo dipinse a tinte fosche. Ad esempio, dalla testimonianza di sua nuora, lady Colin Campbell, emerse una figura di lui veramente assai meschina: \"In realt\u00e0, \u00e8 un aristocratico marcio, squattrinato, attraente, anche seducente, ma rinomato in societ\u00e0 come un mascalzone. Sotto i lineamenti gentili si nasconde un animo crudele e corrotto. In sostanza \u00e8 odioso, negativo, quello che comunemente si chiama, un pover'uomo\"\". Insomma un profilo rozzo e di cattivo gusto, una persona inadatta a stare nell'alta societ\u00e0. Venne altres\u00ec ipotizzato che la denuncia fosse stata presentata dal duca, in odore di sodomia, per l'ira nei confronti della moglie e di uno o pi\u00f9 amanti di lei bisessuali. In pratica, tutto fu dettato dalla presunta gelosia del duca. Inoltre, intervistata durante il concomitante Scandalo Profumo da \"Lord Denning\", la duchessa afferm\u00f2 che il marito aveva venduto l'esclusiva della storia della loro vita matrimoniale alla rivista People, e che il tribunale aveva accolto il suo ricorso. Il duca, in s\u00e8guito a questo fatto, venne costretto a dimettersi dal circolo \"White's\". Il colpo di grazia alla meschinit\u00e0 esplicitata dal duca, desideroso a tutti i costi nel rovinare la reputazione alla moglie, venne dal primo marito della duchessa. Giacch\u00e9 il duca passava ai tabloid i dettagli pi\u00f9 piccanti, a cominciare dalla notizia che la duchessa, avida di feste mondane, spendeva somme enormi, e che tram\u00f2, per evitare che la seconda moglie del padre le sottraesse parte dell'eredit\u00e0. Giunse al punto di mostrare agli amici, nel suo club di Pall Mall, le famose foto Polaroid che avrebbe poi esibito davanti alla corte giudiziaria, \"Charles Sweeny\", primo marito della duchessa ed anch'egli socio del club, lo fece cacciare con ignominia.\nLe Polaroid incriminate.\nSolo nel 2001 si sono scoperte le identit\u00e0 dei protagonisti dello scandalo: fotografati in pose oscene con la moglie del Lord, erano l'attore Douglas Fairbanks Jr e \"Duncan Sandys\", genero di Churchill, i cosiddetti \"amanti senza testa\", le identit\u00e0 dei quali la protagonista ha sempre tenacemente difeso, portando con s\u00e9 nel sepolcro il segreto. Tutti i protagonisti dello scandalo sono oramai deceduti. Sandys \u00e8 deceduto nel 1987, la duchessa nel 1993 e Faribanks nel maggio 2000. Circa la prova dell'adulterio consumato, esso si basava su fatti inoppugnabili: si trattava, infatti, di quattro foto, scattate con una Polaroid, nell'autunno del 1956, o, al massimo, nella primavera dell'anno successivo, nel bagno foderato di specchi della duchessa, al 48 Upper Grosvenor Street, nell'elegante quartiere londinese di Mayfair. Il duca di Argyll, rendendo di pubblico dominio un segreto gi\u00e0 noto nell'establishment, port\u00f2 in tribunale la moglie per averlo tradito con \"88 uomini, tra cui due ministri e tre membri della casa reale\", avendolo di persona appurato sfogliando l'agenda tascabile della moglie, indebitamente sottrattale dalla borsetta durante il loro viaggio in Australia. Al ritorno in patria, il duca, sempre all'insaputa della consorte, si rec\u00f2, a tal proposito, nella di lei dimora al fine di \".\"..reperire prove inconfutabili, tangibili e concrete di quanto trovato scritto sulle pagine dell'agenda\". La duchessa, donna di smagliante bellezza, non s'era invero preoccupata di celare la sua scandalosa condotta di vita, perch\u00e9, al tempo, la deferenza generale tutelava la nobilt\u00e0 dallo scandalo. Ma in aula neg\u00f2 l'adulterio, finch\u00e9 il duca non port\u00f2 le foto oscene, che aveva trovato egli stesso nel cassetto della scrivania della moglie. Molti dei nomi dei frequentatori dell'esclusivo club cui era iscritto il duca, infatti, comparivano nell'elenco sull'agenda della duchessa. Il clamore suscitato fu notevole in tutta la nazione: \"Fu lo scandalo sessuale che sbigott\u00ec l'intero paese, che sconvolse l'opinione pubblica dal momento che nessuno poteva, all'epoca dei fatti, immaginare che un duca, appartenente alla casta dei Lord, per imporre il divorzio alla moglie, accusata di licenziosa infedelt\u00e0, portasse in tribunale le foto che la ritraevano in giochi d'amore con altri uomini, alla merc\u00e9 di giornalisti e fotografi\" recitava un articolo apparso sul rotocalco notoriamente scandalisticod, \"The Sun\" alla fine degli anni sessanta. Ricca, bella e piena di successo, la duchessa affront\u00f2 una lunga e sensazionale causa di divorzio conclusa nel 1963. Nel corso del dibattimento emerse che ... \"C' \u00e8 abbastanza nelle ammissioni della duchessa e nei fatti provati (le foto) per concludere che \u00e8 una donna di totale promiscuit\u00e0, il cui appetito sessuale pu\u00f2 essere soddisfatto solo da una moltitudine di uomini... una vera e propria Messalina\"\", sentenzi\u00f2 il giudice, accogliendo in toto le richieste del duca. Una perifrasi per definirla una ninfomane. Le foto incriminate, sulla cui base il giudice formul\u00f2 l'accusa, per ammissione della duchessa in persona risalivano al 1957, periodo in cui le macchine fotografiche Polaroid erano rare in quanto assai costose. La televisione britannica Channel 4 ha rivelato, con un programma andato in onda solo nel 2001, che gli uomini \"senza testa\" erano due, non uno, come sempre creduto. Infatti, in una di queste foto - forse la pi\u00f9 famosa dell'intera serie - si vedeva la duchessa, di smagliante bellezza, completamente nuda ed elegante nel suo triplo filo di magnifiche perle al collo, durante un rapporto orale con un uomo mentre un secondo assisteva ed, evidentemente, fotografava la scena licenziosa. Dalla foto, per\u00f2, le teste dei partner erano state tagliate. Seppur inconfutabili prove ai fini della richiesta di divorzio, le foto non valevano granch\u00e9 sia per i giornali scandalistici pi\u00f9 agguerriti, che per l'inchiesta che segu\u00ec allo scopo di evidenziare un caso omologo al contemporaneo \"Scandalo Profumo\".\nI risvolti politici dello scandalo.\nLa questione dell'identit\u00e0 degli uomini ignoti che partecipavano assieme alla duchessa alla \"partouze\" non si limitava al jet set od all'aristocrazia nobiliare britannica, ma presto si scopr\u00ec implicare anche la politica. Innanzitutto ci si domandava chi fosse l'autore materiale delle foto, ovvero se costui fosse stato forse lo sconosciuto, anch' egli \"decapitato\" nella Polaroid, che si vedeva in un altro scatto, mentre era intento nell'atto di praticare autoerotismo, cos\u00ec come ignota restava l'identit\u00e0 dell'amante che, nelle foto, si concedeva alle voglie della duchessa di Argyll, la quale, completamente nuda a parte un triplo filo di perle al collo di squisita fattura, era intenta a praticargli una fellatio. Infatti, tra gli amanti della lista presentata dal marito in tribunale, figuravano politici, membri di rami secondari della famiglia reale ed addirittura il fratello del fisico tedesco Wernher Von Braun, al tempo capo progettista della sezione missilistica civile (la NASA) e militare degli Stati Uniti. La lista degli 88 candidati si ridusse parecchio. I sospettati, per\u00f2, viste le frequentazioni della duchessa, erano ancora molti. Si andava da \"Peter Combe,\" tacciato per\u00f2 di omosessualit\u00e0, dirigente dell'Hotel Savoy di Londra, che la corte aveva indicato quale amante della donna, al businessman \"John Cohane\", da \"Sigismund von Braun\", fratello dello scienziato nazista, a \"Douglas Fairbanks Jr\", l'attore di Hollywood che prima ebbe una relazione con Marlene Dietrich e poi spos\u00f2 Joan Crawford, a \"Duncan Sandys\", ministro dell'esecutivo in carica nel 1963, all'epoca dei fatti, nonch\u00e9 genero di Winston Churchill.\nL'inchiesta parlamentare segreta.\nDal momento che in tribunale, oltre alle fotografie a contenuto pornografico, il duca aveva fatto esplicita menzione all'elenco degl'amanti della moglie, comprendente anche nomi di politici e di membri dei rami collaterali della famiglia reale, il Parlamento britannico volle evitare una ripetizione del concomitante \u201cScandalo Profumo\u201d. Si acquis\u00ecrono le fotografie incriminate e s'inizi\u00f2 a verificare le generalit\u00e0 dei partecipanti all'incontro erotico immortalati nelle polaroid. L'indagine non fu completa perch\u00e9 non vennero chiariti fino in fondo i risvolti della vicenda ed i ruoli assunti dai protagonisti. Ci si limit\u00f2 ad una superficiale analisi quando si riusc\u00ec a dimostrare l'estraneit\u00e0 dei membri di un ramo collaterale alla famiglia reale e l'unico ministro citato nell'elenco degli amanti della duchessa attest\u00f2, falsamente, come si scoprir\u00e0 molti decenni dopo, di non essersi trovato a Londra alla fatidica data. L'inchiesta parlamentare fu tenuta comprensibilmente segreta, dovendosi indagare su familiari dei sovrani e su politici dell'esecutivo in carica. Le immagini di Lady Argyll non erano di aiuto alcuno, in quanto notoriamente epurate dei dettagli inerenti ai connotati dei protagonisti. Unico indizio, le quattro parole scritte, a mo' di didascalie, dietro ciascuna foto, che permettevano, per\u00f2, di ricostruire la sequenza cronologica degli scatti: \"\"Prima\", \"Pensando a te\", \u00ab\"Durante - oh\"\u00bb e \"Finito\" !\". Qualche mese dopo il verdetto del tribunale che suggell\u00f2 il divorzio dei duchi di Argyll, nell'estate del 1963, ad una riunione di governo, il ministro della difesa, Edwin Duncan Sandys, ex-genero di Winston Churchill, ammise che circolavano voci che lo identificavano come il misterioso protagonista della fellatio, e offr\u00ec di dimettersi. Il premier Harold Macmillan, che solo tre settimane prima aveva accolto le dimissioni di John Profumo, si rifiut\u00f2 d'ammettere un secondo scandalo, nella vana speranza di salvare il suo esecutivo che, irreversibilmente minato dal \u201cCaso Profumo\u201d cadde ugualmente il 18 ottobre 1963. Macmillian respinse le dimissioni ed ordin\u00f2 un'inchiesta segreta. Lord Denning, incaricato dell'indagine, aveva pochi elementi, visto che la duchessa, da Parigi, afferm\u00f2 che non avrebbe collaborato. Ma c'era la Polaroid, la macchina che sviluppa e stampa immediatamente le foto, che nel 1956 non era ancora giunta in Inghilterra: solo un americano, o un uomo di governo che avesse di recente visitato gli Stati Uniti, poteva averla portata a Londra. Fairbanks era un noto attore statunitense ed il ministro Sandys si era recato negli stati Uniti nel 1956. E poi le quattro didascalie, su cui Denning lavor\u00f2 da astuto detective: dal suo ufficio al ministero del Tesoro, diram\u00f2 convocazioni a Combe, Cohane, von Braun, Fairbanks e Sandys, chiedendo come scusa un aiuto \"in un caso molto delicato\". I cinque dovettero firmare all'ingresso il registro dei visitatori e le loro scritture furono immediatamente analizzate da un esperto calligrafo, che diede la sentenza: l'uomo senza testa era Douglas Fairbank. Lord Denning rifer\u00ec a voce l'esito a Macmillan, nulla rimase di scritto, lo scandalo politico era chiuso."}
{"id": "2860083", "revid": "110157", "url": "https://it.wikipedia.org/wiki?curid=2860083", "title": "Suzuki Bazuki", "text": "Suzuki Bazuki \u00e8 un EP dei Mariposa pubblicato nel 2004."}
{"id": "2860087", "revid": "110157", "url": "https://it.wikipedia.org/wiki?curid=2860087", "title": "Nuotando in un Pesce Bowl", "text": "Nuotando in un Pesce Bowl \u00e8 un album dei Mariposa pubblicato nel 2004.\nIl disco.\nSi tratta di un disco strumentale registrato nel 2001 e composto da 5 brani, in cui vengono \"trasfigurati\" altrettanti brani del repertorio antico napoletano. Mischia diversi generi: ambient, elettronica, acustica e improvvisazione.\nDa questo disco \u00e8 stato tratto il remix elettronico \"Metamorfosi di canzoni napoletane\"."}
{"id": "2860092", "revid": "54558", "url": "https://it.wikipedia.org/wiki?curid=2860092", "title": "Verdi (Russia)", "text": ""}
{"id": "2860093", "revid": "767487", "url": "https://it.wikipedia.org/wiki?curid=2860093", "title": "Niente di grave, suo marito \u00e8 incinto", "text": "Niente di grave, suo marito \u00e8 incinto (\"L'\u00c9v\u00e9nement le plus important depuis que l'homme a march\u00e9 sur la Lune\") \u00e8 un film del 1973 diretto da Jacques Demy.\nTrama.\nMarco convive a Parigi con Irene. Lei fa la parrucchiera, lui gestisce una scuola guida. Tutto va bene finch\u00e9 lui avverte degli strani disturbi. Dopo vari consulti medici si fa strada una diagnosi incredibile: l'uomo \u00e8 al quarto mese di gravidanza. La notizia fa il giro del mondo e, con la notoriet\u00e0, svanisce anche il tranquillo m\u00e9nage della coppia."}
{"id": "2860094", "revid": "1444886", "url": "https://it.wikipedia.org/wiki?curid=2860094", "title": "Centrale nucleare di Hinkley Point", "text": "La centrale nucleare di Hinkley Point \u00e8 una centrale nucleare inglese situata presso la citt\u00e0 di Bridgwater, nel Somerset, in Inghilterra. L'impianto \u00e8 composto da due distinte sezioni, denominate \"Hinkley Point A\" e \"Hinkley Point B\", l'espansione della terza sezione, \"Hinkley Point C\", sar\u00e0 equipaggiata con 2 EPR.\nDescrizione dell'impianto.\nLa prima sezione \u00e8 composta da due reattori Magnox, realizzati da EE/B&amp;W/T, per 470\u00a0MW totali, chiusi nel 2000 e in corso di decommissionamento.\nLa seconda sezione \u00e8 composta da 2 reattori AGR, realizzati da The Nuclear Power Group, per 955\u00a0MW totali, di cui si prevede la chiusura nel 2023.\nDal 1996, il gestore dei quattro reattori era la British Energy, nel 2009, quest'ultima \u00e8 stata acquistata dalla EDF attraverso la sua filiale britannica EDF Energy.\nHinkley Point C.\nL'espansione dell'impianto, con la costruzione di due reattori EPR della potenza totale netta di 3.260\u00a0MW, \u00e8 iniziata ufficialmente l', con l'inizio della costruzione del reattore \"C-1\". Questi due nuovi reattori EPR costituiscono i primi reattori ad essere costruiti nella nazione da oltre 20 anni, e sono parte del programma di rinnovamento del parco nucleare britannico e del programma di taglio delle emissioni di gas serra. I reattori saranno realizzati dalla Framatome, ex Areva.\nLa costruzione \u00e8 affidata alla societ\u00e0 francese EDF Energy e alla cinese CGNPG; il gestore dei due nuovi reattori sar\u00e0 EDF Energy. \nSi prevede che la nuova centrale sar\u00e0 ultimata nel 2025."}
{"id": "2860095", "revid": "1782831", "url": "https://it.wikipedia.org/wiki?curid=2860095", "title": "Metamorfosi di canzoni napoletane", "text": "Metamorfosi di canzoni napoletane \u00e8 un album dei Mariposa in collaborazione con Timet pubblicato nel 2004."}
{"id": "2860097", "revid": "1573940", "url": "https://it.wikipedia.org/wiki?curid=2860097", "title": "Nahavand", "text": "Nah\u0101vand (), Nihavand (arabo Nih\u0101wand), Nehavend o Nahavend \u00e8 una citt\u00e0 dello shahrest\u0101n di Nahavand, circoscrizione Centrale, nella provincia di Hamadan. Si trova a sud di Hamadan, nella parte pi\u00f9 meridionale della provincia. Aveva, nel 2006, una popolazione di 72.218 abitanti. Oltre al persiano, altre lingue parlate sono il luri e il curdo.\nStoria.\n\u00c8 una delle pi\u00f9 antiche citt\u00e0 persiane, l'antico nome era Laodicea, Laodiceia o Laodikeia (in greco antico: \u039b\u03b1\u03bf\u03b4\u03b9\u03ba\u03b5\u03b9\u03b1); ed anche Laodicea in Media, Laodicea in Persia, Antiochia in Persia, Antiochia di Cosroe (greco antico: \u0391\u03bd\u03c4\u03b9\u03cc\u03c7\u03b5\u03b9\u03b1 \u03c4\u03bf\u03c5 \u03a7\u03bf\u03c3\u03c1\u03cc\u03b7), Antiochia in Media (greco antico: \u0391\u03bd\u03c4\u03b9\u03cc\u03c7\u03b5\u03b9\u03b1 \u03c4\u03b7\u03c2 \u039c\u03b7\u03b4\u03af\u03b1\u03c2), Nemavand e Niphaunda."}
{"id": "2860098", "revid": "228587", "url": "https://it.wikipedia.org/wiki?curid=2860098", "title": "Austra", "text": ""}
{"id": "2860106", "revid": "110157", "url": "https://it.wikipedia.org/wiki?curid=2860106", "title": "Forza Musica", "text": "Forza Musica \u00e8 un EP dei Mariposa pubblicato nel 2004."}
{"id": "2860110", "revid": "1444886", "url": "https://it.wikipedia.org/wiki?curid=2860110", "title": "Centrale termoelettrica Galileo Ferraris", "text": "La ex centrale termoelettrica Galileo Ferraris \u00e8 stata la prima centrale termoelettrica a ciclo combinato (nello specifico, di gas naturale e vapore) di propriet\u00e0 di Enel S.p.A. a entrare in esercizio in Italia.\nHa una potenza elettrica di per un totale di 3,5 miliardi di kWh ed \u00e8 situata nella frazione di Leri Cavour del comune di Trino (alcuni chilometri a nord-ovest della ex centrale nucleare Enrico Fermi).\n\u00c8 costata 1\u00a0000 miliardi di lire.\nStoria.\nCostruita fra il 1991 e il 1997, aperta nel 1998, riconoscibile per le due alte torri di raffreddamento, struttura non convenzionale nelle centrali termoelettriche, nasce progettualmente come secondo impianto elettronucleare di Trino (da di potenza elettrica netta e per il quale era stato solo individuato e predisposto il sito) ma viene riconvertita nella sua attuale configurazione a seguito dei referendum del 1987.\n\u00c8 caratterizzata da un'alta efficienza e quindi da una minore produzione di CO2 (pari a /kWh) rispetto alle centrali termoelettriche convenzionali.\nLa centrale risulta in stato di arresto forzato da met\u00e0 2009, ed \u00e8 prevista la sua chiusura definitiva entro la fine del 2013 a causa della sua bassa redditivit\u00e0 e del crollo dei consumi elettrici.\nSono attualmente in corso gli studi sulle ipotesi di riconversione del sito."}
{"id": "2860117", "revid": "155634", "url": "https://it.wikipedia.org/wiki?curid=2860117", "title": "US Open 1977 - Singolare maschile", "text": "Nel suo anno dei record Guillermo Vilas vince il secondo Slam della stagione dopo il Roland Garros battendo in finale dopo 3 ore e 17 minuti lo statunitense e detentore del titolo Jimmy Connors per 2\u20136, 6\u20133, 7\u20136(4), 6\u20130, nella sua 46a vittoria consecutiva sulla terra battuta. A Vilas sono andati i $ dollari del primo premio a Connors $ per il secondo posto. Connors era alla sua 4a finale consecutiva del torneo, evento che non succedeva dal tempi di Bill Tilden negli anni '20. Questa \u00e8 stata l'ultima edizione che si \u00e8 disputata a Forest Hills e sulla terra verde, dal 1978 gli US Open saranno spostati a Flushing Meadows e giocati sul cemento."}
{"id": "2860119", "revid": "228587", "url": "https://it.wikipedia.org/wiki?curid=2860119", "title": "Litchfield", "text": ""}
{"id": "2860120", "revid": "125685149", "url": "https://it.wikipedia.org/wiki?curid=2860120", "title": "65537-gono", "text": "In geometria, il 65537-gono \u00e8 un poligono con 65537 lati.\n65537-gono regolare.\nUn 65537-gono si dice regolare se ha tutti gli angoli e tutti i lati uguali.\nAngoli caratteristici.\nAngolo al centro:\nAngolo interno:\nLato e perimetro.\nIl lato, calcolato in funzione del raggio \"r\" del cerchio circoscritto, \u00e8 dato da:\nIl perimetro \u00e8:\ncon una differenza di circa 0,015 ppm rispetto alla circonferenza di raggio r, dalla quale \u00e8 a tutti gli effetti indistinguibile.\nNotizie storiche.\nIl 65537-gono regolare \u00e8 un poligono costruibile con riga e compasso: nel 1796 Carl Friedrich Gauss dimostr\u00f2 che la costruzione di un poligono regolare pu\u00f2 essere fatta per via geometrica solo se la scomposizione in fattori primi del suo numero \"N\" di lati \u00e8 del tipo\ndove \"k\" \u00e8 un numero intero non negativo ed i fattori \"p1\", \"p2\"... sono numeri di Fermat primi distinti.\nGli unici numeri primi di Fermat noti a oggi sono 3, 5, 17, 257 e 65537. Per quanto riguarda la costruzione del triangolo (equilatero) e del pentagono (regolare), la soluzione era stata gi\u00e0 trovata nel mondo antico (vedi \"Elementi\" di Euclide). Gauss dimostr\u00f2 che la ricerca di uno qualunque dei parametri caratteristici di questi poligoni regolari (angolo al centro, lunghezza del lato o proiezione di un vertice su uno degli assi) pu\u00f2 essere ricondotta alla risoluzione di una serie di equazioni di secondo grado; e questo \u00e8 un compito che effettivamente pu\u00f2 essere eseguito con l'uso di soli riga e compasso.\nGauss si limit\u00f2 a dimostrare questa fattibilit\u00e0, senza per\u00f2 indicare metodi costruttivi specifici. Solo nel 1894 Johann Gustav Hermes, dopo un lavoro durato una decina d'anni, riusc\u00ec a trovare un lunghissimo procedimento per costruire il 65537-gono con riga e compasso.\nIdea della costruzione.\nIn questa sezione si riportano alcune considerazioni tratte dall'articolo \"Carlyle Circles and the Lemoine Simplicity of Polygon Constructions\", di Duane W. DeTemple. \nAnalogamente a quanto accade per la costruzione del 257-gono, il procedimento si basa sul fatto che i vertici del 65537-gono regolare inscritto in un cerchio di raggio unitario possono essere determinati risolvendo l'equazione ciclotomica\nle cui radici sono date dall'espressione\nper \"n\" compreso fra 0 e 65536. Dato che la somma di tutte le radici d\u00e0 0, se dal totale togliamo r0=1, la somma delle rimanenti radici d\u00e0 -1. \nLe radici diverse da r0 vengono opportunamente separate in due gruppi disgiunti di 32768 radici ciascuno. Indicando con A0 e A1 le somma delle radici nel primo e secondo gruppo rispettivamente, \u00e8 chiaro che A0+A1 = -1. La determinazione dei valori A0 e A1 richiede una relazione aggiuntiva, che pu\u00f2 essere trovata moltiplicando i due gruppi di radici. Ora, proprio per il modo in cui sono stati scelti i membri di ciascun gruppo, si ha che moltiplicando A0 e A1 si ottiene una somma di 1.073.741.824 termini, che possono essere raggruppati in 16384 serie complete delle radici comprese fra r1 e r65536. Ciascuna di queste serie di radici ha come somma il valore -1, quindi il prodotto calcolato risulta essere -16384. \nLe due serie di 32768 radici vengono a loro volta suddivise in quattro serie da 16384: si avr\u00e0 A0=B0+B2 e A1=B1+B3. Anche in questo caso si possono calcolare i prodotti di queste coppie B0\u00b7B2 e B1\u00b7B3 di somme di 16384 radici: con lo stesso procedimento descritto sopra si ottengono quindi i valori numerici di questi Bn. Si procede allo stesso modo per ottenere i valori della somma di gruppi di 8192, 4096... 16, 8, 4 e 2 radici ciascuno.\nDeTemple dichiara che per la costruzione di questo poligono bisogna tracciare non pi\u00f9 di 1332 Cerchi di Carlyle. Si tratterebbe di un lavoro immane, che ha valore solo da un punto di vista teorico. Infatti non sarebbe materialmente possibile procedere con questo sistema con carta, riga e compasso reali: ecco di seguito alcune delle dimensioni relative alla costruzione, ammesso che il cerchio iniziale in cui si vuole inscrivere il 65537-gono abbia raggio pari a 1\u00a0cm:\nL'animazione si limita a mostrare la ricerca dei valori somma dei primi 2 gruppi di 32768 radici (An); i valori che si ottengono sono A0 \u2248 127,5\u00a0cm, A1 \u2248 128,5\u00a0cm\nCuriosit\u00e0.\n\u00c8 notevole il fatto che solo parte dei poligoni regolari pu\u00f2 essere costruita con riga e compasso; tra questi ci sono ad esempio i seguenti:"}
{"id": "2860121", "revid": "155634", "url": "https://it.wikipedia.org/wiki?curid=2860121", "title": "US Open 1976 - Singolare maschile", "text": "Lo statunitense Jimmy Connors ha battuto in finale Bj\u00f6rn Borg per 6\u20134, 3\u20136, 7\u20136(9), 6\u20134 aggiudicandosi il 2\u00ba US Open della sua carriera e 4\u00ba titolo del Grande Slam. Con questa vittoria Jimmy si \u00e8 assicurato un assegno di $..Borg \u00e8 stato condizionato da un infortunio all'inguine manifestatosi nei quarti di finale, protrattosi fino alla finale per la quale \u00e8 stato costretto ad iniezioni di antidolorifici"}
{"id": "2860122", "revid": "1573940", "url": "https://it.wikipedia.org/wiki?curid=2860122", "title": "Threskiornis bernieri", "text": "L'ibis del Madagascar o ibis sacro del Madagascar (Threskiornis bernieri ()) \u00e8 un uccello che appartiene alla famiglia dei Threskiornithidae.\nDistribuzione e habitat.\nSi trova in Madagascar e nelle Seychelles.\nIl suo habitat naturale comprende le foreste tropicali e subtropicali di mangrovie, gli estuari dei fiumi, le zone intertidali e le lagune costiere. \u00c8 minacciato dalla distruzione del suo habitat."}
{"id": "2860123", "revid": "767487", "url": "https://it.wikipedia.org/wiki?curid=2860123", "title": "Il papavero \u00e8 anche un fiore", "text": "Il papavero \u00e8 anche un fiore (\"The Poppy Is Also a Flower\") \u00e8 un film del 1966 diretto da Terence Young.\nFilm di spionaggio con protagonisti Trevor Howard, E.G. Marshall, Yul Brynner, Omar Sharif e Gilbert Roland.\nLa storia \u00e8 tratta da un soggetto di Ian Fleming, scrittore dei romanzi di James Bond, sceneggiato da Jo Eisinger.\nNel cast figurano numerosi attori famosi: Marcello Mastroianni e Amedeo Nazzari (rispettivamente nei panni dei due poliziotti italiani, nel momento in cui la vicenda si sposta a Napoli), Senta Berger, Rita Hayworth, Anthony Quayle, Jack Hawkins, Hugh Griffith, Eli Wallach e il cantante Trini Lopez.\nTrama.\nL'ONU, preoccupata per il dilagare del consumo di stupefacenti, decide di intervenire, sguinzagliando agenti segreti alla ricerca delle fonti produttive di tali sostanze.\nPer fare ci\u00f2, in Iran, il Colonnello Salem, capo della Sezione Narcotici, con l'appoggio degli Stati Uniti d'America e dell'Inghilterra, decide di intervenire, mettendo in atto un'operazione militare, allo scopo di eliminare una volta per tutte il problema.\nDopo aver \"segnato\" radioattivamente una partita di oppio nel bel mezzo del deserto asiatico, due agenti statunitensi, giunti sul luogo, riescono a seguirne il percorso fino al suo arrivo in Europa su vari mercati. Data l'estensione, non sar\u00e0 facile smantellare l'intera organizzazione di narcotrafficanti."}
{"id": "2860124", "revid": "88740", "url": "https://it.wikipedia.org/wiki?curid=2860124", "title": "Littleton", "text": ""}
{"id": "2860125", "revid": "1378405", "url": "https://it.wikipedia.org/wiki?curid=2860125", "title": "Georg von Browne", "text": "Biografia.\nI primi anni.\nGeorg era figlio di Berard Browne, visconte di Beally, un giacobita irlandese e per di pi\u00f9 cattolico, che nel 1715 fu esiliato sul continente insieme alla famiglia. Nel 1725 il giovane Georg entr\u00f2 al servizio dell'Elettore del Palatinato, entrando in contatto con James Francis Edward Keith, scozzese di origini e futuro feldmaresciallo prussiano.\nLa carriera militare.\nA partire dal 1730, Georg studi\u00f2 all'Accademia Militare di San Pietroburgo, in Russia, dove il padre si era stabilito, passando poi all'Universit\u00e0 di Tartu, in Estonia.\nLe prime azioni sul campo le conobbe durante la Guerra di successione polacca dove combatt\u00e9 sotto il comando del generale Peter Lacy, suo connazionale, venendo ferito nel corso dell'assedio di Danzica del 1734.\nNel 1735 divenne ufficiale di stato maggiore dell'esercito imperiale russo e l'anno dopo fu promosso capitano ed ebbe un ruolo di primo piano come favorito della zarina Anna. Combattente nella guerra russo-turca del 1735-1739, venne ferito nel corso dell'assedio di Azov nel 1736. Dopo essersi ripreso, torn\u00f2 in servizio, prese parte nel 1738 all'assedio di Ochakov, ma nel 1739 venne fatto prigioniero dai Turchi. Durante la sua prigionia fu venduto tre volte come schiavo. Riusc\u00ec a fuggire dalla prigionia con l'assistenza dell'ambasciatore francese in Turchia nel 1740, fornendo importanti informazioni a San Pietroburgo sulle posizioni del nemico. Come ricompensa, venne promosso a maggiore generale.\nDurante la guerra con la Svezia nel 1742, comand\u00f2 le truppe impegnate nel Golfo di Finlandia tra la Narva e San Pietroburgo. Per la sua esemplare capacit\u00e0 di comando, venne promosso tenente generale.\nNel 1744 divenne Governatore di Oremburg con il grado di colonnello fino al 1749, quando, distintosi nelle Guerre di Slesia, fu promosso generale in capo a Zorndorf.\nPrese parte quindi a tutte le battaglie della fase iniziale della guerra dei sette anni per la Russia: osservatore nelle fila degli austriaci con diritto di voto nel consiglio militare, prese parte alla battaglia di Lobositz, a quella id Praga (dove combatteva suo nipote, il feldmaresciallo austriaco Maximilian Ulysses Browne), a quella di Kol\u00edn, a quella di Breslavia ed a quella di Gross-J\u00e4gersdorf, nonch\u00e9 all'assedio di Kustrin.\nNella battaglia di Zorndorf, al comando del Corpo d'osservazione che costituiva l'ala sinistra dell'esercito russo impegnato nello scontro, durante l'attacco della cavalleria prussiana al comando del generale Friedrich Wilhelm von Seydlitz, ricevette 11 (secondo altre fonti 17) ferite di sciabola, alcune delle quali nel testa. Da allora, port\u00f2 una grande placca d'argento sulla testa per coprire la profonda ferita ricevuta, terminando nel contempo il proprio servizio attivo. Fede ritorno a San Pietroburgo dove, il 25 novembre 1758, gli venne conferito l'Ordine di Sant'Andrea, la massima delle onorificenze russe.\nIl governatorato dell'Estonia.\nFu promosso dallo zar Pietro III al ruolo di Governatore di Estonia e Livonia, venendo elevato al rango di vicer\u00e9 dal 1783. In questo incarico si butt\u00f2 a capofitto, avviando una serie di importanti riforme per la modernizzazione dell'area, regolamentandone i dazi e riuscendo a migliorare le condizioni dei contadini locali con l'approvazione del \"Manifesto dei tre giorni di corvee\". Lo zar gli concesse il titolo di conte e il castello di Lielstraupe nel 1773.\nPrese anche parte alla congiura di Caterina II contro il marito e ricevette il compenso di ambasciatore a Vienna: nel suo palazzo nella capitale austriaca, ospit\u00f2 il futuro giurista Tromphime-G\u00e9rard de Lally-Tollendal.\nMor\u00ec in Curlandia, nella citt\u00e0 di Sch\u00f6nberg, il 18 settembre 1792.\nMatrimonio e figli.\nGeorg von Browne si spos\u00f2 in prime nozze con la figlia del feldmaresciallo Peter Lacy. Dopo la morte di Helen Lassi nel 1764, si spos\u00f2 di nuovo con Eleanor Christine von Mengden (1729-1787). Suo figlio, il conte Ivan Yuryevich (Georg) Brown, comandante del reggimento di Kexholm e cavaliere di Malta, fu il primo mecenate di Beethoven."}
{"id": "2860126", "revid": "76963", "url": "https://it.wikipedia.org/wiki?curid=2860126", "title": "Eddie Jemison", "text": "Jemison ha recitato nella commedia \"Una settimana da Dio\" con Jim Carrey e Jennifer Aniston. Precedentemente aveva gi\u00e0 recitato nel film di Steven Soderbergh \"Ocean's Eleven - Fate il vostro gioco\" e successivamente ripreso nel suo ruolo di ladro nervoso anche nei seguiti \"Ocean's Twelve\" e \"Ocean's Thirteen\".\nJemison aveva gi\u00e0 lavorato con Soderbergh nel thriller diretto nel 1996 \"Schizopolis\", nella sua carriera troviamo recitazioni anche nei film \"Relic - L'evoluzione del terrore\", \"Junk\", \"One Way Glass\", \"March in the Windy City\" e \"Pizza Wars\".\nJemison \u00e8 stato anche personaggio principale nella serie TV della HBO \"Hung - Ragazzo squillo\", inoltre ha partecipato a numerose altre serie Tv, tra cui: \"NCIS (serie televisiva)\", \"\", \"The Guardian\", \"The Closer\", \"Six Feet Under\", \"Citizen Baines\", \"Gli intoccabili\" e \"Ultime dal cielo\"; \u00e8 apparso varie volte nel \"talk show\" \"Late Night with David Letterman\".\nJemison \u00e8 un veterano della scena teatrale di Chicago. La sua carriera include \"The Wizards of Quiz\" al \"National Jewish Theatre\", \"Only Kidding\" al \"Wisdom Bridge Theatre\", \"Loot\" al \"Tulane Repertory\", Canto di Natale al \"Goodman Theatre\", \"Talking to Myself and Holiday Memories\" al \"Northlight Theatre\" e \"T Bone N Weasel\" al \"Victory Gardens\". Jemison si \u00e8 anche esibito in I due gentiluomini di Verona e Come vi piace al \"Chicago Shakespeare Theater\"."}
{"id": "2860131", "revid": "1305772", "url": "https://it.wikipedia.org/wiki?curid=2860131", "title": "Livermore", "text": ""}
{"id": "2860135", "revid": "110157", "url": "https://it.wikipedia.org/wiki?curid=2860135", "title": "Pr\u00f2ffiti Now! Prima conferenza sulla musica componibile", "text": "Pr\u00f2ffiti Now! Prima conferenza sulla musica componibile \u00e8 un Album dei Mariposa pubblicato nel 2005."}
{"id": "2860139", "revid": "12405", "url": "https://it.wikipedia.org/wiki?curid=2860139", "title": "Ibis sacro del Madagascar", "text": ""}
