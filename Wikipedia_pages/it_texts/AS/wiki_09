{"id": "2866938", "revid": "1305772", "url": "https://it.wikipedia.org/wiki?curid=2866938", "title": "Noi, i ragazzi dello zoo di Berlino", "text": "Noi, i ragazzi dello zoo di Berlino (\"Wir Kinder vom Bahnhof Zoo\") \u00e8 un libro pubblicato nel 1978 dai giornalisti K. Hermann e H. Rieck e dalla protagonista Christiane Vera Felscherinow. Il racconto autobiografico descrive con particolare realismo il trasloco a sei anni dalla campagna di Amburgo al sobborgo berlinese di Gropiusstadt, l'infanzia difficile, il padre violento e la separazione dei genitori, l'iniziazione alle droghe dapprima in un oratorio protestante, poi nella discoteca berlinese \"Sound\". Seguono i primi innamoramenti, le prime amicizie e la caduta nel tunnel della tossicodipendenza e della prostituzione.\nStoria.\n\"Noi, i ragazzi dello zoo di Berlino\" nasce da una serie di interviste che i giornalisti del settimanale \"Stern\" Kai Hermann e Horst Rieck sostennero nel corso del 1978 per due mesi con Christiane Vera Felscherinow, imputata e testimone in un processo conclusosi nel giugno del 1978 con la condanna per detenzione di droga e ricettazione. Il processo si riferiva ad un procedimento d'accusa depositato presso il tribunale di Berlino nel luglio del 1977. La denuncia in realt\u00e0 era partita a carico di Heinz W., un maturo rappresentante di commercio, frequentatore di giovanissime prostitute, tra le quali appunto Felscherinow e una sua amica, la quattordicenne Babette D\u00f6ge. Al termine del dibattimento la condanna a carico della ragazza fu sospesa con la condizionale perch\u00e9 i giudici riconobbero l'incensuratezza e la minore et\u00e0 della ragazza come attenuanti.\nPubblicato a puntate sul settimanale \"Stern\" nel 1978, dest\u00f2 molto scalpore in tutto il mondo, per la giovanissima et\u00e0 dei protagonisti coinvolti nella tossicodipendenza e nella prostituzione, con un sordido contorno di personaggi adulti, spesso psichicamente disturbati, ad approfittare della sventura di ragazzi ancora bambini, schiacciati dal bisogno di procurarsi la dose quotidiana. Non \u00e8 un caso che il titolo originale faccia riferimento ai bambini piuttosto che agli adolescenti.\nNel 1979 esce in Germania il libro che render\u00e0 Christiane famosa in tutto il mondo e susciter\u00e0 attenzione sul problema della droga e della prostituzione nell'ambito del mondo giovanile. In Italia il libro viene pubblicato nel 1981 dalla casa editrice Rizzoli con la traduzione della giornalista Roberta Tatafiore. La versione italiana presenta degli errori nell'indicazione di alcuni dei luoghi di Berlino in cui si svolge la storia e una scelta stilisticamente differente dalla versione tedesca, non contenendo le fotografie invece presenti nella versione originale. Al contempo, nella traduzione del titolo, pone un riuscitissimo accostamento tra la locazione, la stazione nei pressi del giardino zoologico, e la metafora del serraglio, luogo di concentrazione delle decine e decine di sventurati privi di una via di uscita. Il libro fu ben presto tradotto in molte lingue e divent\u00f2 un controverso simbolo per la generazione che pi\u00f9 di tutte fu vittima dell'eroina.\nNel 1981 ne fu tratto il film \"Christiane F. - Noi, i ragazzi dello zoo di Berlino\" (\"Christiane F. - Wir Kinder vom Bahnhof Zoo\"), con la regia di Uli Edel e la colonna sonora di David Bowie, uno dei maggiori successi cinematografici di quell'anno, consacrando Felscherinow alla notoriet\u00e0 globale. La trama del film \u00e8 di molto semplificata rispetto al libro e non rende giustizia alla profondit\u00e0 del testo. Infatti la maggior parte delle riflessioni di Christiane sulla societ\u00e0, le sue osservazioni sul benessere occidentale di quegli anni, sui giovani, sulla droga, ecc. - in breve, la sua visione del mondo - non vedono assolutamente la luce nelle scene del film.\nPersonaggi.\nChristiane.\nChristiane Vera Felscherinow (Amburgo, 20 maggio 1962) \u00e8 la protagonista e narratrice del romanzo. Fa uso di droghe leggere a dodici anni per poi passare all'uso di eroina, attraverso il consumo di psicofarmaci e allucinogeni.\nDetlef.\nDetlef R. (nato il 18 maggio 1960) \u00e8 il fidanzato di Christiane negli anni raccontati dal libro. Come la sua ragazza, era tossicodipendente e dedito alla prostituzione omosessuale. Nel libro si racconta che Detlef vive in un appartamento di Axel, un suo amico, nella periferia di Berlino. Un po' pi\u00f9 grande di Christiane e delle sue amiche, Detlef non sembra avere alle spalle le stesse tragiche situazioni familiari, nonostante si faccia riferimento ad una separazione tra i genitori (Detlef vive solo con il padre). Christiane descrive in modo molto efficace una dolcezza caratteriale di Detlef che sembra stridere in modo forte con il genere di vita condotto dal giovane. Le ultime notizie che si hanno di lui nel libro parlano di un suo momentaneo collasso dopo un'iniezione di eroina e di un arresto da parte della polizia. Secondo una intervista rilasciata a \"Der Spiegel\" nel 1995, in quella data Detlef viveva a Berlino con la sua nuova compagna e due figli e faceva l'autista di autobus per una cooperativa sociale.\nBabsi.\nNome completo Babette D\u00f6ge (Berlino, 1963 - 19 luglio 1977). Orfana da bambina di suo padre suicida, sua madre era una ballerina di Berlino Est e convisse con un pianista tedesco. Trascurata dai genitori, viveva con i nonni materni nel ricco appartamento di Sch\u00f6neberg tentando pi\u00f9 volte la fuga per incompatibilit\u00e0. Migliore amica di Christiane, condivideva la vita di tossicodipendente. Nei racconti dell'autrice, appare come una ragazzina molto bella, dolcissima e affascinante. Babsi era fortemente dipendente dall' eroina, costretta ad assumerne pi\u00f9 dosi in una giornata. Nel libro sono riportate le copie di alcuni suoi disegni dal contenuto molto forte con scritto: \u00abForse io amo cos\u00ec tanto la morte da non voler smettere di bucarmi\u00bb. \nFu ricoverata per disintossicarsi a Tubinga e a Berlino a causa dell'epatite. La sua morte per overdose fu riportata dai quotidiani per essere la pi\u00f9 giovane vittima per droga berlinese. Babsi fu trovata morta in \"Brotteroder Stra\u00dfe\" nel quartiere di Marienfelde, in casa di un conoscente del giro della prostituzione. Aveva appena 14 anni.\nChristiane ne rest\u00f2 profondamente sconvolta al punto da meditare il suicidio.\nStella.\nAnche l'amica di Christiane \"Stella\", il cui vero nome era Catherine Schabeck (1962 - maggio 2004), sopravvisse alla tossicodipendenza narrata nel libro. Stella ha anch'ella un passato segnato da un'infanzia difficile: una madre alcolizzata ed un padre morto durante un incendio quando lei era ancora una bambina. Nelle descrizioni di Christiane Stella appare come una persona molto egoista e priva di quel fascino che Christiane ritrova nell'amica Babette. La Schabeck morir\u00e0 a 42 anni, presumibilmente non pi\u00f9 eroinomane, ma con problemi di alcolismo e dipendenza da cocaina.\nKessi.\nSuzanne Kuhn (1962), compagna di ginnasio di Christiane. Gi\u00e0 matura in epoca puberale, tanto da ingannare sull'et\u00e0 il personale della discoteca \"Sound\", aveva iniziato con Christiane l'uso di droghe leggere. \u00c8 descritta come figlia di una donna che aveva avuto diversi compagni, i quali non accettavano la presenza di Kessi (l'ultimo \u00e8 descritto da Christiane come un uomo violento). Provvidenzialmente scoperta da sua madre in una delle loro sortite notturne, stando al racconto di Christiane, le fu limitata la propria libert\u00e0 di movimento e di frequentazioni, al punto da poter conseguire normalmente il diploma.\nAtze.\nAndreas Wiczoreck (1960-1977), primo fidanzato di Christiane, conosciuto al \"Sound\". Eroinomane, conviveva con la sua fidanzata infermiera Simone. \u00c8 cronologicamente il primo personaggio del libro a suicidarsi per overdose ed \u00e8 l'unico citato con il cognome per intero (erroneamente trascritto \"Wiczoezk\" nell'edizione italiana). Si accenna ad un ingresso di Simone nella tossicodipendenza e nella prostituzione a seguito della morte di Atze.\nAxel.\nIl migliore amico di Detlef, mor\u00ec nel 1977 mentre Christiane era in campagna dai nonni in uno dei suoi tentativi di disintossicarsi, scopre della morte di Axel al suo rientro a Berlino e ne rimane colpita anche per il disinteresse del resto del gruppo che fa di tutto per dimenticarlo. Nel film viene invece trovato morto nel suo letto da Detlef e Christiane, con la siringa ancora nel braccio. Dopo la sua morte, la madre decise di vendere l'appartamento e Detlef, rimasto senza un posto dove dormire, accett\u00f2 l'invito di un suo cliente.\nAltri.\nHeinz W., maturo agente di commercio con la passione per le adolescenti. Frequentatore di Christiane e di Babsi, procurava loro direttamente la dose in cambio di prestazioni. L'uomo realizzava con loro foto pornografiche. Sar\u00e0 incriminato e condannato per prostituzione minorile, facendo emergere ai media la figura di Christiane, anch'ella incriminata. La ragazza commenta come l'uomo avrebbe avuto bisogno di uno psichiatra anzich\u00e9 la prigione.\nDegna di nota, infine, l'organizzazione Narconon collegata alla setta di Scientology, alla quale Christiane si era rivolta per un breve tempo. Pur ricavando un temporaneo beneficio, Christiane e la sua famiglia si renderanno conto del carattere estorsivo e puramente speculativo dell'organizzazione.\nTrasposizione cinematografica.\nNel 1981 ne venne tratto un celebre film, \"Christiane F. - Noi, i ragazzi dello zoo di Berlino\".\nNel maggio 2021 viene pubblicata sulla piattaforma streaming Amazon Prime una serie televisiva composta da 8 episodi, che offre una rivisitazione molto radicale del libro raccontando in chiave moderna la storia di Christiane."}
{"id": "2866939", "revid": "767487", "url": "https://it.wikipedia.org/wiki?curid=2866939", "title": "Cane arrabbiato", "text": "Cane arrabbiato (\"Mad Dog\") \u00e8 un film del 1984 diretto da Fabrizio De Angelis, con Ethan Wayne.\nTrama.\nUn giovane che vive solitamente nel deserto dell'Arizona supera un giorno un reticolato per portare ad abbeverare i suoi cavalli; splendidi animali acquistati tempo prima. Qui, mentre lui riposa e i cavalli bevono, viene sorpreso da alcuni uomini armati che lavorano per Mr. Robson, il proprietario del terreno e della fonte. Accusato ingiustamente di furto dal proprietario del fondo viene arrestato e condotto ai lavori forzati. Ma riuscir\u00e0 ad evadere."}
{"id": "2866942", "revid": "38120", "url": "https://it.wikipedia.org/wiki?curid=2866942", "title": "La grande onda", "text": ""}
{"id": "2866944", "revid": "110157", "url": "https://it.wikipedia.org/wiki?curid=2866944", "title": "Natendorf", "text": "Natendorf \u00e8 un comune di 838 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Altes Amt Ebstorf."}
{"id": "2866946", "revid": "496876", "url": "https://it.wikipedia.org/wiki?curid=2866946", "title": "La7d", "text": ""}
{"id": "2866948", "revid": "110157", "url": "https://it.wikipedia.org/wiki?curid=2866948", "title": "Schwienau", "text": "Schwienau \u00e8 un comune di 738 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Altes Amt Ebstorf."}
{"id": "2866949", "revid": "84604", "url": "https://it.wikipedia.org/wiki?curid=2866949", "title": "Museo diocesano teatino", "text": "Musei della provincia di Chieti"}
{"id": "2866950", "revid": "2033069", "url": "https://it.wikipedia.org/wiki?curid=2866950", "title": "Twix", "text": "Il Twix\u00ae \u00e8 una barretta di cioccolato prodotta da Mars, Inc., consistente di un biscotto lungo, ripieno di caramello e ricoperto di cioccolato al latte. Essendo leggermente pi\u00f9 piccolo delle tradizionali barrette di cioccolata, il Twix viene normalmente venduto con due pezzi in un'unica confezione. Il Twix nacque nel Regno Unito nel 1967, ed introdotto negli Stati Uniti nel 1979.\nIl Twix fu ribattezzato Raider in Austria, Belgio, Danimarca, Finlandia, Francia, Germania, Grecia, Italia, Lussemburgo, Paesi Bassi, Polonia, Portogallo, Spagna, Svezia, Svizzera, Ungheria e Norvegia per molti anni, prima che il suo nome originale fosse ripristinato nel 1991 (nel 2000 in Finlandia, Danimarca, Norvegia, Svezia e Turchia) per avere uniformit\u00e0 internazionale. Nell'America del nord il Twix \u00e8 prodotto a Cleveland, nell'Ohio."}
{"id": "2866951", "revid": "1751024", "url": "https://it.wikipedia.org/wiki?curid=2866951", "title": "Se\u00f1ales", "text": "Se\u00f1ales \u00e8 il primo album in studio del gruppo musicale argentino Erreway, pubblicato il 29 luglio 2002."}
{"id": "2866952", "revid": "54253", "url": "https://it.wikipedia.org/wiki?curid=2866952", "title": "Strangolapreti", "text": ""}
{"id": "2866953", "revid": "110157", "url": "https://it.wikipedia.org/wiki?curid=2866953", "title": "Wriedel", "text": "Wriedel \u00e8 un comune di 2.519 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Altes Amt Ebstorf."}
{"id": "2866957", "revid": "110157", "url": "https://it.wikipedia.org/wiki?curid=2866957", "title": "Altenmedingen", "text": "Altenmedingen \u00e8 un comune di 1.594 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen."}
{"id": "2866958", "revid": "599013", "url": "https://it.wikipedia.org/wiki?curid=2866958", "title": "El\u017cbieta Krzesi\u0144ska", "text": "Biografia.\nLa sua prima esperienza olimpica fu alle Olimpiadi del 1952 a Helsinki, arrivando solo dodicesima.\nAlle Olimpiadi di Melbourne nel 1956, gareggiando per la sua nazione nativa, vinse la medaglia d'oro nel salto in lungo con 6,35 metri (eguagliando il record del Mondo stabilito da lei in precedenza).\nAlla successiva edizione olimpica, nel 1960 a Roma, prov\u00f2 a difendere il titolo conquistato, ma venne battuta dalla russa Vera Krepkina per soli 10 centimetri.\nAi campionati polacchi di atletica leggera, vinse 7 titoli nel salto in lungo (1952, 1953, 1954, 1957, 1959, 1962, 1963), negli 80 metri ostacoli vinse un titolo nel 1957, nel pentathlon vinse due titoli (1953 e 1962).\nNel 1954 agli europei di atletica leggera a Bernaarriv\u00f2 terza dietro Jean Desforges e Aleksandra Chudina. Lo stesso anno vinse alle Universiadi di Budapest le medaglie d'oro nel salto in lungo e nel pentathlon.\nNel 1962 arriv\u00f2 seconda, dietro Tatyana Shchelkanova, ai campionati europei di atletica leggera a Belgrado.\nRisiedette per molti anni negli Stati Uniti d'America dal 1981 al 2000, salvo poi tornare a Varsavia."}
{"id": "2866960", "revid": "125007369", "url": "https://it.wikipedia.org/wiki?curid=2866960", "title": "Linea U5 (metropolitana di Berlino)", "text": "La linea U5 della metropolitana di Berlino (\"U-Bahn\") \u00e8 lunga 22,4\u00a0km e ha 25 stazioni.\nStoria.\nProdromi.\nIl primo progetto per una linea che dall'Alexanderplatz si dirigesse verso est risale al 1908, quando con la costruzione della metropolitana attraverso il centro storico (l'odierna U2) venne predisposta la possibilit\u00e0 di una diramazione dalla stazione di Klosterstra\u00dfe. Lo scoppio della prima guerra mondiale e i successivi eventi del dopoguerra portarono all'interruzione del progetto.\nLa prima tratta (Alexanderplatz-Friedrichsfelde).\nL'idea dell'anteguerra venne ripresa a met\u00e0 degli anni venti, in forme modificate e aggiornate: per evitare soggezioni all'esercizio, si decise di progettare la nuova linea non come diramazione della linea esistente, bens\u00ec come opera a s\u00e9 stante; inoltre le caratteristiche tecniche (sagoma limite, lunghezza delle banchine di stazione, raggio delle curve) vennero uniformati a quelle della costruenda linea Gesundbrunnen-Neuk\u00f6lln, pi\u00f9 ampia e quindi di maggiore capacit\u00e0.\nLa costruzione della linea fu particolarmente complessa nei pressi del capolinea di Alexanderplatz, per la necessit\u00e0 di garantire un interscambio con le due linee ivi transitanti (linea A e linea D) e con la prevista linea per Wei\u00dfensee (mai costruita). Lo scavo della linea comport\u00f2 anche l'abbattimento di numerosi edifici sul lato nord dell'Alexanderplatz, secondo un piano urbanistico di ridisegno del quartiere, che tuttavia non fu mai portato a termine.\nLa linea, denominata \"E\", fu aperta all'esercizio il 21 dicembre 1930, e risult\u00f2 avere una lunghezza di 7,8 chilometri e 10 stazioni (Alexanderplatz, Schillingstra\u00dfe, Strausberger Platz, Memeler Stra\u00dfe, Petersburger Stra\u00dfe, Samariterstra\u00dfe, Frankfurter Allee, Magdalenenstra\u00dfe, Lichtenberg (Zentralfriedhof) e Friedrichsfelde). Per il rimessaggio e la manutenzione del materiale rotabile venne costruito il deposito di Friedrichsfelde, posto subito oltre l'omonima stazione-capolinea; oltre il capolinea di Alexanderplatz, sotto la K\u00f6nigsstra\u00dfe, vennero invece realizzati dei binari di ricovero.\nIl prolungamento fino a Tierpark (1973).\nIl 25 giugno 1973 venne attivato il prolungamento da Friedrichsfelde a Tierpark, lungo 1,2 chilometri e senza stazioni intermedie; il nuovo tronco fu costruito in quattro anni di lavori, sfruttando le predisposizioni gi\u00e0 approntate al tempo della costruzione della prima tratta. A sud del nuovo capolinea vennero realizzati tre binari tronchi per la sosta dei convogli, in seguito rimossi a causa dell'ulteriore prolungamento della linea.\nIl prolungamento fino a H\u00f6now (1988-89).\nNegli anni settanta e ottanta del XX secolo sorsero alla periferia di Berlino Est diversi quartieri satellite, per servire i quali fu necessario prolungare le linee di trasporto esistenti; per uno di questi quartieri, Hellersdorf, si pens\u00f2 inizialmente di costruire una diramazione della S-Bahn.\nProlungamento fino a Hauptbahnhof (2010-2020).\nNel 2020 si \u00e8 concluso il prolungamento della linea verso ovest fino alla stazione ferroviaria centrale \"Hauptbahnhof\". Una prima tratta, inaugurata nel 2009, entr\u00f2 in servizio sotto il nome di U55. La tratta rimanente, realizzata sotto l'isola dei musei e Unter den Linden, \u00e8 entrata in funzione il 4 dicembre 2020. Ci\u00f2 ha comportato la realizzazione di tre nuove fermate:\nA queste si aggiungono le fermate gi\u00e0 parte della linea U55, ossia:\nQuesta operazione, cosiddetta \"L\u00fcckenschluss\", rende H\u00f6now e Hauptbahnhof capolinea della U5, avvicinando in modo pi\u00f9 deciso la rete metropolitana e la stazione centrale, servita finora, nell'ambito della mobilit\u00e0 urbana e suburbana, quasi esclusivamente dalla S-Bahn.\nPercorso.\nCostruita per collegare i quartieri orientali (Lichtenberg, Friedrichsfelde) al centro cittadino (Alexanderplatz), fu in seguito prolungata verso est, per servire il nuovo quartiere residenziale di Hellersdorf.\nNel suo percorso attraversa anche i quartieri di Friedrichshain (lungo la Karl-Marx-Allee) e di Biesdorf (ad est del grande giardino zoologico).\nTutta la linea \u00e8 contenuta nel territorio della ex Berlino Est."}
{"id": "2866961", "revid": "110157", "url": "https://it.wikipedia.org/wiki?curid=2866961", "title": "Bad Bevensen", "text": "Bad Bevensen \u00e8 una citt\u00e0 di 8.631 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen.\nCitt\u00e0 di Hendrik Schwenson, campione di ping pong Erasmus."}
{"id": "2866963", "revid": "287204", "url": "https://it.wikipedia.org/wiki?curid=2866963", "title": "Barum (Uelzen)", "text": "Barum \u00e8 un comune di 845 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen."}
{"id": "2866966", "revid": "110157", "url": "https://it.wikipedia.org/wiki?curid=2866966", "title": "Emmendorf", "text": "Emmendorf \u00e8 un comune di 739 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen."}
{"id": "2866967", "revid": "254059", "url": "https://it.wikipedia.org/wiki?curid=2866967", "title": "Chiesa di San Lorenzo (Brescia)", "text": "La chiesa di San Lorenzo \u00e8 un luogo di culto cattolico di Brescia, situata in via Moretto, a nord dei moderni palazzi della Camera di Commercio, a pochi metri da piazza Bruno Boni. Le origini dell'edificio affondano nei primi secoli di esistenza del cristianesimo e il medesimo ha subito un primo rifacimento durante il Quattrocento, per poi essere completamente rinnovata e portata all'aspetto attuale dai lavori della met\u00e0 del Settecento, voluti dal prevosto Giovanni Pietro Dolfin. Ricca di opere d'arte pittoriche e scultoree, eccelle nella magnificenza dei suoi altari ed \u00e8 sempre stata figurata come importante centro religioso all'interno del panorama cittadino.\nStoria.\nI primi documenti che parlano della chiesa risalgono all'XI secolo, segnalandola nell'ubicazione in cui si trova tuttora, anche se al tempo si trovava fuori dalle mura cittadine. Un catalogo di vescovi bresciani di quell'epoca indica \"\"ad sanctum laurentinum\" la sepoltura del vescovo San Ottaziano, a capo della diocesi cittadina intorno alla met\u00e0 del V secolo. \u00c8 questo un dato molto importante per risalire alla fondazione della chiesa, poich\u00e9 al tempo era tradizione seppellire i vescovi all'interno delle chiese da essi fondate. Se questa supposizione \u00e8 vera, ed \u00e8 comunque verosimile, la chiesa di San Lorenzo affonderebbe la sua fondazione in epoca paleocristiana.\nI resti del vescovo, fra l'altro, esistono ancora oggi, racchiusi in un'arca marmorea sotto l'altare maggiore insieme a quelli di san Vigilio, forse suo successore. I primi interventi di rilievo sull'edificio si hanno alla fine del Quattrocento per volere del prevosto Bernardino Fabio: \"quattro pilastri per parte erano stati aggiunti che erano dei stessi pilastri ancora pi\u00f9 vecchi. Servivano essi pilastri per fortificare i detti muri, e formavano dalla parte verso strada l'imboccatura di tre cappelle; sostenevano indi essi quattro archette sopra delle quali appostavano le trezzere e le tegole, le quali formavano la copertura della chiesa\"\".\nAll'inizio del Cinquecento viene commissionato al Romanino il \"Compiano su Cristo morto\" per la cappella della Passione, dove rimase almeno fino al 1871 per poi essere venduto e trasferito in varie collezioni private in Italia e in Inghilterra. Si trova oggi a Venezia, nelle Gallerie dell'Accademia. Da questo momento in poi, molti altri artisti lavorano nella chiesa dando lustro al Cinquecento laurenziano, fra i quali nuovamente il Romanino, ma anche Callisto Piazza, Lattanzio Gambara, Pietro Marone e Prospero Rabaglio. Nel Seicento, con la diffusione del culto di San Carlo Borromeo, la chiesa si arricchisce di un altare a lui dedicato, decorato da una pala di Francesco Giugno.\nAnche le altre due cappelle della chiesa, dedicate alla Passione e al Corpo di Cristo, rimangono luoghi di costante e intensa devozione e vengono progressivamente arricchite da strutture marmoree e dipinti, in questo caso di Grazio Cossali e Pietro Ricchi. In questa fase della sua storia la chiesa \u00e8 di impianto medievale, con tre cappelle sul lato sud (dedicate al Santissimo Corpo di Cristo, alla Passione e alla Madonna della Misericordia, in successione dall'ingresso) e una sul lato nord, dedicata a San Carlo Borromeo. Il tutto \u00e8 completato da una grande quantit\u00e0 di opere pittoriche, tele e affreschi, dei prima citati autori.\nNel 1602 viene soppresso l'Ordine degli Umiliati, che amministrava la parrocchia, con una bolla di Papa Pio V e questa passa alle Monache Agostiniane.\nIl 7 marzo 1751, domenica, diventa una data importantissima nella storia della chiesa. Al suo interno, difatti, si riunisce la \"General Vicinia\", istituzione di antica storia civile, rappresentativa della volont\u00e0 degli abitanti del quartiere, per decidere la sorte della chiesa, ormai pericolante. Il pavimento era sconnesso in pi\u00f9 punti, l'umidit\u00e0 era consistente a causa del torrente Garza che scorreva poco lontano e il tetto necessitava di urgenti riparazioni. A capo della riunione \u00e8 il prevosto Giovanni Pietro Dolfin, a San Lorenzo dall'agosto dell'anno precedente, trasferitovi da San Zeno al Foro. Era gi\u00e0 noto per la ricostruzione di quella parrocchiale, salvata praticamente dal crollo con la realizzazione di un nuovo edificio elegante, ricco d'arte e pi\u00f9 adeguato al servizio liturgico. Espresse le varie opinioni, viene quindi votato l'ordine del giorno: 185 s\u00ec contro 7 no attestano la volont\u00e0 di affidare al prevosto Dolfin l'incarico di procedere alla ristrutturazione di San Lorenzo. \u00c8 inoltre dichiarato esplicitamente dai parrocchiani il singolo impegno di contribuire all'impresa: i motivi a supporto sono di carattere spirituale, ma ne andava anche del prestigio del quartiere, che in sostanza coglieva l'occasione di misurarsi con la citt\u00e0, dove le novit\u00e0 in fatto di riedificazioni di edifici religiosi si stavano moltiplicando, spesso assumendo anche dimensioni rilevanti.\nApprovato dunque dalla Vicinia il documento del 7 marzo, il cantiere ha ufficialmente apertura. Con il benestare della Curia, viene costituita una confraternita \"pro Fabrica\", i cui membri \"dell'uno e dell'altro sesso\" assumono l'impegno di fornire un contributo settimanale di due soldi, nonch\u00e9 un lavoro manuale e la \"cerca\" finalizzata a raccogliere elemosine. La confraternita fu denominata \"Suffragio della Fabrica\", gratificata anche da particolari \"vantaggi spirituali\" concessi da Papa Benedetto XIV con una breve datata 21 maggio 1751.\nIn sostanza, si pu\u00f2 dire che la storia della chiesa termini qui: l'enorme e ardito lavoro di rifacimento promosso dal Dolfin cambi\u00f2 completamente il volto interno ed esterno dell'edificio ma, quando il cantiere ebbe finalmente termine, nel 1761, ma con code fino alla consacrazione del 1763, non si ebbero pi\u00f9 interventi rilevanti nei secoli successivi, tranne piccole modifiche, soprattutto abbellimenti, agli altari interni. Bisogner\u00e0 aspettare fino agli ultimi anni del Novecento per registrare delle modifiche degne di nota: in questo periodo, infatti, la parrocchia di San Lorenzo avvia un programma di recupero e sistemazione degli ampi spazi all'interno delle propriet\u00e0 confinanti con la chiesa, rendendoli adatti ad ospitare iniziative di carattere sociale con particolare attenzione nei riguardi degli anziani.\nGli edifici attigui alla parrocchia vengono restaurati e modificati all'interno per accogliere vari locali, fra cui un oratorio, una sala lettura e un centro per la pastorale giovanile a pianterreno, un'ampia sala per manifestazioni culturali al primo piano e una piccola casa di riposo per anziani al secondo, provvista di sei camere da letto con bagni, cucina, soggiorno e sala da pranzo, con capacit\u00e0 di circa dieci ospiti. Per quanto riguarda la chiesa, l'ultimo intervento al suo interno avviene nel 2000, quando la dolfiniana cappella del Battistero viene restaurata e modificata: il pavimento viene rifatto e si ha l'aggiunta di un altare, mentre l'originale apparato pittorico viene integrato da alcune opere recenti.\nStruttura.\nEsterno.\nLa facciata della chiesa di San Lorenzo viene edificata fra il 1753 e il 1757 su progetto del \"Capo mistro\" Domenico Corbellini, assunto dal prevosto Dolfin come architetto della fabbrica. I materiali provengono tutti dalle cave di Rezzato e Botticino e sono approntati da maestranze sul posto.\nLa facciata \u00e8 piuttosto alta e slanciata, divisa in due ordini da un'alta trabeazione. L'ordine inferiore, corinzio, \u00e8 formato da semicolonne sporgenti e da lesene che ne movimentano molto il profilo. Si ha un primo timpano ad arco ribassato che poggia direttamente sulla trabeazione. Il secondo ordine \u00e8 molto semplice, senza capitelli e trattato a fascia, ma comunque molto aggettante, risolto con una modesta trabeazione su cui poggia il timpano di coronamento, triangolare, sfondato al centro da una decorazione a stemma. Al di sotto si apre il finestrone circolare che illumina l'interno, probabilmente resto dell'antico rosone della facciata medievale.\nIl corpo della facciata possiede anche due ali minori laterali, molto basse rispetto alla verticalit\u00e0 dell'elemento centrale, e che quasi non vengono notate nell'insieme. Le due ali ospitano gli ingressi laterali e sono risolte con piatte lesene ioniche. I due portali sono sormontati da un timpano rettangolare e come coronamento dei due corpi si ha una finta balaustra, decorate da vasi portafiori in marmo e un putto al centro, i primi di Giovanni Pietro Calegari, i secondi autografo di Antonio Calegari. Scrive il Dolfin: \"\"Di particolare tenerezza \u00e8 quello\" (il putto) \"di destra: visetto pensoso rivolto verso il basso, al sagrato e alla strada, braccino sinistro elevato ad invitare i passanti alla casa del Signore\"\".\nDi ordine ionico \u00e8 anche il portale d'ingresso principale alla chiesa, sormontato da una trabeazione recante la scritta \"VOS FIDE STATIS HOC FIDE STAT\" (fede che nel tempio ha eletta dimora), e da un timpano triangolare, sormontato da un frammento di trabeazione recante due putti di Antonio Calegari sui lati e una statua di San Lorenzo al centro, proveniente dalla vecchia chiesa e opera di Giovanni Antonio Carra o Prospero Antichi.\nInterno.\nL'interno si presenta come ampio e accogliente, dominato dalla tinta giallo-ocra e da molte sue variazioni che ricopre ogni superficie visibile delle pareti e del soffitto. L'impianto \u00e8 a navata unica, molto movimentato dal continuo sporgere dei pilastri e rientrare delle cappelle laterali, tre per lato di cui due, quelle centrali, di dimensioni e larghezza considerevoli. I due ingressi laterali non danno direttamente sulla navata, ma in due piccole anticamere direttamente collegate ad essa: quella nord, fra le due, \u00e8 stata oggi trasformata nella cappella del Battistero.\nIl prospetto degli alzati \u00e8 abbastanza tradizionale, risolto con un ordine corinzio di lesene e colonne libere a tutta altezza che ricopre le pareti in modo unitario. Una trabeazione corre ininterrotta lungo il profilo di imposta della copertura, formata da due cupole in successione, una al centro della navata, pi\u00f9 grande, e una sul presbiterio, pi\u00f9 piccola e di forma ellittica, intervallate da volte a botte. A nord-est della chiesa si apre la sacrestia, composta da tre vani di diversa funzione (vedi dopo). L'illuminazione interna \u00e8 assicurata dal finestrone in facciata, dalle aperture sopra gli altari laterali e dalla fascia finestrata alla base della cupola maggiore.\nLe opere.\nLa chiesa conserva, come gi\u00e0 detto in partenza, un ricco patrimonio artistico, che non si limita alle sole opere pittoriche ma si estende anche agli altari, due in particolare, quello maggiore e l'altare della Beata Vergine della Provvidenza, capolavori di intarsi e cesellatura del marmo. Le altre cappelle, il presbiterio e la sacrestia ospitano soprattutto opere pittoriche di valore, firmate da molti autori dal Cinquecento al Settecento.\nIngresso destro.\nNell'andito di accesso della porta laterale destra \u00e8 conservato parte del mausoleo fatto erigere nel 1538 dal prevosto Alessandro Averoldi per contenere le spoglie del parente Bartolomeo Averoldi, vescovo di Calamona nell'isola di Candia, in precedenza generale degli Umiliati. Il sarcofago, anticamente posto nella terza cappella di destra della vecchia chiesa, raffigura il vescovo, vestito con gli abiti liturgici, addormentato su un fianco, con testa puntellata sul braccio destro e un libro aperto debolmente retto da quello sinistro. La statua poggia su un alto basamento iscritto, dove si ricorda il personaggio qui sepolto e viene espressa la volont\u00e0 di Alessandro Averoldi di essere sepolto nella medesima chiesa assieme al congiunto.\nNello stesso andito destro si ha anche una pala di Grazio Cossali, l\"'Incontro di Ges\u00f9 con la Madre sulla via del Calvario\". Era anticamente posta nella cappella della Passione, la seconda a destra nella vecchia chiesa, e a lungo rimase nella cappella del Battistero dove, nel 1836, suscit\u00f2 particolare devozione, implorandosi con voto cittadino la protezione del Rendentore al Calvario nella circostanza di una terribile epidemia di colera. Nell'occasione fu eretto anche un altare sotto il dipinto, ancora presente. La sua collocazione davanti all'ingresso laterale destro risale alla fine del Novecento. Di Grazio Cossali esisteva qui un'altra opera, realizzata per far da specchio a questa, raffigurante la \"Crocifissione\", vista l'ultima volta nel 1939 e quindi scomparsa.\nCappella di San Biagio.\nLa prima cappella a destra \u00e8 dedicata a San Biagio, realizzata fra il 1757 e il 1763 dai lapicidi rezzatesi Lorenzo Palazzi e Giovanni Ogna. Il materiale proviene dalle patrie cave, ma il nobile \"alabastro levantino\" che impreziosisce l'opera \u00e8 fornito dal previsto Dolfin, sempre accorto gestore del cantiere. In un secondo momento vi lavoreranno Giovanni Battista Lepreni, rezzatese, e Geronimo Spadina, bresciano. La pala \u00e8 di Luigi Sigurt\u00e0, autore veneto del periodo, e raffigura \"San Biagio risana un fanciullo da una lesione alla gola\". Il racconto iconografico vede al centro San Biagio, vescovo di Sebaste, nell'atto di liberare un bambino da una pericolosa lisca di pesce che gli si era conficcata in gola.\nUna donna, sulla destra, reca inoltre un cero, allusione ad un altro miracolo del santo, che avrebbe ritrovato il maialetto di una povera vedova, sua unica sostanza, andato perduto, generando la tradizione di accendere ogni anni un cero in onore di San Biagio. Dal primo miracolo proviene la tradizionale \"benedizione della gola\", dal secondo il \"cero di San Biagio\", simbolo del 3 febbraio, a lui dedicato. Di particolare valore il tabernacolo, in onice e pregiate pietre orientali. Sul lato sinistro della cappella, un'epigrafe ricorda le date essenziali della fabbrica della nuova chiesa: 1751 inizio, 1761 termine, 1763 consacrazione.\nEra conservato in questa cappella, in passato, il \"reliquiario di san Biagio\", contenente alcune reliquie ritenute provenienti dal corpo del santo, oggi custodito nel tesoro della chiesa.\nCappella del Crocifisso.\nLa seconda cappella a destra \u00e8 la Cappella del Crocifisso. Ha una storia molto lunga, che non si concluder\u00e0 assieme al cantiere della chiesa ma proseguir\u00e0 nel tempo, fino al 1812. Varie furono le difficolt\u00e0, derivanti inizialmente dal progetto del Dolfin di demolizione e ricostruzione delle vecchie cappelle, fra cui quella del Santissimo Corpo di Cristo, gi\u00e0 citata, che era la cappella di pertinenza della Scuola laurenziana del Santissimo Sacramento. Una prima offerta del Dolfin prevedeva la costruzione di una nuova cappella per la Scuola sull'altro lato dell'edificio, della quale, fra l'altro, si era gi\u00e0 pensato al progetto, ma la cosa non ebbe esito. La Scuola si insedier\u00e0 quindi in questa cappella che, terminata l'epoca dolfiniana, penser\u00e0 ad arricchire nel corso degli anni. Un progetto, rimasto sulla carta, prevedeva l'innalzamento di due state di marmo di Carrara ai lati dell'altare per il suo completamento.\nLa pala \u00e8 opera di Pietro Ricchi e rappresenta la \"Crocifissione di Ges\u00f9\", databile al 1646. Un restauro del 1983 ha evidenziato sul retro la scritta confermante la propriet\u00e0 dell'autore. Intensa la suggestione dell'iconografia, di particolare rilievo nel livore della luce sullo strazio del corpo crocifisso e sul lontano racconto dello sfondo, con un'apocalittica cavalcata di armati e architetture di una citt\u00e0 fantasma. Concludono l'arredo pittorico della cappella due palette laterali, sopra i due ingressi, attribuite a Antonio Gandino, raffiguranti San Vincenzo di Saragozza e il vescovo Ottaziano. Al di sopra di queste si hanno due medaglioni in stucco attribuiti a Stefano Salterio da Laglio, con gli evangelisti Matteo e Luca.\nCappella della Beata Vergine della Misericordia.\nLa terza cappella a destra \u00e8 dedicata alla Beata Vergine della Misericordia, edificata fra il 1754 e il 1756 in sostituzione alla precedente cappella con il medesimo titolo, di antico patronato della famiglia Averoldi. La cappella era stata fondata nel 1538 dal prevosto Alessandro Averoldi, come ricordava un'epigrafe apposta al suo interno, rimossa durante i lavori settecenteschi e ora in sacrestia. Il Dolfin incontr\u00f2 parecchie difficolt\u00e0 nella demolizione della cappella a causa della forte resistenza opposta dagli Averoldi, implicante anche adiacenti propriet\u00e0 fondiarie. Memoria della famiglia \u00e8 riscontrabile nello stemma posto sull'arcone d'ingresso alla cappella, nell'epigrafe collocata sulla paretina di destra e nelle numerose lastre tombali sul pavimento davanti all'altare. Un'altra epigrafe, sulla sinistra, \u00e8 stata apposta nel 1940 a ricordo della beatificazione di Maria Crocifissa Di Rosa.\nD\u00e0 lustro alla cappella la pala di Santo Cattaneo, autore bresciano di pregio della seconda met\u00e0 del Settecento, raffigurante la \"Madonna della Misericordia\". \u00c8 probabile che la tela sia stata apposta dopo il 1793, visto che nel marzo di tale anno un documento d'archivio attesta ancora la presenza di un \"picciol quadretto\" di propriet\u00e0 Averoldi, trasportato nel castello di famiglia di Drugolo, a Lonato del Garda nel maggio dell'anno successivo, forse opera di Callisto Piazza. La pala del Cattaneo ha tenerezza di racconto e dolcezza di cromie, dominata dai colori blu e rosso scuro che spesso si converte in rosa o marrone rosato. Nel cartiglio retto dagli angioletti si legge l'appellativo della Vergine, \"Mater Misericordiae\".\nPresbiterio.\nIl presbiterio, molto ampio, vede la sua realizzazione, nella struttura e negli arredi, fra il 1571 e il 1561, ben dieci anni, la maggior parte impiegati per realizzare l'altare maggiore, elemento di distinzione dell'ambiente. Sul fondo \u00e8 posta la pala maggiore, opera di Giambettino Cignaroli commissionata dal Dolfin il 6 settembre 1755 e pagata il 30 dicembre 1757. La soasa marmorea \u00e8 commissionata, come altre opere nella chiesa, ai rezzatesi Lorenzo Palazzi e Giovanni Ogna. Il racconto pittorico, di notevole pregio artistico, presenta il momento del supplizio di San Lorenzo, a cui \u00e8 dedicato il luogo di culto, posto su una graticola ardente.\nLe espressioni dei vari personaggi attestano variet\u00e0 di sentimento verso la scena: rassegnazione sublime al martirio dello stesso San Lorenzo, rabbia caparbia e impotente in volto ai persecutori, dolore e sgomento nel gruppo che assiste in basso a destra. Nudi oscure sullo sfondo paiono avere la meglio sulla lontana serenit\u00e0 dell'azzurro, che compare solo in brevi respiri concessi alla vista. La gloria incombente dal cielo, in voli di angeli, illumina il bianco corpo del martire, punto cromatico focale dell'intera rappresentazione. In primo piano, sulla sinistra, l'indifferenza gentile di elegante vasellame e fiori. La pala del Cattaneo sostituisce la precedente, da sempre ritenuta opera di Lattanzio Gambara, ma in verit\u00e0 attribuibile al Romanino, opera che fu trasferita nella collegiata dei Santi Nazaro e Celso alla fine del Settecento. Oggi l'opera si trova ormai in Inghilterra, in collezione privata.\nLe pareti del coro della vecchia chiesa, come attestano le antiche guide d'arte della citt\u00e0, erano decorate da un prezioso ciclo di affreschi di Lattanzio Gambara, ormai scomparso. Il tema principale era il Papa Sisto I nell'atto di ricevere offerte per la chiesa, attorniato da una pomposa corte. Tra i \"bastonieri\" del corteo papale, un gentiluomo guardava fisso nell'occhio dell'osservatore e, visto che secondo la tradizione quella figura era un autoritratto del Gambara, il volto fu staccato e conservato, ancora oggi esposto nella Pinacoteca Tosio Martinengo. L'affresco era completato superiormente dalla figura di Cristo fra gli angeli, da Profeti nei riquadri superiori e due vasti racconti biblici in basso, con le vicende di Giona vomitato dalla balena e di Abele ucciso dal fratello.\nL'altare maggiore e il tabernacolo.\nL'altare maggiore di San Lorenzo rappresenta forse l'opera importante e pregevole voluta e realizzata dal prevosto Giovanni Pietro Dolfin. Il contratto per l'edificazione con il marmista rezzatese Paolo Bombastoni risale al 7 settembre 1752, dove viene pattuito che l'altare venga installato per il giorno di San Lorenzo, il 10 agosto del 1754. Il disegno dell'opera viene realizzato dall'architetto della fabbrica Domenico Corbellini, congiuntamente alle idee del prevosto.\nDopo circa otto mesi, il 16 maggio 1753, Paolo Bombastone rinuncia al progetto a causa di una \"longhissima febbre\" e la commissione viene assunta da Lorenzo Palazzi con la redazione di un nuovo contratto, dove gi\u00e0 appaiono molto pi\u00f9 delineate le idee per il risultato finale. Il 17 novembre del 1754, finalmente, sull'altare ormai posto in opera viene celebrata la prima messa dal vicario della Diocesi di Brescia, monsignor Soncini. Il 14 ottobre 1755, dopo quasi un anno dal compimento dell'altare, viene commissionato al lapicida-gioielliere milanese Giovanni Mariani, in collaborazione con il bronzista bresciano Carlo Ferrazzoli, il tabernacolo, che sar\u00e0 realizzato in quasi tre anni di finissimo lavoro e collocato sull'altare dopo il 1578.\nL'altare maggiore si presenta con una mensa poggiata su una gradinata di marmo giallo mistilinea dilatata e incurvata verso l'assemblea. Al di sotto della mensa \u00e8 posta l'ara in marmo verde e metallo dorato contenente le spoglie dei santi vescovi Ottaziano e Vigilio. L'architettura, distesa e riposante, \u00e8 un poco strombata verso l'esterno e continuamente arricchita da specchiature in lapislazzuli e diaspro, messe in risalto dai bianchi profili in marmo di Botticino e contornate da elaborate cornici in bronzo dorato. Il gradino appoggiato sulla larga mensa, dove le specchiature si succedono a ritmo pi\u00f9 serrato, \u00e8 tagliato al centro dallo spazio contenente il tabernacolo, che si eleva leggero e slanciato sulla struttura.\nVero capolavoro dell'apparato dell'altare maggiore, si presenta ripartito in cinque orizzontamenti:\nL'organo.\nL'organo, vincolato dalla Soprintendenza ai Monumenti della Lombardia il 23 febbraio 1963, \u00e8 un Marchesini del 1862-64. \u00c8 noto che nella vecchia chiesa fosse gi\u00e0 presente un organo, ma nei documenti non \u00e8 indicato il costruttore. Durante i restauri dolfiniani, anche lo strumento fu rinnovato, cos\u00ec come le cantorie, affidate al decoratore Giuseppe Soatti. Il nuovo organo era un Bolognini e incorporava le canne e i mantici di quello precedente, \"\"che serve ora da ripieno\". A distanza di un secolo, per\u00f2, lo strumento necessitava ancora di un rinnovo e la fabbriceria laurenziana richiese alcuni preventivi ai maggiori organari del tempo: Vittorio Serassi present\u00f2 un preventivo di 6.300 lire, Francesco Marchesini di 4.237 lire e Giovanni Tonoli di 4.924 lire. Fu scelta la seconda alternativa, la pi\u00f9 economica. L'organo, in conclusione, fu pagato 4.200 lire e fu collaudato il 30 giugno 1864 dai maestri Giacomo Carlutti di Padova e Baldassarre Vachelli di Brescia.\nIl Carlutti, fra l'altro, lo giudic\u00f2 molto bene: \"sebbene la Chiesa di San Lorenzo non sia molto armonica, pure molteplici e svariati partiti che si ricavano dal detto grandioso strumento fanno sentire degli effetti considerevoli in ogni genere di istrumentazione. Ci\u00f2 dipende perch\u00e9 l'Organo \u00e8 molto bene proporzionato alla Chiesa. L'aria \u00e8 equilibrata in modo da ottenere contemporaneamente a suoni legati, suoni staccati, a melodie principali, un contrasto di melodie secondarie e tutto risulta con chiarezza tale che ognuno, quando non sia affatto straniero all'arte musicale, deve gustare le svariate armonie che da questi diversi partiti si ponno ricavare.\"[...]\"L'insieme del detto Organo \u00e8 robusto e brillante, perch\u00e9 oltre la forza proporzionata gi\u00e0 al luogo vi \u00e8 un riempimento grande di ottimo effetto specialmente se si vorr\u00e0 esprimere qualche funesto presentimento o qualche tremendo fenomeno della natura etc.\"[...]\"Sappiano tenere quest'Organo in diligente manutenzione, che riuscir\u00e0 sempre di grande effetto agli intelligenti che si godranno sentir di frequente questo magnifico Istrumento\"\". L'organo ha subito vari restauri, di cui l'ultimo \u00e8 quello di Barth\u00e9lemy Formentelli, nel 1975.\nIl coro.\nL'elegante struttura degli stalli del coro risale anch'essa ai restauri del prevosto Dolfin, che la commission\u00f2 il 24 agosto 1755 all'ebanista Giorgio Violante. L'opera, in legno di noce, si compone di una lunga panca unitaria su cui si eleva, anch'esso unitario, lo schienale del coro: i vari settori sono ricavati mediante l'utilizzo di piatte lesene scanalate e rudentate, che sostengono una finta trabeazione molto semplice, decorata a triglifi.\nGli specchi degli scrani sono a cosiddetta \"macchia di noce\" e il trono centrale presenta un timpano triangolare sostenuto da semicolonne dello stesso tipo delle lesene, mentre lo specchio \u00e8 decorato da un arco con un motivo a conchiglia nella lunetta. L'opera fu installata, come segnala il Dolfin nel suo resoconto della fabbrica, nel 1756.\nCappella dell'Angelo Custode.\nLa quarta cappella a sinistra della navata, contando anche il Battistero, \u00e8 dedicata all'Angelo Custode, la cui realizzazione impieg\u00f2 gli anni dal 1754 al 1761. Intervento di rilievo \u00e8 rappresentato dall'opera dell'altarista Agostino Maggi, che realizza l'interno della cappella su commissione del prevosto Dolfin. Vi lavoreranno anche i rezzatesi Lorenzo Palazzi e Giovanni Ogna, impegnati in pi\u00f9 opere del cantiere laurenziano. La cappella ha variato pi\u00f9 volte la sua dedica nel corso dei secoli, passando dalla Passione, dall'Addolorata e dalle Reliquie, fino alla nomina attuale.\nL'ambiente \u00e8 impreziosito da una tela di Santo Cattaneo, \"una delle opere pi\u00f9 belle dell'autore\" diceva il Brognoli nella sua guida artistica del 1826 e il parere fu condiviso dalla guida del Morassi del 1939. La tela suscit\u00f2 subito grande devozione, attestata nell'istituzione di una \"Scuola degli Angeli Custodi\", attiva fin oltre il 1917, con frequentatissima festa annuale fissata il 2 ottobre.\nLa pala raffigura un angelo, dominatore della scena, che prende per mano un bambino e gli indica la via. Pregevole il panneggio delle vesti dell'angelo, con bordi taglienti ma puntualmente ricche, mai troppo ridondanti in piegature e rigature. Anche il loro colore pare scorrere continuamente, privo di particolari concentrazioni. Efficaci anche la presenza di un lontano paesaggio con solenni architetture cittadine e di una placida insenatura con cascata e minuscole figure umane.\nCappella della Beata Vergine della Provvidenza.\nStoria.\nLa terza cappella a sinistra, contando anche il Battistero, \u00e8 dedicata alla Beata Vergine della Provvidenza e ha una strana e curiosa storia alle spalle, per la quale si trascrive direttamente l'interessante racconto del prevosto Dolfin nel suo resoconto della fabbrica all'anno 1755. \"\"Sar\u00e0 quest'anno fra tutti il pi\u00f9 memorabile dell'Istoria di questa Fabbrica imperocch\u00e9 nel corso di esso si \u00e8 ritrovata la Miracolosa Immagine di Maria Vergine avendo ci\u00f2 disposto la Divina Provvidenza e per soccorrere con questo mezzo questo sacro Edificio e per rendere sempre pi\u00f9 venerata e gloriosa la gran Madre di Dio. Segu\u00ec questo felice ritrovamento li 20 luglio dell'anno corrente in giorno di Domenica. Evvi un uomo di professione Zerlotto\" (brentatore, cio\u00e8 trasportatore di vino) \"fornito di molta forza, quale le Feste a titolo di Carit\u00e0 con alcuni pochi altri viene a lavorare nella Fabrica. Questo prendevasi piacere di gettare a terra pezzi grandi di muro vecchio, tenendo cos\u00ec a bada molti altri che osservavano con ammirazione la di lui fortezza non meno che il rischio a cui frequente mettevasi. Avendo dunque cotesto Uomo gettato a terra parte de altri Pilastri, venne per demolire quello che copriva la Santa Immagine dipinta sul muro vecchio, a cui era attaccato detto Pilone. Per arrecare costui pi\u00f9 stupore a chi lo osservava si mise in rissoluzione di gettare a terra detto Pilastro tutto in una volta giacch\u00e9 esso era ancora tutto in piedi salvo che l'Arcata.\"\n\"Cominci\u00f2 adunque a battere col picco a basso l\u00e0 a punto dove di dietro stava la sacra pittura, e tanto continu\u00f2 a battere, e a indebolire il piede di detto Pilastro sino acch\u00e9 esso cad\u00e8 tutto in un colpo, ci\u00f2 che non fu da esso fatto cos\u00ec perfettamente in verun altro Pilastro. \u00c8 da attribuirsi a una gratia speciale di Maria Vergine che non rimanesse col picco e liviera rovinata la Santa Immagine sopra di cui battevasi, e che le rovine cadute cadutele tutte all'intorno non gli apportassero alcun nocumento; e che non rimanesse sotto le stesse rovine l'uomo troppo arrischiato e che queste rovine non facessero alcun danno notabile ai ponti della Fabrica che l\u00ec erano vicini e che appena furono scansati dal Pilone nel suo cadere. Fu questa demolizione verso la sera e con tanta polvere che per allora appena si scopr\u00ec pittura alcuna. Fu la Santa Immagine scoperta in parte il Luned\u00ec seguente in occasione di levarle il materiale che s'era addossato, e poi meglio si scopr\u00ec il Marted\u00ec quando, tolte le pietre che v'erano da presso, da una Divota donna fu lavata diligentemente la detta Santa Immagine, e comparve intatta come ora si vede e con colore vivace come fosse dipinta recentemente\"\".\nL'affresco rimarr\u00e0 nel luogo del ritrovamento per alcuni giorni e su di esso vi sar\u00e0 apposta una tettoia provvisoria per riparare i fedeli, l\u00ec richiamati in crescente fervore di preghiere, presto anche corrisposte da guarigioni miracolose. Nel maggio 1757, su compenso di 340 scudi, lo scultore Antonio Calegari assume la commissione del Dolfin di realizzare una fastosa cornice per custodire degnamente l'immagine, ormai entrata nelle grazie del prevosto. Risale invece a circa un anno e mezzo dopo, ottobre 1758 la commissione a Giuseppe Biasi della soasa che conterr\u00e0 la tela da porre dietro l'altare con l'immagine sacra, mentre il giorno successivo viene stipulato in contratto con Agostino Maggi per la realizzazione della mensa e dei gradini dell'altare.\nSei mesi dopo viene commissionata al decoratore Domenico Benasaglio il grande medaglione cesellato da porre sull'alzato della mensa. Il 15 agosto 1759, finalmente, viene effettuata la grande cerimonia di affissione dell'immagine nella sua teca e consacrazione dell'altare. L'affresco, che si trovava all'esterno della chiesa, fu alleggerito della maggior parte dei mattoni che ne costituivano il fondo, quindi fu issato su un carro riccamente bardato e accompagnato da torce. Attraverso un sistema di carrucole e funi nascoste nelle rotaie appositamente montate sul percorso, e da alcuni uomini nascosti dietro l'altare della cappella, anch'esso tamponato da grandi tende, che tiravano le corde, il carretto fu lentamente portato all'interno della chiesa fra i solenni canti dei sacerdoti attorniati attorno all'immagine e fra lo stupore generale del popolo accorso alla cerimonia, che vedeva il carretto muoversi da solo.\nGiunto infine all'altare, fu portato dietro le tende dagli uomini l\u00ec nascosti e velocemente montato nella teca marmorea. Le tende furono quindi liberate e al popolo entusiasta appar\u00ec l'immagine della Madonna al centro di un capolavoro di marmi, pietre, ori e intarsi, arricchito da innumerevoli candele che erano state accese su tutti i vari ripiani. La festa dur\u00f2 tutta la giornata e anche il giorno successivo, impiegando anche una macchina per i fuochi artificiali.\nL'altare e la pala.\nL'altare si presenta come una fastosa concentrazione di marmi variopinti di pregio. Nel complesso, vi lavorarono i lapicidi Giuseppe Biasi, Agostino Maggi, Pietro Aiardi, Giovanni Battista Lepreni e Geronimo Spadina, con decorazione affidata a Antonio Calegari e ai lapicidi-gioiellieri Domenico Benasaglio e Giovanni Mariani, in collaborazione con il bronzista Carlo Ferrazoli, mentre la pala fu affidata a Francesco Lorenzi, per un totale di ben dieci persone.\nL'apparato decorativo generale si presenta simile a quello dell'altare maggiore, dunque con specchiature di marmi colorati incorniciate da un profilo unitario, ma qui \u00e8 tutto molto pi\u00f9 ricco: il profilo \u00e8 di marmo venato bianco e rosa ed \u00e8 spesso accompagnato da volute bianche, le specchiature non sono singole ma doppie, presentando ognuna al centro una elaborata cornice di bronzo dorato lavorato a sbalzo con quattro o cinque fori, dei quali uno centrale pi\u00f9 grande, riempiti da ulteriori intarsi o pietre colorate levigate. Il medaglione centrale della mensa, in basso, \u00e8 poi un tripudio di gemme e marmi, con una estesa cornice dorata che lega assieme una grande lastra di lapislazzuli e decine di pietre variopinte.\nAssoluto capolavoro dell'altare sono quattordici \"vedutine\", piccole formelle rettangolari (solo due sono ovali) raffiguranti, attraverso un finissimo lavoro di selezione di marmi e intarsi, vari paesaggi, urbani, rustici e religiosi. Anche il tabernacolo \u00e8 una pregevolissima opera di cesellatura del marmo, dominato dalle tinte blu e bianco del lapislazzuli e del marmo di Botticino, il tutto incorniciato da fasce di bronzo dorato, cos\u00ec come di bronzo sono i capitelli delle colonnine poste in facciata, il tutto a ricostruire un'architettura chiesastica con portale centrale, timpano e cupola in sommit\u00e0.\nL'affresco della \"Madonna in trono con Bambino\" recuperato durante i lavori e opera probabilmente del Trecento, \u00e8 posto in una teca altrettanto sontuosa, di marmo tenero ricoperto di lapislazzuli per ricreare l'effetto di un drappo blu retto da putti di marmo bianco. Le frange del drappo sono in bronzo dorato e la cornice dell'affresco \u00e8 a sua volta intarsiata con vari tipi di marmi. La composizione pare librarsi nell'aria, cos\u00ec come i tre putti che la sorreggono, e il tutto \u00e8 opera di Antonio Calegari.\nLa pala, opera di Francesco Lorenzi, raffigura la \"Madonna col Bambino intronizzata e Santi\". La scena presenta la Vergine Maria con il Bambino in grembo attorniata da figure di Santi che la lodano, mentre in alto il Padreterno veglia sul gruppo in un trionfo di angeli. Lateralmente alla cappella, sopra gli ingressi, si trovano due palette attribuite a Antonio Gandino raffiguranti San Vigilio e San Lorenzo, sormontate da due stucchi di Stefano Salterio con gli evangelisti Marco e Giovanni, il tutto specchiato rispetto all'opposta cappella del Crocifisso con le medesime pale e gli analoghi tondi in stucco.\nCappella di San Carlo.\nLa seconda cappella a sinistra, contando anche il Battistero, \u00e8 dedicata a San Carlo Borromeo, il cui culto si diffuse all'inizio del Seicento. Un altare a lui dedicato era gi\u00e0 presente nella vecchia chiesa, fatto erigere nel 1611 dal prevosto Ottavio Ermanni \"sul posto dove si trovava il pulpito usato dal santo\" per la predicazione laurenziana, tenuta durante il suo soggiorno a Brescia nel 1580. L'altare trova subito larga devozione, come dimostrano le due epigrafi rimosse durante i restauri dolfiniani e riposizionate a lavori conclusi.\nIl restauro settecentesco \u00e8 mirato a donare nuovo decoro al vecchio altare, che viene difatti ricostruito e arricchito nuovamente dai rezzatesi Lorenzo Palazzi e Giovanni Ogna. Viene mantenuta l'originaria pala di Francesco Giugno, ancora oggi presente, che raffigura \"San Carlo Borromeo in Gloria\", tassello di un ampio impegno del pittore in San Lorenzo che, come documentato, realizz\u00f2 anche un gonfalone per la chiesa e un ciclo di affreschi su una parete vicina, il tutto probabilmente su commissione dello stesso prevosto Ermanni. I colori sono molto lividi e dal solido costrutto plastico: l'atmosfera passa continuamente da un senso di magniloquenza e uno di abbondanza delle forme e delle linee, con una composizione macchinosa e non subito comprensibile, anche per i vari spunti e particolari che presenta.\nCappella iemale o Battistero.\nL'aspetto odierno \u00e8 il risultato dei restauri del 2000, durante i quali fu rifatto il pavimento, portandolo a livello della chiesa, furono collocati un altare, i banchi e aggiunte alcune opere. L'arredo pittorico complessivo \u00e8 quello originale: sulla parete destra si ha l'\"Incontro di Abramo con Melchisedek\" di Pietro Marone, sulla parete sinistra l'\"Acqua zampillante dalla roccia e La raccolta della manna\" di Prospero Rabaglio.\nDel Settecento \u00e8 il \"Battesimo di Ges\u00f9\" sulla parete di fondo, attribuito a Francesco Savanni. A queste opere, come detto, sono stati aggiunti dei contribui nel 2000, cio\u00e8 due altorilievi in bronzo dello scultore Federico Severino, \"Cristo in Passione\" e \"Santa Maria Crocifissa di Rosa\", quest'ultimo firmato e datato. Pregio straordinario per la cappella gli antichi dipinti di fine Cinquecento, accompagnati da altri settecenteschi, emersi durante il restauro. Sull'arcone di ingresso \u00e8 posta una \"Santa Maria Crocifissa di Rosa voglia sulla citt\u00e0 di Brescia\" di Mario Barberis, opera del 1940. Un'epigrafe sul lato destro ricorda due laurenziani d'eccezione: ancora la di Rosa e il venerabile Lodovico Pavoni.\nIl tesoro della chiesa.\nLa chiesa conserva un vasto tesoro composto principalmente da strumenti e arredi liturgici, tra i quali spiccano elementi di pregio quali il \"reliquiario di san Biagio\" dell'inizio del XVI secolo."}
{"id": "2866969", "revid": "20768", "url": "https://it.wikipedia.org/wiki?curid=2866969", "title": "Mezzo", "text": ""}
{"id": "2866970", "revid": "290948", "url": "https://it.wikipedia.org/wiki?curid=2866970", "title": "Mezzo di produzione", "text": ""}
{"id": "2866971", "revid": "110157", "url": "https://it.wikipedia.org/wiki?curid=2866971", "title": "Himbergen", "text": "Himbergen \u00e8 un comune di 1.777 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen."}
{"id": "2866973", "revid": "110157", "url": "https://it.wikipedia.org/wiki?curid=2866973", "title": "Jelmstorf", "text": "Jelmstorf \u00e8 un comune di 850 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen."}
{"id": "2866974", "revid": "1305772", "url": "https://it.wikipedia.org/wiki?curid=2866974", "title": "Met\u00e0", "text": "Il termine met\u00e0 pu\u00f2 fare riferimento a:"}
{"id": "2866975", "revid": "110157", "url": "https://it.wikipedia.org/wiki?curid=2866975", "title": "R\u00f6mstedt", "text": "R\u00f6mstedt \u00e8 un comune di 809 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen."}
{"id": "2866976", "revid": "339392", "url": "https://it.wikipedia.org/wiki?curid=2866976", "title": "Stazione centrale di Innsbruck", "text": ""}
{"id": "2866980", "revid": "110157", "url": "https://it.wikipedia.org/wiki?curid=2866980", "title": "Weste", "text": "Weste \u00e8 un comune di 1.308 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bevensen."}
{"id": "2866983", "revid": "11959", "url": "https://it.wikipedia.org/wiki?curid=2866983", "title": "Bahr al Ghazal", "text": ""}
{"id": "2866984", "revid": "110157", "url": "https://it.wikipedia.org/wiki?curid=2866984", "title": "Oetzen", "text": "Oetzen \u00e8 un comune di 1.293 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Rosche."}
{"id": "2866985", "revid": "486946", "url": "https://it.wikipedia.org/wiki?curid=2866985", "title": "S-Bahn Innsbruck", "text": ""}
{"id": "2866986", "revid": "110157", "url": "https://it.wikipedia.org/wiki?curid=2866986", "title": "Rosche", "text": "Rosche \u00e8 un comune di 2.053 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Rosche."}
{"id": "2866989", "revid": "11959", "url": "https://it.wikipedia.org/wiki?curid=2866989", "title": "Bahr el Ghazal (fiume)", "text": ""}
{"id": "2866990", "revid": "1543377", "url": "https://it.wikipedia.org/wiki?curid=2866990", "title": "Equitable Building", "text": "L'Equitable Building \u00e8 un grattacielo situato in \"120 Broadway\" a New York, negli Stati Uniti d'America.\nFu Costruito tra il 1912 ed il 1915 per la compagnia di assicurazioni americana: \"Equitable Life Assurance Society\".\nL'edificio, in stile neorinascimentale\n, occupa l'intero isolato, e si eleva in due blocchi sopra la base connesse tra loro da un'ala per l'intera altezza, formando una gigantesca lettera \"H\" vista dall'alto.\nL'edificio ha ottenuto, nel 1978, il riconoscimento come National Historic Landmark.\nCuriosit\u00e0.\nQuando fu terminato; la sua ombra, a mezzogiorno, copriva sei volte la sua area. Estendendosi almeno per 111.000 m\u00b2, essa privava del sole gli edifici sul fronte di Broadway alti fino a 21 piani, e si estendeva a nord per almeno quattro isolati.\nGli effetti nefasti dei 40 piani dell'Equitable Building favoriscono l'approvazione, nel 1916 dal governo municipale newyorkese dello Zoning Resolution che stabil\u00ec diverse tipologie (o modelli) strutturali di grattacielo a cui architetti ed ingegneri dovevano adeguarsi e soprattutto istitu\u00ec il \"set back\", una regola che non prevedeva un limite per le altezze, ma stabiliva che i grattacieli dovessero avere una forma rastremata, verso l'alto.\nL'Equitable Building \u00e8 attualmente di propriet\u00e0 della \"Silverstein Properties, Inc.\" Dopo aver acquistato l'edificio nel 1980, Larry Silverstein fece ristrutturare l'edificio al costo di $ 30 milioni, i lavori di ristrutturazione furono completati nel 1990.\nIl tratto di Broadway in cui si trova l'edificio \u00e8 la sede tradizionale delle \"ticker-tape parade\" a Manhattan. Il percorso oltre l'edificio \u00e8 conosciuto colloquialmente come il \"Canyon of Heroes\", causa della forte verticalit\u00e0 dell'edificio e degli altri attorno ad esso."}
{"id": "2866991", "revid": "110157", "url": "https://it.wikipedia.org/wiki?curid=2866991", "title": "Stoetze", "text": "Stoetze \u00e8 un comune di 680 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Rosche."}
{"id": "2866994", "revid": "110157", "url": "https://it.wikipedia.org/wiki?curid=2866994", "title": "Suhlendorf", "text": "Suhlendorf \u00e8 un comune di 2.608 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Rosche."}
{"id": "2866995", "revid": "110157", "url": "https://it.wikipedia.org/wiki?curid=2866995", "title": "Eimke", "text": "Eimke \u00e8 un comune di 918 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Suderburg."}
{"id": "2866996", "revid": "110157", "url": "https://it.wikipedia.org/wiki?curid=2866996", "title": "Gerdau", "text": "Gerdau \u00e8 un comune di 1.548 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Suderburg."}
{"id": "2867003", "revid": "110157", "url": "https://it.wikipedia.org/wiki?curid=2867003", "title": "Suderburg", "text": "Suderburg \u00e8 un comune di 4.547 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Suderburg."}
{"id": "2867005", "revid": "88740", "url": "https://it.wikipedia.org/wiki?curid=2867005", "title": "Stadensen", "text": "Stadensen \u00e8 una frazione del comune tedesco di Wrestedt, in Bassa Sassonia.\nStoria.\nStadensen costitu\u00ec un comune autonomo fino al 1\u00ba novembre 2011."}
{"id": "2867006", "revid": "729019", "url": "https://it.wikipedia.org/wiki?curid=2867006", "title": "Stazione di Molteno", "text": "La stazione di Molteno \u00e8 una stazione ferroviaria posta nel punto di congiunzione delle linee Como-Lecco e Monza-Molteno-Lecco.\nStoria.\nLa stazione fu aperta nel 1888 al completamento della linea Como-Lecco. Nel 1911, con il completamento della linea per Monza, divenne stazione di diramazione.\nIl 9 Agosto 2020, \u00e8 stato attivato l'Apparato centrale computerizzato, un sistema moderno, per la gestione del traffico ferroviario.\nServizi.\nLa stazione dispone di:\nMovimento.\nLa stazione \u00e8 servita dai treni della linea S7 (sulla linea Milano-Monza-Molteno-Lecco), con frequenza semioraria ed \u00e8 capolinea dei treni per Como San Giovanni, ad eccezione di alcune coppie in partenza da Lecco."}
{"id": "2867007", "revid": "88740", "url": "https://it.wikipedia.org/wiki?curid=2867007", "title": "Wieren", "text": "Wieren \u00e8 una frazione del comune tedesco di Wrestedt, in Bassa Sassonia.\nStoria.\nWieren costitu\u00ec un comune autonomo fino al 1\u00ba novembre 2011."}
{"id": "2867010", "revid": "110157", "url": "https://it.wikipedia.org/wiki?curid=2867010", "title": "Wrestedt", "text": "Wrestedt \u00e8 un comune di 6.616 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Aue. Il 1\u00ba novembre 2011 ha assorbito i comuni di Stadensen e Wieren, che formavano la Samtgemeinde Wrestedt, per entrare a far parte della nuova Samtgemeinde Aue."}
{"id": "2867011", "revid": "1543377", "url": "https://it.wikipedia.org/wiki?curid=2867011", "title": "Charles Macklin", "text": "Cathal MacLochlainn, nome originario di Macklin, \u00e8 stato un attore e drammaturgo nato a Culdaff, un villaggio della penisola Inishowen della Contea di Donegal, parte della provincia dell'Ulster nel nord dell'Irlanda. Charles Macklin \u00e8 stato uno dei pi\u00f9 illustri attori del suo tempo, sia nella tragedia che nella commedia. Nel 1740 circa, Macklin interpret\u00f2 il ruolo di Shylock in un modo del tutto nuovo, rendendo il personaggio a tal punto feroce ed insidioso che il pubblico ne rimase sconvolto. Infatti il pubblico era abituato ad una interpretazione del personaggio in termini comici, la rivisitazione e la restaurazione di gran parte del testo di Shakespeare catturarono l'immaginario della gente. Alexander Pope scrisse: \"Questo \u00e8 proprio l'Ebreo che Shakespeare tracci\u00f2 nel suo dramma\".\nBiografia.\nPrimi anni.\nDa giovane ebbe una vita avventurosa dedicandosi ad attivit\u00e0 sportive quali il nuoto e la boxe; si disse che quest'ultima attivit\u00e0 lo avesse reso pi\u00f9 brutto di quel che per sua nascita fosse.\nAttore.\nMacklin fece la gavetta come attore in compagnie itineranti per la provincia inglese, tuttavia il suo pesante accento di irlandese del nord fu un ostacolo sulla via del successo. La sua prima apparizione su di un vero palcoscenico avvenne a Bristol nell'interpretazione di Richmond nel \"Riccardo III\". Nel 1725 recit\u00f2 al \"Lincoln's Inn Fields\", nel 1733 venne ingaggiato presso il Theatre Royal, Drury Lane, qui riusc\u00ec a recitare in parti interessanti che aveva facilmente a seguito delle liti tra il gestore e i principali attori. L'esperienza che andava facendo lo aiut\u00f2 a perdere l'accento d'origine e, inoltre, abbandon\u00f2 il Cattolicesimo di sua madre ed ader\u00ec all'Anglicanesimo di suo padre.\nMacklin si oppose alla interpretazione di Shylock, l'ebreo usuraio, nelle vesti di un personaggio comico, come era stato fatto per mezzo secolo; egli si prepar\u00f2 per questo ruolo seguendo quasi un Metodo Stanislavskij \"ante litteram\", alla pari di un attore moderno si interess\u00f2 e fece ricerche su vita e costumi degli ebrei italiani. Macklin debutt\u00f2 il 14 febbraio 1741 in una rappresentazione che si rifaceva al testo originale di \"Il mercante di Venezia\" di Shakespeare. Il suo Shylock lo catapult\u00f2 letteralmente fuori dall'oscurit\u00e0 rendendolo uno dei pi\u00f9 famosi attori del suo tempo. Il re Giorgio II di Gran Bretagna assistette alla rappresentazione e ne rimase cos\u00ec scosso da non riuscire a chiudere gli occhi quella notte. Insieme a David Garrick, suo allievo, amico e socio, Macklin rivoluzion\u00f2 il modo di recitare nel XVIII secolo. Garrick e Macklin alla fine si trovarono in una situazione alla met\u00e0 degli anni quaranta del 1700 che avrebbe interrotto l'ascesa di Macklin e dato, invece, impulso a quella di Garrick. Macklin, allora direttore di scena al Drury Lane, fu coinvolto nel licenziamento di un attore. Quando gli attori, guidati da Garrick, furono costretti ad accettare le condizioni del proprietario dovettero abbandonare a s\u00e9 stesso Macklin che, in qualit\u00e0 di direttore di scena, avrebbe dovuto sedare il boicottaggio degli attori. Macklin, un uomo che si era trovato gi\u00e0 invischiato in un'accusa di omicidio, si sent\u00ec tradito da Garrick e dagli altri attori.\nMacklin interpret\u00f2 il ruolo di Shylock per i successivi cinquanta anni, cos\u00ec come \"Iago\" in \"Otello\" e lo \"Spettro\" del padre di \"Amleto\". Nella commedia \"Volpone\" di Ben Jonson, recit\u00f2 nel ruolo di \"Mosca\". Macklin fu il creatore di \"Sir Pertinax Macsycophant\", un famoso personaggio del genere \"burlesque\"; recit\u00f2 il \"Macbeth\" al Covent Garden nel 1772, in una rappresentazione con tipici costumi scozzesi.\nCapacit\u00e0 mnemonica.\nMacklin sosteneva di avere una memoria tale da poter recitare parola per parola un paragrafo dopo averlo letto una sola volta. Per metterlo alla prova, nel 1755 Samuel Foote scrisse per lui \"The Great Panjandrum\", un breve periodo strutturato in modo da essere particolarmente difficile da memorizzare. (Il termine \"Panjandrum\" \u00e8 da allora entrato nel vocabolario inglese.)\nDrammaturgo.\nMacklin scrisse molte commedie, alcune fischiate ed alcune di successo, come \"Love a la Mode\" (1759), \"The School for Husbands, or The Married Libertine\" (1761), \"The Man of the World\" (1781). \"The True-Born Irishman\" (1763) fu un successo in Irlanda, ma un fiasco in Inghilterra.\nMatrimoni.\nNel 1739, Macklin spos\u00f2 la sua ex amante e attrice, Ann Grace. La loro figlia, Mary Macklin (circa 1734\u00a0\u2013 1781), fu una ben nota attrice ai suoi tempi. La prima moglie mor\u00ec nel dicembre del 1758; Macklin si rispos\u00f2 nell'anno successivo con una certa Elizabeth Jones.\nProblemi con la legge.\nNel 1735 Macklin litig\u00f2 con un collega attore di nome Hallam e accidentalmente uccise l'uomo spingendo il suo bastone nell'occhio di Hallam. Fu processato per omicidio, si autodifese e ottenne l'assoluzione.\nLa fine.\nNon si pu\u00f2 immaginare una morte pi\u00f9 teatrale di quella di Charles Macklin. La mattina del giorno fatale, Macklin si alz\u00f2 e come suo solito si bagn\u00f2 dalla testa ai piedi con brandy caldo. Dopo un cambio completo di vestiti - egli andava a letto sempre vestito di tutto punto - e di lenzuola sembrava che si sentisse felice come un fringuello. Un po' pi\u00f9 tardi si rimise di nuovo a letto, se ne stette tranquillo per circa un'ora, quando improvvisamente si rivolse alla moglie e grid\u00f2: \"Lasciatemi andare!\" ...e se ne and\u00f2."}
{"id": "2867014", "revid": "461603", "url": "https://it.wikipedia.org/wiki?curid=2867014", "title": "Beijing Guoan F.C.", "text": ""}
{"id": "2867015", "revid": "1543377", "url": "https://it.wikipedia.org/wiki?curid=2867015", "title": "Iain Glen", "text": "Biografia.\nNato ad Edimburgo, in Scozia, ha studiato alla Royal Academy of Dramatic Art, dove ha vinto la Medaglia d'Oro Bancroft.\nDal 1993 al 2004 \u00e8 stato sposato con l'attrice Susannah Harker, dalla quale nel 1994 ha avuto un figlio, Finlay. Nel 2005 inizia una relazione con l'attrice Charlotte Emmerson e da lei ha avuto due figlie: Mary (2007) e Juliet (2012). I due si sono poi sposati nel 2017..\nCarriera.\nDopo aver recitato in teatro, la sua prima vocazione, interpretando soprattutto Shakespeare, passa alla televisione e successivamente al cinema. Il successo arriva nel 1990 per il suo ruolo in \"Un giorno nella vita\" di David Hayman, per cui ottiene il premio Orso d'argento per il miglior attore al Festival di Berlino, e in \"Le montagne della luna\".\nTorna successivamente a teatro, nell'adattamento di \"Martin Guerre\" e in \"The Blue Room\" con Nicole Kidman, per i quali viene candidato al Laurence Olivier Award al miglior attore in un musical nel 1997 e il Laurence Olivier Award al miglior attore nel 1999.\nNel 2001 interpreta il ruolo del fanatico criminale Manfred Powell nel film ' a fianco di Angelina Jolie. Interpreta il diabolico Dr. Alexander Isaacs in tre film della serie cinematografica \"Resident Evil\": ' (2004), ' (2007) e in ' (2017) a fianco di Milla Jovovich.\nDal 2011 al 2019 ha interpretato ser Jorah Mormont nella serie televisiva \"Il Trono di Spade\" del canale televisivo HBO, basata sulla saga di romanzi fantasy \"Cronache del ghiaccio e del fuoco\", scritta da George R. R. Martin.\nNel 2013 ottiene il ruolo del villain Ralph D'Amico, nel film \"Kick-Ass 2\", diretto da Jeff Wadlow.\nNell'autunno 2018 interpreta il supereroe Batman nella serie televisiva del DC Universe \"Titans\".\nDoppiatori italiani.\nNelle versioni in italiano delle opere in cui ha recitato, Iain Glen \u00e8 stato doppiato da:"}
{"id": "2867016", "revid": "110157", "url": "https://it.wikipedia.org/wiki?curid=2867016", "title": "Bad Bodenteich", "text": "Bad Bodenteich \u00e8 un comune mercato di 3.923 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bodenteich."}
{"id": "2867020", "revid": "110157", "url": "https://it.wikipedia.org/wiki?curid=2867020", "title": "L\u00fcder", "text": "L\u00fcder \u00e8 un comune di 1.290 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bodenteich."}
{"id": "2867021", "revid": "436907", "url": "https://it.wikipedia.org/wiki?curid=2867021", "title": "Tiempo (Erreway)", "text": "Tiempo \u00e8 il secondo album in studio del gruppo musicale argentino Erreway, pubblicato il 15 aprile 2003."}
{"id": "2867023", "revid": "110157", "url": "https://it.wikipedia.org/wiki?curid=2867023", "title": "Soltendieck", "text": "Soltendieck \u00e8 un comune di 1.039 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Bodenteich."}
{"id": "2867025", "revid": "599013", "url": "https://it.wikipedia.org/wiki?curid=2867025", "title": "Yannick Kamanan", "text": "Caratteristiche tecniche.\nCentravanti, pu\u00f2 essere schierato anche come ala sinistra.\nCarriera.\nClub.\nHa giocato con varie squadre di club, prima di passare, nel 2009, in Turchia, al Sivasspor."}
{"id": "2867030", "revid": "767487", "url": "https://it.wikipedia.org/wiki?curid=2867030", "title": "Mustafa Mahmud", "text": "Biografia.\nHa scritto 89 libri su argomenti scientifici, religiosi, filosofici, sociali e politici, oltre a romanzi, commedie e storie di viaggi. Aveva uno stile accattivante, profondo ma allo stesso tempo semplice.\nEra un amico personale di Al-Sadat; la cui morte \u00e8 stata di profondo sconforto per lui, ha infatti commentato cos\u00ec il suo assassinio: \"Come osano dei musulmani ad uccidere un uomo giusto che ha portato la vittoria al Paese ed ha aiutato gli islamisti, per\u00f2 nonostante tutto ci\u00f2 l'hanno ucciso loro stessi\". Quando l'ha scelto Al-Sadat come ministro, Mustafa Mahmud ha rifiutato dicendo: \"Non ce l'ho fatta con l'istituzione pi\u00f9 piccola; cio\u00e8 la famiglia; mi sono divorziato due volte, allora come farei a dirigere un intero Ministero?!\".\nMustafa Mahmud ha presentato 400 episodi del suo programma televisivo \"La scienza e la fede\", trasmesso su diversi canali in lingua araba.\nNel 1979 ha costruito una moschea al Cairo, conosciuta come \"Moschea Mustafa Mahmud\". Essa include tre centri medici interessati a curare la gente a basso reddito e veniva frequentata da molti egiziani grazie alla sua buona reputazione medica. Il centro comprende anche un osservatorio astronomico e un museo geologico. Il museo contiene un gruppo di rocce di granito, farfalle mummificate di varie forme e alcuni organismi marini.\nIl nome corretto della moschea \u00e8 \"Mahmud\", cio\u00e8 il nome di suo padre.\nLa scuola.\nMustafa Mahmud ha vissuto nella citt\u00e0 di Tanta, vicino alla Moschea \"Al Sayed Al Badawi,\" che \u00e8 un famoso santuario sufi in Egitto, il che ha lasciato un chiaro impatto sulle sue idee e orientamenti.\nIniziando i suoi studi, \u00e8 stato bravissimo, fino a quando un giorno \u00e8 stato picchiato dal maestro d'arabo; per cui si \u00e8 arrabbiato ed ha smesso di studiare per 3 anni finch\u00e9 non si fosse trasferito quel maestro in un'altra scuola ed allora Mustafa Mahmud \u00e8 tornato a proseguire gli studi. Nella casa di suo padre ha avviato delle piccole fabbriche per fare il sapone e insetticidi per uccidere gli insetti per poi anatomizzarli. E quando entra a far parte della Facolt\u00e0 di Medicina, viene conosciuto come \"Anatomopatologo\", perch\u00e9 si fermava tutto al giorno di fronte ai corpi dei morti, proponendo domande sul segreto della vita e della morte e oltre.\nLa morte.\nIl dottor Mustafa Mahmud \u00e8 morto all'et\u00e0 di 88 anni al Cairo sabato 31 ottobre del 2009 alle sette e mezza di mattina, a seguito di una malattia durata mesi. Il funerale \u00e8 partito dalla moschea che porta il suo nome al quartiere Mohandesin."}
{"id": "2867038", "revid": "217591", "url": "https://it.wikipedia.org/wiki?curid=2867038", "title": "Primi cinque sabati del mese (Devozione)", "text": ""}
{"id": "2867040", "revid": "93556", "url": "https://it.wikipedia.org/wiki?curid=2867040", "title": "Anna Sofia di Danimarca", "text": "Biografia.\nEra figlia di Federico III di Danimarca e di Sofia Amelia di Brunswick e L\u00fcneburg. Il nonno paterno, il re Cristiano IV, mor\u00ec quando lei aveva sei mesi, e dopo molti mesi di discussione, il consiglio decise di eleggere suo padre come re. Egli fu incoronato il 23 novembre 1648.\nRicevette un'ottima educazione. Oltre al danese, Anna Sofia parlava tedesco, latino, francese, spagnolo e italiano. Venne descritta come una persona con spesse sopracciglia scure e un naso lungo e ricurvo.\nMatrimonio.\nNel 1663, a Copenaghen, venne celebrato il fidanzamento tra Anna Sofia e Giovanni Giorgio III di Sassonia. Le nozze vennero celebrate tre anni dopo, il 9 ottobre 1666.\nEbbero due figli:\nEntrambi i bambini furono inizialmente allevati dalle dame di compagnia danesi inviate a Dresda dalla nonna materna.\nVedovanza.\nSuo marito mor\u00ec nel 1692, a Tubinga, a causa di una malattia epidemica, probabilmente il colera o la peste, e fu sepolto nel Duomo di Freiberg. L'anno successivo, Anna Sofia tent\u00f2 di porre fine alla storia d'amore tra il figlio Giovanni Giorgio e Maddalena Sibylle \"Billa\" di Neidschutz, con la quale aveva vissuto dalla morte di suo padre. Federico Augusto aveva ostacolato la relazione nutrendo il fondato motivo che \"Billa\" fosse nata da una relazione con Ursula Margarethe di Haugwitz, e quindi potesse essere la sorellastra di Giovanni Giorgio. \nAnna Sofia costrinse il figlio a sposare Eleonora Erdmuthe di Sassonia-Eisenach, una nobildonna tedesca, ma il matrimonio si rivel\u00f2 un fallimento. Giovanni Giorgio abbandon\u00f2 sua moglie e cerc\u00f2 di ucciderla per poter sposare \"Billa\".\nEleonora non riusc\u00ec ad avere un erede, mentre nel giugno 1693 \"Billa\" diede alla luce Guglielmina Maria Federica. Meno di un anno dopo, la donna contrasse il vaiolo e mor\u00ec il 4 aprile 1694 tra le braccia del principe elettore. Giovanni Giorgio mor\u00ec 23 giorni dopo della stessa malattia, e fu sepolto nel duomo di Freiberg. Essendo deceduto senza eredi legittimi, gli successe il fratello, che assunse la tutela di Guglielmina. Fu allevata presso la corte reale e riconosciuta come nipote di Federico Augusto.\nMorte.\nMor\u00ec nel castello di Lichtenberg, vicino Prettin."}
{"id": "2867041", "revid": "217591", "url": "https://it.wikipedia.org/wiki?curid=2867041", "title": "Primi nove venerd\u00ec del mese (Devozione)", "text": ""}
{"id": "2867045", "revid": "181699", "url": "https://it.wikipedia.org/wiki?curid=2867045", "title": "Festa del Canada", "text": "La Festa del Canada (in inglese Canada Day; in francese: F\u00eate du Canada), in precedenza \"Dominion Day\" (in francese: \"Le Jour de la Conf\u00e9d\u00e9ration\"), \u00e8 il giorno di festivit\u00e0 nazionale del Canada, fissato dallo statuto federale per celebrare l'anniversario del \"British North America Act\" (entrato in vigore il 1\u00ba luglio 1867) con il quale vennero unite le colonie britanniche di Nuova Scozia e Nuovo Brunswick e la Provincia del Canada corrispondente a Ontario e Quebec a formare il Dominion del Canada.\nFigura chiave e dominante per la formazione e la nascita della nuova nazione fu il politico John A. Macdonald, primo ministro del Canada"}
{"id": "2867046", "revid": "270833", "url": "https://it.wikipedia.org/wiki?curid=2867046", "title": "Isola di Palmaria", "text": ""}
{"id": "2867050", "revid": "339392", "url": "https://it.wikipedia.org/wiki?curid=2867050", "title": "Christiane F. - Noi, i ragazzi dello zoo di Berlino (romanzo)", "text": ""}
{"id": "2867053", "revid": "352193", "url": "https://it.wikipedia.org/wiki?curid=2867053", "title": "Duchi dell'Arcipelago", "text": "Questo \u00e8 un elenco dei Duchi di Nasso o dell'Arcipelago dal fondatore Marco I Sanudo, che si appropri\u00f2 delle isole durante la Quarta Crociata, a Giuseppe Nasi, il \"marrano\" portoghese che venne nominato dal sultano ottomano Selim II nuovo duca dopo la deposizione (1566) dell'ultimo duca cristiano Jacopo IV Crispo."}
{"id": "2867054", "revid": "599013", "url": "https://it.wikipedia.org/wiki?curid=2867054", "title": "Pattinaggio di velocit\u00e0", "text": ""}
{"id": "2867059", "revid": "547034", "url": "https://it.wikipedia.org/wiki?curid=2867059", "title": "Rumbek", "text": "Rumbek () \u00e8 la capitale dello stato dei Laghi (Buhayrat) nel Sudan del Sud. \u00c8 stata per un breve periodo anche la capitale provvisoria del Sudan del Sud (prima dell'indipendenza), prima di Juba.&lt;br&gt;\n\u00c8 stata gravemente danneggiata durante la Seconda Guerra Civile Sudanese. Un piccolo aeroporto e alcune strade asfaltate sono in fase di costruzione dalla ditta Civicon Ltd. Le trib\u00f9 Dinca di Aliab, Chic e Agar vi ci convivono assieme a quelle non-Dinca di Atout e Jurbel."}
{"id": "2867062", "revid": "1714743", "url": "https://it.wikipedia.org/wiki?curid=2867062", "title": "Federica Amalia di Danimarca", "text": "Biografia.\nEra figlia di Federico III di Danimarca e di Sofia Amelia di Brunswick e L\u00fcneburg. Suo padre era stato incoronato re il 23 novembre 1648, circa cinque mesi prima che lei nascesse.\nMatrimonio.\nVenne data in moglie al duca Cristiano Alberto di Holstein-Gottorp, che spos\u00f2 a Gl\u00fcckstadt il 24 ottobre 1667. Il matrimonio venne celebrato al Castello di Gl\u00fccksburg. Ebbero quattro figli::\nIl matrimonio fu infelice essendo, spesso, in mezzo ai frequenti disaccordi tra il fratello, Cristiano V di Danimarca, e suo marito. Veniva trattata male dal marito, al contrario, dalla famiglia reale danese che le dimostrava affetto.\nCompivano, spesso, viaggi in Svezia, dove vi era la sorella, Ulrica Eleonora di Danimarca, regina di Svezia.\nNel 1695 rimase vedova. Siccome i suoi figli erano anche anti-danese, il conflitto tra la Danimarca e Holstein-Gottorp, continuavano a metterla in una posizione difficile anche da vedova.\nMor\u00ec nel castello di Lichtenberg, vicino Prettin."}
{"id": "2867064", "revid": "148107", "url": "https://it.wikipedia.org/wiki?curid=2867064", "title": "Megan Ward", "text": "Biografia.\nMegan nacque a Los Angeles ed \u00e8 la pi\u00f9 giovane di quattro fratelli, figlia di attori. A quattro anni si trasfer\u00ec con la famiglia a Honolulu. All'et\u00e0 di nove anni, apparve in diverse pubblicit\u00e0. Quando divenne adolescente si rec\u00f2 in Giappone lavorando come modella per diversi anni. Poich\u00e9 nella scuola che frequentava ad Honolulu studiava il giapponese, ne aveva una certa padronanza e pot\u00e9 condurre il programma \"Science Q\" nel 1988-1989. Dopo essersi diplomata alla Kaiser High School, ritorn\u00f2 a Los Angeles, dove inizi\u00f2 la carriera di attrice.\nCarriera.\nUna volta a Los Angeles ottenne dei ruoli in serie televisive come \"Freaked\", \"Cinque in famiglia\", Dark Skies\", Summerland\", \"Sports Night\", \"Kevin Hill\", e \"Boomtown\". Guadagn\u00f2 fama grazie al ruolo di Kate Howard in \"General Hospital\" nel 2007.\nVita privata.\nDal 1995, la Ward \u00e8 sposata con Michael Shore, che conobbe alla scuola di recitazione"}
{"id": "2867065", "revid": "86599", "url": "https://it.wikipedia.org/wiki?curid=2867065", "title": "312P/NEAT", "text": "312P/NEAT \u00e8 una cometa periodica con un'insolita storia osservativa.\nNonostante porti il nome di un programma di ricerca, NEAT, la cometa \u00e8 stata scoperta da un astrofilo tedesco, Maik Meyer, il 27 gennaio 2010 su immagini d'archivio riprese tra l'agosto e il dicembre 2001, la scoperta \u00e8 stata ufficializzata il 19 marzo 2010.\nSi tratta quindi di una scoperta fatta a posteriori, a quasi 9 anni di distanza dal passaggio della cometa al perielio del 2001.\nSecondo quanto stabilito dall'Unione Astronomica Internazionale, la scoperta \u00e8 stata attribuita a chi ha ripreso le immagini della scoperta e non a chi ha materialmente effettuato su di esse la scoperta.\nStranamente la cometa non \u00e8 stata osservata nemmeno al passaggio successivo nel 2007, secondo Meyer il successivo passaggio del 2014 avrebbe dovuto essere sfavorevole invece la cometa \u00e8 stata osservata permettendo di essere numerata definitivamente, al prossimo passaggio del 2020 la cometa dovrebbe essere posizionata meglio e quindi osservabile in condizioni migliori."}
{"id": "2867067", "revid": "729019", "url": "https://it.wikipedia.org/wiki?curid=2867067", "title": "Stazione di Ponte San Pietro", "text": "La stazione di Ponte San Pietro \u00e8 una stazione ferroviaria posta alla confluenza delle linee Lecco-Brescia e Seregno-Bergamo.\nMovimento.\nLa stazione \u00e8 servita dai treni regionali di Trenord della relazione Milano-Carnate-Bergamo, cadenzati a frequenza oraria (semioraria nelle ore di punta). \u00c8 inoltre servita dai treni regionali della relazione Lecco-Bergamo.\nAl 2007, l'impianto risultava frequentato da un traffico giornaliero medio di persone.\nServizi.\nLa stazione \u00e8 classificata da RFI nella categoria \"silver\"."}
{"id": "2867071", "revid": "174925", "url": "https://it.wikipedia.org/wiki?curid=2867071", "title": "Torit", "text": "Torit \u00e8 la capitale dello stato dell'Equatoria Orientale e del distretto di Imatong.\nStoria.\nIl distretto di Torit fu fondato nel 1934 dall'unione dei due distretti di Teretenya e di Opari. Il distretto di Opari era principalmente abitato dalle genti di etnia Madi e Acholi. Fu impattato pesantemente dalle violenze causate dalla Seconda guerra civile sudanese e adesso molti dei suoi abitanti sono fuggiti diventando dei profughi. La Diocesi di Torit ha 750.000 abitanti."}
{"id": "2867077", "revid": "484362", "url": "https://it.wikipedia.org/wiki?curid=2867077", "title": "Wad Madani", "text": "Wad Madani () \u00e8 la capitale dello stato Sudanese di Gezira\ne si trova sulla riva occidentale del Nilo Azzurro 136\u00a0km a sud-est di Khartum.\n\u00c8 connessa, tramite la rete ferroviaria sudanese con Khartum e vi si coltiva il cotone.\nCi si commerciano anche notevoli quantit\u00e0 di frumento, arachidi, orzo e bestiame.\n\u00c8 la sede centrale della Irrigation Service.\nStoria.\nAll'inizio del XVIII secolo la citt\u00e0 era un piccolo avamposto Turco-Egizio, e nel 1925, seguendo i piani di irrigazione del nuovo Sistema di Irrigazione di Gezira ebbe un grande sviluppo. Wad Madani \u00e8 un centro commerciale del distretto agricolo di Gezira ed \u00e8 per lo pi\u00f9 una zona residenziale. La citt\u00e0 possiede delle vivaci attivit\u00e0 commerciali insieme a dei buoni suq (i tipici mercati arabi).\nLe attrezzature per il tempo libero di Wad Madani sono tra le pi\u00f9 moderne di quasi tutto il Sudan tranne per quelle situate nella zona di Khartum. Sulla sponda orientale del Nilo Azzurro vi si trovano degli stabilimenti balneari.\nA Wad Madani esiste l'Universit\u00e0 di al-Jazirah. I cantanti Abdel Aziz El Mubarak, Mohammed Al Ameen e Ibrahim Al Kashif sono originari di questa citt\u00e0. Il centro della citt\u00e0 \u00e8 suddiviso nei quartieri di Al Daraga, Al Gism, Al Awal, Wad Azrag ed il Sudanese District (originariamente il Distretto Britannico)."}
{"id": "2867079", "revid": "767487", "url": "https://it.wikipedia.org/wiki?curid=2867079", "title": "Special Blend", "text": "Special Blend \u00e8 un album di El Presidente, pubblicato nel 2010."}
{"id": "2867082", "revid": "228587", "url": "https://it.wikipedia.org/wiki?curid=2867082", "title": "Renaissance (Renaissance)", "text": "Renaissance \u00e8 il primo album in studio dell'omonimo gruppo di rock progressivo britannico Renaissance pubblicato nel 1969 dalla Island. \nIl disco.\nIl disco \u00e8 stato rimasterizzato dalla Mooncrest Records nel 1998 con il nome \"Innocence\"."}
{"id": "2867086", "revid": "767487", "url": "https://it.wikipedia.org/wiki?curid=2867086", "title": "Publio Clodio Trasea Peto", "text": "Biografia.\nOrigini e giovinezza.\nPublio Clodio Trasea Peto nacque da una famiglia illustre e agiata proveniente da Padova; non \u00e8 nota n\u00e9 la data n\u00e9 il luogo di nascita, se sia Roma o Padova, con cui mantenne stretti legami come dimostra la partecipazione ai festeggiamenti in onore del fondatore, Antenore.\nNulla \u00e8 noto della sua giovinezza e degli inizi della carriera politica tranne che nel 42 contrasse matrimonio con Cecinia Arria, figlia di Cecina Peto, console suffetto nel 37. \nNel medesimo anno il suocero fu implicato nella rivolta di Lucio Arrunzio Camillo Scriboniano che mirava ad eliminare Claudio e a restaurare la repubblica e pertanto fu costretto al suicidio; lo segu\u00ec, sebbene Trasea avesse cercato di impedirlo, anche la moglie, Arria maggiore.\nProbabilmente, dopo la morte del suocero, Cecina Peto, Trasea aggiunse il suo nome al proprio, prassi inconsueta per un genero che pu\u00f2 essere letta come un segno di opposizione al principato.\nCursus Honorum.\nNon abbiamo informazioni sulla cronologia della progressione di Trasea tra i ranghi pi\u00f9 bassi del cursus honorum ed \u00e8 possibile, ma non \u00e8 affatto certo, che la sua carriera politica fosse ad un punto morto.\nA seguito della morte di Claudio e l'ascesa di Nerone, l'influenza del precettore del nuovo principe, il filosofo stoico Seneca, gli permise di divenire console suffetto nel bimestre novembre-dicembre dell'anno 56 acquistando nel frattempo l'importante amicizia del genero Elvidio Prisco\nDopo il consolato ottenne il prestigioso incarico di quindecimvir sacris faciundis.\nTale ascesa fu, forse, aiutata dall'attivit\u00e0 svolta presso le corti di giustizia n\u00e9 \u00e8 da escludere una sua nomina come governatore provinciale in accordo alla testimonianza di Persio, amico e parente di Trasea, il quale scrisse di aver viaggiato con lui.\nOpposizione a Nerone.\nNel 57 sostenne in senato la causa di concussione avanzata dai Cilici contro il loro ex-governatore, Cossuziano Capitone, vicino al principe, che fu condannato probabilmente proprio per l'influenza e la capacit\u00e0 oratoria mostrata da Trasea.\nL'anno seguente si oppose ad una mozione con cui i siracusani chiedevano di superare il numero legale di gladiatori per i loro giochi censurando di fatto l'irrilevanza cui era giunto il Senato.\nQuando, poi, Nerone invi\u00f2 al senato una lettera in cui giustificava l'appena compiuto omicidio della madre, Giulia Agrippina, Trasea fu il solo ad uscire dall'aula affermando di non poter dire ci\u00f2 che voleva e che non avrebbe detto quel che poteva mentre molti dei suoi colleghi si congratulavano bassamente con Nerone.\nNel 62, il pretore Antistio Sosiano, che aveva scritto poesie diffamatorie su Nerone, fu accusato da Cossuziano Capitone, recentemente riabilitato in Senato su impulso del suocero di questi, Tigellino, di maiestatis. \nTrasea dissent\u00ec dalla proposta di imporre la pena di morte sostenne la pi\u00f9 lieve sanzione dell'esilio, conforme per il reato. \nLa proposta fu approvata con larga maggioranza nonostante il parere contrario di Nerone consultato prima della votazione ed il principe fu costretto ad aderirvi per far mostra di clemenza.\nNello stesso anno, al processo contro il proconsole di Creta Claudio Timarco, accusato dai provinciali di continui abusi, avendoli costretti a compiere frequenti voti di ringraziamento, Trasea censur\u00f2 il comportamento del proconsole; fece approvare a maggioranza un senatoconsulto che per\u00f2 dovette aspettare il placet del principe.\nNel 63 fu dispensato dal principe dal portargli i ringraziamenti, insieme alla delegazione del senato, per la nascita di una figlia. Tale gesto fu, probabilmente, il preludio della fine anche perch\u00e9 Tigellino, tra i pi\u00f9 influenti cortigiani di Nerone era ostile a Trasea essendo il suocero di Cossuziano Capitone, fatto condannare da Trasea stesso.\nTuttavia, \u00e8 noto che Nerone disse a Seneca di essersi riconciliato con il senatore e che Seneca si fosse congratulato perch\u00e9 aveva recuperato un'amicizia piuttosto che averlo costretto a chiedere clemenza.\nRitiro a vita privata.\nDopo tale vicenda, per\u00f2, Trasea si ritir\u00f2 dalla vita politica. Non sappiamo esattamente quando fu presa la decisione ma Tacito fa dire a Capitone, in occasione del processo, tenutosi nel 66, che Trasea aveva da oltre tre anni disertato tutte le sedute del senato ma, occorre ricordare che la fonte \u00e8 polemica e quindi poco affidabile.\nNon \u00e8 noto neppure quale sia stato il catalizzatore di una tale decisione che contrastava apertamente con la sua vita precedente; forse era la sua ultima forma di protesta al principe.\nIn questo lasso di tempo, Trasea continu\u00f2 a curare gli interessi dei suoi clienti e probabilmente compose anche la sua Vita di Catone, in cui egli lod\u00f2 il sostenitore della libert\u00e0 senatoriale contro Cesare con il quale condivideva la filosofia stoica.\nTale opera, oggi perduta, fu una fonte importante per la biografia di Plutarco su Catone.\nIl processo.\nNell'anno 66 Nerone, dopo aver violentemente represso la Congiura dei Pisoni, decise di sbarazzarsi di chiunque sospettava ostile e tra questi anche Trasea Peto e Barea Sorano che da tempo detestava.\nSpinto da Cossuziano Capitone, decise di agire durante la visita del re Tiridate I di Armenia a Roma, come scrisse sarcasticamente Tacito \"quasi fosse atto da re\", affinch\u00e9 passassero inosservate le vicende di due cos\u00ec illustri cittadini L'accusa contro Trasea Peto fu assunta da Cossuziano Capitone e Marcello Eprio , mentre Ostorio Sabino si occupava di Barea Sorano.\nDapprima Nerone escluse Trasea dal ricevimento in onore di Tiridate ma questi, anzich\u00e9 farsi prendere dal timore, chiese che gli fossero notificati i capi d'accusa e che gli fosse dato tempo di difendersi.\nNerone accolse la risposta di Trasea con agitata premura e come mai prima d'ora cominci\u00f2 a temere la presenza, l'ardimento e lo spirito di libert\u00e0 della sua vittima e pertanto comand\u00f2 di convocare il senato.\nL'imputato, dopo aver consultato gli amici, decise di non partecipare al processo per evitare che Nerone si incrudelisse anche con la moglie, Arria, e la figlia e per non prestare orecchio alle ingiurie degli accusatori.\nIn tale occasione, inoltre, imped\u00ec al giovane tribuno Aruleno Rustico di porre il veto al decreto del senato affermando che una siffatta azione avrebbe messo in pericolo la vita del tribuno senza salvare la sua.\nIl giorno del processo, il tempio di Venere Genitrice, luogo di raduno del Senato, fu circondato da due coorti della Guardia Pretoriana. Iniziata la seduta, il questore lesse una lettera del principe che, senza far nomi, accusava alcuni senatori di trascurare da tempo i loro doveri e di essere, pertanto, cattivo esempio anche per i cavalieri.\nGli accusatori accolsero tali affermazioni come un dardo pronto per essere scagliato e subito Cossuziano si scagli\u00f2 contro Trasea per essere seguito poi da Marcello Eprio il quale, con maggiore energia, grid\u00f2 che si trattava della salvezza dello stato e che la longanimit\u00e0 del principe sarebbe venuta meno di fronte all'arroganza dei sottoposti e che fino ad ora troppo indulgenti erano stati i senatori nei confronti di Trasea, di Barea Sorano, definiti \"faziosi ribelli\".\nNon si ricordano discorsi della difesa ed in ogni caso i Senatori, nel pi\u00f9 profondo terrore per i reparti armati, non avevano altra alternativa che votare la condanna a morte nella forma del\n\" liberum mortis arbitrium \" ovvero l'ordine di suicidarsi.\nTrasea fu ovviamente condannato a morte, il genero Elvidio Prisco fu esiliato insieme agli amici Paconio Agrippino e Curzio Montano; gli altri imputati, Barea Sorano e la figlia di lui, processati separatamente, seguirono lo stesso destino di Trasea.\nLa fine.\nAl crepuscolo, Trasea intento ad intrattenere numerosi ospiti e ad ascoltare con molta attenzione il filosofo cinico Demetrio con il quale discuteva della natura dell'anima e della separazione dello spirito dal corpo, ricevette da uno dei suoi intimi, Domizio Ceciliano, la notizia della condanna.\nA tal punto, esort\u00f2 i pi\u00f9 a non disperarsi e a ritirarsi in gran fretta per evitare di compromettere le loro sorti con la sua, poi persuase la moglie Cecinia Arria che, memore della madre, si preparava a seguire nella morte il marito, a restare in vita e a non privare la figlia, Fannia, dell'unico sostegno.\nPoco dopo, mentre Trasea si avviava al portico con un'espressione lieta, avendo saputo che il genero, Elvidio Prisco, era stato solo esiliato, giunse il questore a comunicargli ufficialmente la condanna.\nSi ritir\u00f2, quindi, accompagnato da Demetrio e dal genero, nelle proprie camere, porse ad uno schiavo le vene di entrambe le braccia e, come il sangue scorse, lo sparse a terra libando a Giove Liberatore sempre alla presenza del questore. Infine, dopo molte sofferenze, mor\u00ec."}
{"id": "2867087", "revid": "1714743", "url": "https://it.wikipedia.org/wiki?curid=2867087", "title": "Guglielmina Ernestina di Danimarca", "text": "Biografia.\nEra figlia di Federico III di Danimarca, re di Danimarca e Norvegia e di Sofia Amelia di Brunswick e L\u00fcneburg.\nVenne data in moglie all'elettore palatino Carlo II del Palatinato, che spos\u00f2 a Heidelberg il 20 settembre 1671.\nDal matrimonio per\u00f2 non nacquero figli e ci\u00f2 comport\u00f2 controversie tra i pretendenti alla successione.\nMor\u00ec nel castello di Lichtenberg, vicino Prettin."}
{"id": "2867088", "revid": "83531", "url": "https://it.wikipedia.org/wiki?curid=2867088", "title": "Laura Pavel", "text": "Biografia.\nTra il 1987 e il 1992, frequenta la Facolt\u00e0 di Lettere dell'Universit\u00e0 \u201eBabe\u015f-Bolyai\u201d di Cluj-Napoca. Stage di formazione: Universit\u00e9 libre de Bruxelles (1993), Universit\u00e0 dell'Indiana, Bloomington, USA (1997), Universit\u00e0 di Amsterdam (2000). \u00c8 dottore di ricerca e professore presso la Facolt\u00e0 di Teatro e Televisione dell'Universit\u00e0 \u201eBabe\u015f-Bolyai\u201d di Cluj-Napoca. \u00c8 specialista in teoria del dramma, storia del teatro e storia letteraria. Dal 2007 \u00e8 direttore del Dipartimento di Teatrologia e Mass Media. Ha pubblicato inoltre studi e saggi in \"Euresis\", \"Synergies Roumanie\", \"Dacoromania litteraria\", \"Caietele Sextil Pu\u0219cariu\", \"Journal for the Study of Religions and Ideologies\",\"Studia Universitatis \u201eBabe\u015f-Bolyai\u201d\", series \"Dramatica\" e series \"Philologia\", cos\u00ec come in vari volumi collettivi e in riviste culturali e letterarie romene."}
{"id": "2867089", "revid": "1711941", "url": "https://it.wikipedia.org/wiki?curid=2867089", "title": "Partito Democratico Amazigh Marocchino", "text": "Il Partito Democratico Amazigh Marocchino (in berbero: \"Akabar Amagday Amazi\u0263 Am\u0263rabi\"; in francese: \"Parti D\u00e9mocratique Amazigh Marocain\"; ) \u00e8 stato un partito politico marocchino. Dopo la sua dissoluzione, il partito si ricostitu\u00ec come Izigzawen.\nStoria.\nIl partito nacque ufficialmente nel 2005 a Marrakech, su impulso del militante berberista Ahmed Adghirni. Gli attivisti della nuova formazione, per ovviare alla legge marocchina che vietava la costituzione di gruppi politici la cui agenda politica perseguisse principi etnocentrici, affermarono che il partito era aperto a tutta la cittadinanza, sostenendo che la stragrande maggioranza dei marocchini potevano rivendicare almeno un parziale retaggio berbero. Il partito attrasse soprattutto giovani intellettuali; oltre l'80% dei suoi rappresentanti avevano meno di 30 anni. Il partito persegu\u00ec obiettivi nazionali, proponendo una struttura federale nell'ambito della monarchia marocchina.\nIl partito non venne riconosciuto dalle autorit\u00e0 marocchine e venne dichiarato illegale da un tribunale marocchino di giustizia a Rabat il 17 aprile 2008, dal momento che la sua agenda politica venne ritenuta etnocentrica. Successivamente, il partito si ricostitu\u00ec come un partito ecologista, chiamato Izigzawen, guidato da Omar Louzi e da Adghirni, focalizzandosi su tematiche quali la biodiversit\u00e0, lo sviluppo sostenibile, la laicit\u00e0, i diritti umani e la diversit\u00e0 culturale."}
{"id": "2867117", "revid": "729019", "url": "https://it.wikipedia.org/wiki?curid=2867117", "title": "Jimmy Snuka", "text": "Celebre per le sue spericolate ed innovative manovre aeree, Snuka ha vinto diversi prestigiosi titoli come l'ECW World Heavyweight Championship, il WCW World Tag Team Championship e l'NWA Texas Tag Team Championship. Nel 1996 \u00e8 stato introdotto nella \"WWE Hall of Fame\".\nCarriera.\nInizi.\nCon il ring name di Jimmy Kealoha, Reiher debutt\u00f2 nel mondo del wrestling professionistico combattendo contro Maxwell \"Bunny\" Butler alle Hawaii nel 1970. Successivamente si spost\u00f2 nella NWA Pacific Northwest di Don Owen dove vinse la cintura di Heavyweight Champion per sei volte tra il 1971 e il 1976. Il primo titolo arriv\u00f2 quando Jimmy Snuka schien\u00f2 Bull Ramos il 16 novembre 1973. Fu in questo periodo che James Reiher cambi\u00f2 il suo nome d'arte da \"Jimmy Kealoha\" a \"Jimmy Snuka\". Sempre nella Pacific Northwest Wrestling, Snuka divenne campione di coppia NWA Pacific Northwest Tag Team Champion in sei occasioni diverse insieme al partner Dutch Savage. Infine, Snuka ebbe il suo primo feud importante con un giovane Jesse \"The Body\" Ventura, che dur\u00f2 per circa due anni.\nSnuka lott\u00f2 anche in diverse altre compagnie affiliate alla National Wrestling Alliance (NWA), inclusa la World Class Championship Wrestling. Nel 1977, Jimmy vinse sia il titolo di campione Texas Heavyweight sia le cinture di campione Tag Team. Dopo il successo in Texas, Snuka pass\u00f2 alla Mid-Atlantic dove form\u00f2 un tag team con Paul Orndorff. Orndorff &amp; Snuka sconfissero Baron von Raschke e Greg Valentine diventando campioni di coppia nel 1979. Il 1\u00ba settembre 1979, Jimmy sconfisse Ricky Steamboat per la cintura United States. Inoltre form\u00f2 un altro tag team insieme a Ray Stevens.\nLa sua carriera lo port\u00f2 poi ad approdare alla Georgia Championship Wrestling. In Georgia, Terry Gordy e Jimmy divennero campioni NWA National Tag Team battendo Ted DiBiase e Steve Olsonoski.\nWorld Wrestling Federation (1982-1985).\nNel gennaio 1982 Snuka entr\u00f2 nella World Wrestling Federation come personaggio heel sotto la guida del manager \"Captain\" Lou Albano. Snuka perse diversi match per il titolo contro il campione del mondo WWF dell'epoca Bob Backlund; il pi\u00f9 famoso dei quali resta quello disputato nella gabbia al Madison Square Garden il 28 giugno 1982, durante il quale Snuka sal\u00ec fino in cima alla gabbia per saltare su Backlund, mancandolo clamorosamente e permettendogli cos\u00ec di uscire dalla gabbia e di vincere l'incontro.\nNonostante Snuka interpretasse il ruolo del \"cattivo\", i fan iniziarono a tifarlo per le sue spericolate acrobazie aeree e per il suo stile di combattimento atletico. Venne quindi deciso di farlo diventare un face, facendolo ribellare al suo manager Albano, che quindi lo attacc\u00f2 con l'aiuto del nuovo protetto di \"Classy\" Freddie Blassie, l'ex partner di coppia di Snuka Ray Stevens. Stevens colp\u00ec violentemente Snuka facendolo sanguinare. L'attacco a tradimento, conclusosi con l'esecuzione di due piledriver da parte di Stevens su Snuka effettuati sul pavimento in cemento dell'arena, solidific\u00f2 l'identit\u00e0 di Snuka nel nuovo ruolo di beniamino del pubblico. Diventato uno dei \"buoni\", Snuka chiam\u00f2 a s\u00e9 il suo ex manager nella Mid-Atlantic, \"Nature Boy\" Buddy Rogers, e si alle\u00f2 con lui per combattere diversi incontri di coppia e singoli contro Stevens e Albano.\nNel 1983 Snuka ebbe anche un celebre feud con \"Magnificent\" Don Muraco. I due si scontrarono in diversi incontri con in palio il titolo di campione Intercontinentale WWF, ma la data che fece entrare definitivamente \"Superfly\" Jimmy Snuka nella storia del wrestling fu quella del 17 ottobre 1983, quando lui e Muraco si affrontarono in uno Steel Cage Match al Madison Square Garden di New York. L'incontro termin\u00f2 con la sconfitta di Superfly, ma Snuka rigett\u00f2 Muraco all'interno della gabbia, sal\u00ec in cima alla stessa, e vol\u00f2 atterrando violentemente sull'esanime Muraco steso al centro del ring con il pi\u00f9 famoso \"Superfly Splash\" della sua carriera. I futuri wrestler Sandman, Mick Foley, Tommy Dreamer, e Bubba Ray Dudley erano tutti presenti quella sera all'evento, e dichiararono in seguito che l'incontro tra Snuka e Muraco era stata la ragione principale che li aveva spinti ad intraprendere la carriera di lottatori.\nNel giugno 1984 Snuka si imbarc\u00f2 in un intenso feud con \"Rowdy\" Roddy Piper, dopo uno dei pi\u00f9 famosi incidenti capitati nel wrestling. Durante una puntata del \"Piper's Pit\", lo spazio interviste condotto da Piper, Roddy insult\u00f2 e provoc\u00f2 Snuka per tutta l'intervista, terminando spaccandogli in testa una vera noce di cocco. L'aggressione port\u00f2 ad una serie di match tra i due durante l'estate del 1984. Alla prima edizione del ppv \"WrestleMania\" nel marzo 1985, Snuka era nell'angolo di Hulk Hogan e Mr. T durante il loro match contro Piper e Paul Orndorff. Superfly lasci\u00f2 poi la WWF nell'agosto 1985.\nAmerican Wrestling Association (1986-1989).\nDopo qualche problema di salute dovuto all'abuso di alcool e di droghe, Snuka, completamente disintossicatosi, riapparve nella American Wrestling Association (AWA) rimpiazzando l'infortunato Jerry Blackwell come compagno di coppia di Greg Gagne in un match contro Bruiser Brody e Nord the Barbarian a \"WrestleRock 86\". Tra il 1986 e il 1987, Snuka divise il suo tempo tra AWA e combattimenti in Giappone. Il suo feud pi\u00f9 importante del periodo passato nella AWA fu quello con il Col. DeBeers, che si rifiutava di combattere contro Snuka per motivi razziali.\nRitorno in World Wrestling Federation (1989-1993).\nCome molti altri veterani in et\u00e0 ormai avanzata prima di lui, Snuka riapparve in WWF a \"WrestleMania V\" il 2 aprile 1989, con il solo scopo di promuovere la carriera in ascesa di giovani promesse come Curt Hennig e Rick Rude, perdendo con quest'ultimo durante \"WrestleMania VI\". Nel 1991, Snuka fu il primo avversario di The Undertaker in una \"Wrestlemania\". Undertaker sconfisse sonoramente Snuka a \"WrestleMania VII\"; iniziando cos\u00ec la sua striscia vincente a \"Wrestlemania\", terminata a WrestleMania XXX per mano di Brock Lesnar. Relegato ad un ruolo da comprimario, e mai preso seriamente in considerazione per la vittoria di un titolo, Snuka lasci\u00f2 nuovamente la compagnia.\nEastern Championship Wrestling (1992-1994).\nDopo aver lasciato la WWF nel febbraio 1992, Jimmy lott\u00f2 in varie federazioni locali ed ebbe un ruolo importante nella formazione della Eastern Championship Wrestling (ECW) di Tod Gordon, insieme a Don Muraco e Terry Funk. Snuka fu il primo ECW Heavyweight Champion militando nella compagnia per tutto il 1994 e rivincendo il titolo anche una seconda volta. La ECW sarebbe stata in seguito acquisita da Paul Heyman, che la rinomin\u00f2 \"Extreme Championship Wrestling\".\nWWE Hall of Famer e sporadiche apparizioni (1996-2015).\nDurante la seconda met\u00e0 degli anni novanta, Snuka fece delle apparizioni sporadiche sia nella World Wrestling Federation che nella World Championship Wrestling. In WWF prese parte alle Survivor Series del 1996, e fu introdotto nella WWE Hall of Fame. In WCW, apparve in una puntata di WCW Monday Nitro a inizio 2000, dove esegu\u00ec un \"Superfly Splash\" su Jeff Jarrett dalla cima di una gabbia. Nel 2008, Snuka partecip\u00f2 a sorpresa alla Royal Rumble. Resistette sul ring poco meno di 5 minuti concentrandosi sulla sua nemesi di un tempo, Roddy Piper. Entrambi furono velocemente eliminati da Kane. Il 5 aprile 2009, nel corso di WrestleMania XXV, Snuka ha combattuto in coppia con Ricky Steamboat e Roddy Piper contro Chris Jericho in un \"Legends of Wrestlemania Handicap Match\". Snuka fu il primo wrestler eliminato da Jericho, che poi vinse il match. Snuka fece l'ultima apparizione in WWE nel corso di una puntata di \"Raw\" nel novembre 2010, assistendo la figlia Tamina, nell'angolo dei The Usos durante il loro match contro Santino Marella e Vladimir Kozlov. Nel 2011, Jimmy Snuka lott\u00f2 all'evento \"JCW: Icons and Legends\" partecipando ad una Battle Royal vinta da Zach Gowen. L'11 maggio 2014, Snuka fece coppia con The Patriot per sconfiggere Brodie Williams &amp; Mr. TA nel corso di un evento della Big Time Wrestling. Si tratt\u00f2 dell'ultimo match in carriera.\nA seguito del suo arresto per la morte di Nancy Argentino, la WWE sospese il contratto da \"Leggenda\" di Snuka e rimosse il suo profilo dalla Hall of Fame dal sito web della federazione.\nVita privata.\nLa morte di Nancy Argentino.\nIl 10 maggio 1983, poche ore dopo essere apparso in TV in una trasmissione della WWF a Allentown, Pennsylvania, Snuka chiam\u00f2 il pronto soccorso richiedendo urgentemente un'ambulanza. Quando il personale d'emergenza arriv\u00f2 nella stanza 427 dell'hotel George Washington Motor Lodge, trovarono la ragazza di Snuka dell'epoca, Nancy Argentino, in condizioni altamente gravi. La donna fu trasportata d'urgenza all'ospedale Sacred Heart Medical Center di Allentown, dove mor\u00ec poco dopo l'arrivo a causa di \"imprecisate lesioni cranio-cerebrali\". Il medico legale della contea di Lehigh, tale Wayne Snyder, rifer\u00ec che dopo aver visto le ferite sul corpo della ragazza ed aver parlato con i medici del pronto soccorso, sospett\u00f2 immediatamente che le lesioni fossero da collegarsi ad una aggressione dolosa e lo comunic\u00f2 al distretto di polizia locale. Snuka fu l'unico sospettato nelle successive indagini.\nNon furono presentate accuse nei confronti di Snuka, ma il caso rimase ufficialmente aperto, non essendo ancora ben chiaro se l'incidente fosse stato involontario e le lesioni autoinflitte, oppure se si trattasse di omicidio. Nel 1985 la famiglia della Argentino vinse una causa per la somma di 500.000 dollari intentata contro Snuka, anche se sembra che Snuka non abbia mai risarcito la famiglia, asserendo di essere finanziariamente impossibilitato a farlo. Nel 2010 il caso viene riaperto a causa dei risultati dell'autopsia della Argentino resi noti da un giornalista, che indicavano la causa della morte in un probabile omicidio. Il 1\u00ba settembre 2015 Snuka viene arrestato con l'accusa di omicidio; \u00e8 quindi chiamato a presenziare in un tribunale il 21 dello stesso mese.\nUltimi anni e morte.\nNell'agosto 2015 la moglie di Snuka, Carole, annunci\u00f2 che a suo marito era stato diagnosticato un cancro allo stomaco. Di conseguenza egli si sarebbe sottoposto ad intervento chirurgico per rimuove i linfonodi e parte dello stomaco. Dopo l'arresto per l'\"affare Argentino\", il suo avvocato, William E. Moore, disse alla stampa che Snuka era affetto da demenza senile, correlata agli infortuni riportati durante la sua carriera di lottatore, fino al punto tale da non poter recarsi in aula per sottoporsi ad un processo.\nNel luglio 2016 Snuka, rappresentato dalla moglie, fece causa alla WWE, accusando la societ\u00e0 di provocare ai propri wrestler \"danni neurologici a lungo termine\", ci\u00f2 a causa dei numerosi match ai quali vengono sottoposti per contratto. Il 2 dicembre 2016 venne reso pubblico il ricovero di Jimmy Snuka presso una casa di cura per anziani e che gli restavano 6 mesi di vita a causa di una malattia terminale. Egli mor\u00ec il 15 gennaio 2017 all'et\u00e0 di 73 anni a Hallandale Beach, Florida."}
{"id": "2867118", "revid": "76963", "url": "https://it.wikipedia.org/wiki?curid=2867118", "title": "Liam Hemsworth", "text": "Biografia.\nNato a Melbourne e cresciuto tra Bulman (piccolo centro abitato a a sud-est di Darwin) e Phillip Island, \u00e8 il pi\u00f9 giovane dei tre figli di Craig e Leonie Hemsworth. I due fratelli, Luke e Chris, sono entrambi attori. Gi\u00e0 da giovanissimo decide di emulare le gesta dei fratelli, divenendo anch'egli un attore. Debutta in un episodio di \"Home and Away\", seguito da un episodio de \"Le sorelle McLeod\". Nel luglio del 2007 entra nel cast della soap opera \"Neighbours\", dove per due anni ricopre il ruolo di Josh Taylor. Nel 2008 recita nella serie televisiva per ragazzi \"Elephant Princess\", interpretando il musicista Marcus.\nCarriera.\nDopo le varie esperienze televisive inizia ad affacciarsi al mondo del cinema. Nel 2009 ottiene il piccolo ruolo di uno studente nel film \"Segnali dal futuro\" e recita nel film horror di Christopher Smith \"Triangle\". Nel 2009 gli viene offerta una parte nel film di Sylvester Stallone \"I mercenari - The Expendables\", ma in fase di scrittura della sceneggiatura il suo personaggio viene eliminato. Verr\u00e0 poi ripreso nel film del 2012 \"I mercenari 2\".\nNel 2010 ottiene la parte di Will Blakelee nel film drammatico \"The Last Song\", basato sul romanzo di Nicholas Sparks \"L'ultima canzone\". Hemsworth interpreta l'interesse amoroso di Ronnie Miller, interpretata dalla cantante Miley Cyrus. Hemsworth prende inoltre parte al video musicale di \"When I Look at You\" di Miley Cyrus, tema principale del film.\nIl 4 aprile 2011 Lionsgate annunci\u00f2 che Hemsworth avrebbe interpretato uno dei ruoli principali, Gale Hawthorne, nel kolossal \"Hunger Games\", uscito nelle sale statunitensi nel marzo 2012 e in quelle italiani nel maggio seguente. Nel 2013 Hemsworth partecipa al fim \"Empire State\", con Emma Roberts, e ha il ruolo principale nel thriller \"Il potere dei soldi\", accanto a Harrison Ford, Gary Oldman e Amber Heard.\nRiprende il ruolo di Gale nel sequel di \"Hunger Games\" intitolato ', uscito nel novembre 2013. L'anno successivo partecipa al sequel ' e nel 2015 all'ultimo capitolo \"\". Recente l'interpretazione quale co-protagonista, con l'attrice premio Oscar Kate Winslet, nel film \"The Dressmaker - Il diavolo \u00e8 tornato\" nel 2015.\nNel 2016 \u00e8 tra i protagonisti di \"Independence Day - Rigenerazione\", sequel del film \"Independence Day\", diretto da Roland Emmerich.\nNel 2019 ha recitato il personaggio di Blake (un protagonista) nel film \"Non \u00c8 Romantico?\" \nNel 2020 ha recitato nel film \"Arkansas\" , interpretando il ruolo di Kyle , in questo film recita insieme a Clark Duke, che ne \u00e8 anche il regista, John Malkovich e Vince Vaughn\nVita privata.\nSul set del film \"The Last Song\" conosce l'attrice e cantautrice Miley Cyrus, a cui rimane legato sentimentalmente dal 2009 al 2013 e nuovamente da fine 2015. Si sono sposati il 23 dicembre 2018 per poi separarsi nell'agosto 2019.\n\u00c8 molto amico dei colleghi Josh Hutcherson e Jennifer Lawrence, conosciuti sul set di \"Hunger Games\". \u00c8 vegano.\nDoppiatori italiani.\nNelle versioni in italiano dei suoi film, Hemsworth \u00e8 stato doppiato da:"}
{"id": "2867124", "revid": "121837", "url": "https://it.wikipedia.org/wiki?curid=2867124", "title": "Trasea Peto", "text": ""}
{"id": "2867126", "revid": "986213", "url": "https://it.wikipedia.org/wiki?curid=2867126", "title": "Sofia Edvige di Danimarca", "text": "Biografia.\nEra figlia di Cristiano V di Danimarca, re di Danimarca e Norvegia, e di Carlotta Amalia d'Assia-Kassel. \nFu promessa in sposa tre volte ma alla fine nessun progetto matrimoniale venne attuato:\nEbbe buoni rapporti con suo fratello Federico IV di Danimarca fino al 1721, anno in cui decise di abbandonare la corte per protestare contro la decisione di suo fratello di sposare Anna Sofia Reventlow.\nDedic\u00f2 la sua vita a realizzare opere filantropiche e sociali. Gest\u00ec inoltre le sue propriet\u00e0, dove fond\u00f2 scuole religiose e fond\u00f2 un convento protestante per donne nubili.\nFu una pittrice di talento e si interess\u00f2 anche di musica. Molte sue opere sono ancora conservate al Danish Royal Collection, nel Castello di Rosenborg."}
{"id": "2867127", "revid": "287204", "url": "https://it.wikipedia.org/wiki?curid=2867127", "title": "Jeff Fisher", "text": "Carriera professionistica come giocatore.\nChicago Bears.\nAl college, Fisher gioc\u00f2 con gli USC Trojans nella NCAA. Venne selezionato come 177\u00aa scelta al Draft NFL 1981 dai Chicago Bears. Con loro gioc\u00f2 quattro anni vincendo il Super Bowl XX, prima di infortunarsi gravemente e chiudere la sua carriera agonistica.\nCarriera professionistica come allenatore.\nNel 1985 inizi\u00f2 la sua carriera NFL con i Chicago Bears come assistente della difesa.\nNel 1986 pass\u00f2 ai Philadelphia Eagles ricoprendo il ruolo di allenatore dei defensive back. Nel 1988 divenne coordinatore della difesa.\nNel 1991 pass\u00f2 ai Los Angeles Rams con il ruolo di coordinatore della difesa.\nNel 1992 pass\u00f2 ai San Francisco 49ers con il ruolo di allenatore dei defensive back.\nNel 1994 divenne il capo allenatore degli Houston Oilers, poi diventati Tennessee Titans. Nel 1999 con 13 vittorie e 3 sconfitte arriv\u00f2 fino alla finale del Super Bowl, perdendola contro i St. Louis Rams. Nel 2000 vinse la prima volta la Division Central AFC con 13 vittorie e 3 sconfitte, venne eliminato al Divisional Game dai Baltimore Ravens.\nNel 2002 vinse per la seconda volta la Division Central AFC con 11 vittorie e 5 sconfitte, venne eliminato all'AFC Championship Game dagli Oakland Raiders. Nel 2003 ottenne 12 vittorie e 4 sconfitte, venne eliminato al Divisional Game dai New England Patriots. Nel 2007 con 10 vittorie e 6 sconfitte, venne eliminato al Wild Card Game dai San Diego Chargers. Nel 2008 vinse per la prima volta la Division South della AFC con il record di 13 vittorie e 3 sconfitte. Venne eliminato al Division Game dai Baltimore Ravens.\nIl 27 gennaio 2011 venne esonerato dai Tennessee Titans dopo 17 stagioni.\nNel 2012 divenne il capo allenatore dei St. Louis Rams. L'11 dicembre 2016, Fisher pareggi\u00f2 il primato negativo di Dan Reeves per il maggior numero di sconfitte nella storia della stagione regolare per un allenatore con 165, venendo licenziato il giorno successivo dopo cinque stagioni, in nessuna delle quali ebbe un record positivo di vittorie.\nStatistiche come giocatore.\n\"Nota: * fino al 2000 non venivano contate come statistica\"."}
{"id": "2867129", "revid": "484362", "url": "https://it.wikipedia.org/wiki?curid=2867129", "title": "Yakalo", "text": "Uno yakalo \u00e8 un ibrido dato dall'incrocio di uno yak (\"Bos grunniens\") e di un bisonte americano (\"Bison bison\").\n\u00c8 stato prodotto da esperimenti di ibridazione nel 1920, durante gli esperimenti per la creazione del beefalo. Solo gli ibridi di sesso femminile sono risultati essere fertili \"(regola di Haldane)\".\nNonostante i vari tentativi, pochi degli ibridi sono sopravvissuti e di conseguenza gli esperimenti di ibridazione per la creazione dello yakalo sono stati sospesi nel 1928."}
{"id": "2867157", "revid": "1782831", "url": "https://it.wikipedia.org/wiki?curid=2867157", "title": "Music as a Weapon", "text": "Il Music as a Weapon \u00e8 un festival musicale creato dall'alternative metal band Disturbed. Dall'anno di creazione, il 2001, sono state organizzate cinque edizioni. Il nome deriva da un verso contenuto nel testo nella canzone \"Droppin' Plates\" contenuta nell'album \"The Sickness\":\nNel 2008 i Disturbed hanno organizzato uno speciale Music as a Weapon tour in Australia e Nuova Zelanda, assieme ai P.O.D., dal 2 al 12 settembre. La seconda edizione, il Music as a Weapon II, \u00e8 stato registrato dal vivo e pubblicato nel 2004 in formato CD e CD+DVD.\nEdizioni.\nIn grassetto il nome delle band headliner.\nMusic as a Weapon I.\nSvoltosi tra settembre e ottobre 2001, comprendeva le seguenti band:\nMusic as a Weapon II.\nSvoltosi nel 2003, comprendeva le seguenti band:\nMusic as a Weapon II \u00e8 stato registrato dal vivo come album e DVD, al The Aragon di Chicago, Illinois, nel 2003, e pubblicato nel 2004. Contiene la cover fatta dai Disturbed della canzone \"Fade to Black\" dei Metallica e la canzone \"Dehumanized\". Il DVD contiene inoltre il video del singolo \"Liberate\".\nMusic as a Weapon III.\nSvoltosi nel 2006, comprendeva le seguenti band:\nMusic as a Weapon: Australia and New Zealand.\nSvoltosi nel 2008, comprendeva le seguenti band:\nMusic as a Weapon IV.\nSvoltosi nel 2009, comprendeva le seguenti band:\nMusic as a Weapon V.\nSvoltosi nel 2011, comprendeva le seguenti band:\nLa particolarit\u00e0 di questo tour \u00e8 la presenza di due headliner, i Disturbed ed i Korn.\nMusic as a Weapon: Australia and New Zealand.\nSvoltosi anch'esso nel 2011, comprendeva le seguenti band:"}
{"id": "2867161", "revid": "1543377", "url": "https://it.wikipedia.org/wiki?curid=2867161", "title": "Before You Walk Out of My Life", "text": "Before You Walk Out of My Life \u00e8 un brano musicale R&amp;B della cantante statunitense Monica proveniente dal suo album di debutto \"Miss Thang\", prodotto dal duo danese Soulshock &amp; Carlin e scritto da Andrea Martin, Carsten Schack e Kenneth Karlin. Il brano \u00e8 stato pubblicato nell'ottobre del 1995 come secondo singolo estratto dall'album, e nel gennaio del 1996 \u00e8 arrivato al numero 1 della Hot R&amp;B/Hip-Hop Songs di \"Billboard\", rendendo Monica l'artista pi\u00f9 giovane ad aver mai avuto due numeri 1 consecutivi nella classifica R&amp;B. Il singolo \u00e8 entrato anche nella top10 della Hot 100 ed \u00e8 stato certificato disco di platino. Negli Usa il brano \u00e8 uscito insieme a \"Like This and Like That\", mentre all'estero \u00e8 stato pubblicato separatamente.\nVideo.\nIl videoclip del singolo \u00e8 stato diretto da Kevin Bray ed \u00e8 ambientato in una tipica casa familiare dei quartieri residenziali americani. Il look della cantante appare molto pi\u00f9 curato rispetto al primo video, dove appariva come un maschiaccio. Qui invece Monica \u00e8 perfettamente truccata, ha i capelli gellati, ha orecchini di perle e indossa abiti pi\u00f9 adulti come una giacca di pelle nera lucida, una camicetta bianca e sandali con tacco (a seconda delle varie scene). Mentre la cantante esegue il brano in varie zone dell'abitazione (sul tetto della veranda, sulle scale, nel garage, sul marciapiede davanti al giardino), il video mostra vari momenti della relazione tra lei e il suo ragazzo, tra cui i primi tentativi di imbiancare la casa nuova, l'acquisto dell'automobile e la torta a sorpresa che lui mostra per il compleanno di lei.\nRicezione.\nIl singolo riesce a ripetere il successo del precedente, entrando della top 10 della Hot 100, dove il 30 dicembre 1995 il brano arriva al numero 7; in totale il singolo spende 28 settimane nella classifica e ottiene la certificazione di disco di platino dalla RIAA. In questo modo Monica riceve il disco di platino da entrambi i primi due singoli della sua carriera. Nella classifica R&amp;B il singolo ottiene ancora pi\u00f9 successo, spendendo 35 settimane in classifica e arrivando al numero 1 il 20 gennaio 1996, rendendo Monica l'artista pi\u00f9 giovane ad aver mai avuto due numeri 1 consecutivi nella suddetta classifica. Al tempo la cantante aveva solo quindici anni.\nNel Regno Unito il singolo arriva al numero 22, mentre in Nuova Zelanda riscuote successo come negli Usa: il 3 dicembre 1995 entra in classifica alla posizione numero 13, mentre il 28 gennaio 1996 raggiunge la sua posizione pi\u00f9 alta al numero 8. In tutto il brano spende 18 settimane nella classifica neozelandese, pi\u00f9 di singoli successivi che pur raggiungeranno posizioni pi\u00f9 alte."}
{"id": "2867163", "revid": "287204", "url": "https://it.wikipedia.org/wiki?curid=2867163", "title": "Black Tiger (wrestling)", "text": "Black Tiger \u00e8 una gimmick interpretata da cinque diversi wrestler nella New Japan Pro-Wrestling in opposizione alle quattro incarnazioni di Tiger Mask. Questo personaggio \u00e8 stato ricavato dall'originale anime giapponese di Tiger Mask. L'elemento caratterizzante della gimmick \u00e8 il vestiario, praticamente identico a quello del suo perenne rivale, con l'eccezione dei colori, nero ed argento.\nIl primo di essi fu Mark Rocco, wrestler britannico, che assunse la gimmick in opposizione al Tiger Mask originale, Satoru Sayama, nel 1982. Rocco riusc\u00ec a conquistare il WWF Junior Heavyweight Championship. Il secondo fu Eddie Guerrero nel tardo 1993. Il terzo fu C\u00e9sar Cuauht\u00e9moc Gonz\u00e1lez Barr\u00f3n, il quarto fu Rocky Romero, il quinto fu Tatsuhito Takaiwa, primo Black Tiger giapponese. Il sesto fu Tomohiro Ishii e il settimo Nosawa Rongai."}
{"id": "2867165", "revid": "124893052", "url": "https://it.wikipedia.org/wiki?curid=2867165", "title": "Guerra polacco-moldava", "text": "La guerra polacco-moldava fu uno dei numerosi conflitti combattuti dall'intraprendente sovrano polacco Giovanni Alberto Jagellone per fare del Regno di Polonia la potenza dominante nell'Europa nord-orientale.\nAntefatto.\nDopo la conquista turca della Chilia e di Cetatea Alb\u0103, il \"voivoda\" (principe) \u015etefan cel Mare di Moldavia chiese l'aiuto del re Giovanni I Alberto di Polonia, formalmente suo \"suzerain\", contro la Sublime porta. \u015etefan e Giovanni Alberto si incontrarono presso Levo\u010da insieme a Ladislao II di Boemia, fratello di Giovanni Alberto, ed a Giovanni I di Brandeburgo, predisponendo l'attacco contro gli ottomani. L'obiettivo era la riconquista cristiana della Chilia e di Cetatea Alb\u0103.\nCausa circostanze non ancora chiare alla storiografia moderna, l'alleanza tra \u015etefan e Giovanni Alberto s'incrin\u00f2 nel peggiore dei modi: il \"voivoda\" inizi\u00f2 a sospettare che lo Jagellone stesse macchinando di spodestarlo per porre sul trono suo fratello Sigismondo e rivolse contro i polacchi l'armata moldava.\nLa guerra.\nNel corso del 1496, Giovanni Alberto era faticosamente riuscito a raccogliere un'armata di 80.000 polacchi per la sua crociata anti-turca ma nel 1497 si vide costretto ad impegnare quelle truppe contro \u015etefan, che aveva invaso la Galizia controllata dai polacchi.\nPartito da Kam\"janec'-Podil's'kyj, l'esercito polacco entr\u00f2 in territorio moldavo presso Hotin. Invece di assediare la fortezza di Hotin, nodo nevralgico per il controllo della Moldavia settentrionale, Giovanni Alberto risolse di attaccare direttamente la capitale di \u015etefan, Suceava. La mossa fu fatale: \u015etefan era ben nota per la sua predilezione per la tattica della terra bruciata, spesse volte utilizzata contro ungheresi e turchi; inoltre Giovanni Alberto non cur\u00f2 di rinforzare la linea dei collegamenti con il regno polacco.\nCinta d'assedio il 26 settembre, Suceava resse ai bombardamenti polacchi. Giovanni Alberto si convinse a levare l'assedio il 16 ottobre. Dopo una breve serie di negoziati, i polacchi lasciarono Suceava (19 ottobre): \u015etefan aveva loro garantito un salvacondotto verso la Polonia a patto che ripercorressero esattamente la medesima strada (il tragitto tra Chotyn e Kam\"janec'), onde evitare nuove devastazioni sul territorio moldavo.\nGiovanni Alberto decise invece di tornare in Polonia passando attraverso la Bucovina, in direzione di Sniatyn, proprio perch\u00e9 sapeva che nelle terre tra lui ed Hotin non avrebbe trovato di che rifornire il suo esercito. \u015etefan rispose alla violazione dell'accordo attaccando i polacchi il 26 ottobre, mentre erano imbottigliati nella strettoia della Foresta di Cosmin. La Battaglia della Foresta di Cosmin si protrasse per tre giorni, alla fine dei quali, raggiunto lo spazio aperto, i polacchi riuscirono a ritirarsi in buon ordine oltre il Prut, guadandolo presso Cern\u01ceu\u0163i. Un contingente polacco di rinforzo venne distrutto a Len\u0163e\u015fti il 29 ottobre.\nConseguenze.\nScampato al massacro di Cosmin, Giovanni Alberto divenne un pericoloso avversario per \u015etefan che risolse di allearsi al sultano ottomano Bayezid II contro la Polonia. Il crescere dell'ingerenza ottomana in Moldavia, causata dalla minaccia polacca nei confronti del principato danubiano, trasform\u00f2, nel corso del XVI secolo, la Moldavia nel principale campo di battaglia per le contese tra la Sublime Porta e la Confederazione Polacco-Lituana creata dagli Jagelloni."}
{"id": "2867166", "revid": "484362", "url": "https://it.wikipedia.org/wiki?curid=2867166", "title": "Ibrido capra-pecora", "text": "Un ibrido capra-pecora (en: \"geep\"; nl: \"gaap\", \"scheit\"; de: \"schiege\"; fr: \"chabin\", \"mouch\u00e8vre\", \"musmon\") \u00e8 la prole ibrida di una capra e di una pecora.\nDescrizione.\nQuesto animale ha un grosso cappotto di lana e il corpo pesante della pecora e le gambe lunghe di una capra. Tutte le altre caratteristiche sono intermedie tra le due specie.\nRiproduzione.\nLe capre appartengono al genere \"Capra\" e dispongono di 60 cromosomi, mentre le pecore appartengono al genere \"Ovis\" e ne hanno 54. La prole di una pecora e di una capra generalmente muore prima di raggiungere l'et\u00e0 adulta. Nonostante l'ampia condivisione di pascoli tra capre e pecore, gli ibridi nascono di rado, il che indica la distanza genetica tra le due specie. Non devono essere confusi con la \"chimera capra-pecora\", che non rappresenta un ibrido ma una chimera."}
{"id": "2867172", "revid": "122267634", "url": "https://it.wikipedia.org/wiki?curid=2867172", "title": "Sofia Amalia Moth", "text": "Sophie Amalie Moth fu la prima amante reale ufficialmente riconosciuta in Danimarca.\nBiografia.\nEra figlia di Poul Moth (1601-1670), dottore di corte, e di Ida Dorothea Bureneus (1624-1684).\nLa relazione con il re inizi\u00f2 tra il 1671 e il 1672. Si conobbe fin dall'inizio ma venne ufficializzata quando Sofia venne presentata a corte.\nSofia Amalia ottenne il titolo di Contessa di Sams\u00f8 nel 1677, un titolo che venne privato al cancelliere Peder Griffenfeld quando non ebbe pi\u00f9 il favore del re.\nDiede al re sei figli:\nI suoi figli vennero riconosciuti tutti nel 1679 e nel 1685 vennero ufficialmente introdotti a corte.\nCondusse una vita discreta e non ebbe alcuna influenza politica presso Cristiano. Le sole volte in cui us\u00f2 la sua posizione fu per intercedere tra il re e alcuni suoi favoriti.\nDopo la morte di Niels Juel nel 1697, il re dispose che Sofia lo sostituisse nella sua mansione.\nQuando nel 1719 Cristiano mor\u00ec, Sofia si ritir\u00f2 nelle sue propriet\u00e0 dove mor\u00ec venti anni dopo."}
{"id": "2867173", "revid": "484362", "url": "https://it.wikipedia.org/wiki?curid=2867173", "title": "Chimera capra-pecora", "text": "Una chimera capra-pecora (a volte chiamato caprecora) \u00e8 una chimera prodotta combinando gli embrioni di una capra e di una pecora. L'animale risultante ha cellule di entrambe le specie. \nQuesta chimera non deve essere confusa con un \"ibrido capra-pecora\", che invece \u00e8 un ibrido.\nDescrizione.\nIn una chimera capra-pecora, ogni insieme di cellule (linea germinale) mantiene l'identit\u00e0 della sua stessa specie, invece di essere di tipo intermedio tra le specie parentali. Perch\u00e9 la chimera contiene cellule provenienti da due diversi individui , e ciascuno di questi sorsero con l'accoppiamento normale, ha quattro genitori. Al contrario, l'ibrido \u00e8 una combinazione che ha solo due genitori.\nRiproduzione.\nUna chimera ovi-caprina pu\u00f2 essere fertile, ma passer\u00e0 o i geni di pecora o di capra, a seconda se i suoi organi riproduttivi sono formati da un embrione di capra o pecora (cio\u00e8, a seconda delle linee germinali formate delle ovaie o dai testicoli)."}
{"id": "2867198", "revid": "125129380", "url": "https://it.wikipedia.org/wiki?curid=2867198", "title": "Thales Leites", "text": "Combatte nella divisione dei pesi medi per l'organizzazione statunitense UFC, nella quale \u00e8 stato uno sfidante al titolo di categoria nel 2009, venendo sconfitto dal connazionale Anderson Silva.\nIn passato \u00e8 stato campione dei pesi medi nella promozione svedese Superior Challenge.\nCarriera nelle arti marziali miste.\nInizi.\nLa carriera da professionista di Thales Leites ha inizio nel 2003 con un evento organizzato dalla Shooto nella sua Rio de Janeiro.\nIn tre anni Leites mette a segno ben nove vittorie consecutive combattendo tra Brasile, Stati Uniti e Giappone: tra queste vittorie spiccano quelle su Lucio Linhares, sugli esperti Gustavo Machado e Jason Guida, sull'ex campione KOTC Ronald Jhun e soprattutto sul thaiboxer Jos\u00e9 Landi-Jons.\nUltimate Fighting Championship.\nCon un record personale di 9-0 Leites venne ingaggiato dalla prestigiosa promozione statunitense UFC che pianific\u00f2 l'esordio del lottatore brasiliano con l'evento \"\" nell'ottobre del 2006 contro Nate Marquardt, ma dei problemi di visto fecero slittare il suo debutto di un mese.\nIn novembre affront\u00f2 quindi lo striker danese Martin Kampmann in un incontro di pesi medi, venendo sconfitto ai punti.\nI successivi due anni rappresentarono la svolta nella carriera di Leites, in quanto l'atleta di Rio nel 2007 ebbe la meglio su Pete Sell, Floyd Sword e sull'esordiente Ryan Jensen: in quest'ultimo incontro Leites rimpiazz\u00f2 l'indisponibile Travis Lutter e vinse per sottomissione, ottenendo anche il riconoscimento \"Submission of the Night\".\nNel 2008 prosegu\u00ec la sua inarrestabile corsa verso il titolo ottenendo un'importantissima vittoria sul quotato ex campione Pancrase Nate Marquardt: in tale incontro Marquardt ebbe chiaramente la meglio, con due giudici su tre che assegnarono due round allo statunitense e il rimanente giudice che diede un 30-27 a favore di Marquardt, ma due scorrettezze commesse da quest'ultimo causarono la perdita di due punti e conseguentemente la vittoria and\u00f2 a Leites.\nLa successiva vittoria per sottomissione sullo striker dalle mani pesanti Drew McFedries qualificarono Leites come primo contendente al titolo dei pesi medi UFC, al tempo nelle mani della leggenda Anderson Silva, il quale era alla sua quinta difesa della cintura.\nLa sfida per il titolo avvenne il 18 aprile 2009 con l'evento \"UFC 97: Redemption\" in Canada: Leites venne sconfitto nettamente da Anderson Silva ai punti (49\u201346, 48\u201347 e 50\u201346 i punteggi) e i due lottatori vennero fortemente criticati per il basso contenuto di spettacolo che offrirono nel loro incontro.\nNemmeno un mese dopo Leites affront\u00f2 l'italiano Alessio Sakara, venendo sconfitto per decisione non unanime dei giudici di gara in un altro incontro da dimenticare per il pubblico: dopo la seconda deb\u00e0cle consecutiva Leites venne licenziato dall'UFC.\n2010-2012.\nLeites trov\u00f2 un accordo con la promozione canadese MFC e nel dicembre 2009 affront\u00f2 il fuoriclasse di grappling Dean Lister, ottenendo un'importante vittoria ai punti.\nSuccessivamente sottomise rapidamente anche Rico Washington e Jesse Taylor, ma nel maggio 2010 per la prima volta in carriera venne sconfitto per sottomissione contro il navigato Matt Horwich in un incontro valido per il titolo dell'organizzazione statunitense Powerhouse World Promotions.\nIn seguito entr\u00f2 nella promozione svedese Superior Challenge, dove nel primo incontro sottomise il futuro lottatore UFC Tor Tro\u00e9ng; ottenne cos\u00ec la possibilit\u00e0 di lottare per il titolo dei pesi medi contro il veterano ed ex contendente al titolo dei pesi mediomassimi UFC Jeremy Horn: Leites vinse ai punti in modo risicato e divenne campione.\nNel 2012 torn\u00f2 a lottare in Brasile nella rivincita contro Matt Horwich, vincendo per sottomissione.\nRitorno in UFC.\nCon un nuovo record personale di 20 vittorie e 4 sconfitte Leites nel 2013 venne richiamato dall'UFC per affrontare il britannico Tom \"Kong\" Watson nella sua Rio de Janeiro: Leites s'impose nettamente con una vittoria per decisione unanime con tutti i giudici che assegnarono un punteggio di 30-27 al brasiliano.\nSuccessivamente sconfisse anche l'abile grappler e gatekeeper della divisione Ed Herman.\nNell'aprile 2014 si sbarazz\u00f2 in pochi secondi di Trevor Smith in un evento tenutosi negli Emirati Arabi Uniti.\nLeites prosegue la sua scalata al top 10 della divisione sconfiggendo a sorpresa per KO il francese Francis Carmont ed ottenendo il premio \"Performance of the Night\".\nLeites non si ferma nemmeno nel 2015: in gennaio sottomette il numero 13 Tim Boetsch e viene premiato con un bonus di 100.000 dollari per i riconoscimenti \"Performance of the Night\" e \"Fight of the Night\".\nA luglio affronta l'inglese e veterano della UFC Michael Bisping, perdendo per decisione non unanime in un match molto equilibrato durato ben 5 round. Mentre a febbraio del 2016 venne sconfitto in modo netto da Gegard Mousasi per decisione unanime.\nIl 6 agosto avrebbe dovuto affrontare Brad Tavares, ma quest'ultimo si infortun\u00f2 alle costole e venne sostituito da Chris Camozzi. Dopo aver dominato il primo e il secondo round grazie alla sua superiorit\u00e0 nella lotta a terra, Leites riusc\u00ec a sottomettere Camozzi con una rear-naked choke al terzo minuto della terza ripresa.\nA novembre venne sconfitto per decisione unanime da Krzysztof Jotko all'evento ."}
{"id": "2867199", "revid": "31092", "url": "https://it.wikipedia.org/wiki?curid=2867199", "title": "Coffeeshop", "text": ""}
{"id": "2867202", "revid": "104458", "url": "https://it.wikipedia.org/wiki?curid=2867202", "title": "Vita degli italiani durante il fascismo", "text": ""}
{"id": "2867204", "revid": "729019", "url": "https://it.wikipedia.org/wiki?curid=2867204", "title": "F21 (siluro)", "text": "L'F21 \u00e8 un siluro pesante del diametro di 534\u00a0mm di diametro filoguidato. Si tratta di un sistema d'arma prodotto dall'azienda Francese DCNS. L'arma, sviluppata nell'ambito del \"Programma Art\u00e9mis\"."}
{"id": "2867206", "revid": "827882", "url": "https://it.wikipedia.org/wiki?curid=2867206", "title": "Live at Brixton Academy (Pendulum)", "text": "Live at Brixton Academy \u00e8 il primo album dal vivo del gruppo musicale australiano Pendulum, pubblicato il 12 giugno 2009 dalla Warner Bros. Records.\nDescrizione.\nProdotto da Mike Downs e diretto da Paul Caslin, contiene il concerto tenuto dal gruppo il 4 e il 5 dicembre 2008 al Brixton Academy di Londra. Il DVD contiene anche alcune riprese effettuate da 12 fan del gruppo (sei brani del DVD sono stati ripresi interamente da loro). Il 9 giugno 2009 \u00e8 stata proiettata un'anteprima dello spettacolo, alla quale hanno partecipato anche i Pendulum. Sia la versione CD che la versione DVD contengono una breve reinterpretazione del brano dei Metallica \"Master of Puppets\".\nTracce.\nTesti e musiche di Rob Swire, eccetto dove indicato"}
{"id": "2867210", "revid": "729019", "url": "https://it.wikipedia.org/wiki?curid=2867210", "title": "Battaglia della Foresta di Cosmin", "text": "La battaglia della Foresta di Cosmin fu lo scontro culminante della Guerra polacco-moldava, un conflitto tra re Giovanni I Alberto di Polonia ed il \"voivoda\" (principe) \u015etefan cel Mare di Moldavia consumatosi nel 1497.\nAntefatto.\nA partire dal 1494, Giovanni I Alberto di Polonia inizi\u00f2 i preparativi per una crociata contro i turchi che prevedeva la collaborazione tra i polacchi, il marchese Giovanni I di Brandeburgo, Ladislao II di Boemia (fratello di Giovanni Alberto) ed il voivoda \u015etefan. Nel corso del 1496, Giovanni Alberto riusc\u00ec faticosamente a raccogliere un'armata di 80.000 polacchi ma la sua crociata si tramut\u00f2 in una contesa con i moldavi per il controllo sulla Galizia: \u015etefan aveva infatti iniziato a sospettare che il polacco fosse intenzionato a deporlo per consegnare la Moldavia a suo fratello Sigismondo Jagellone.\nEntrato in Moldavia nella primavera del 1497, Giovanni Alberto aveva puntato al cuore del regno, mettendo sotto assedio la capitale di \u015etefan, Suceava. Logorato dalla tattica della terra bruciata dei moldavi, l'esercito polacco lev\u00f2 l'assedio da Suceava il 19 ottobre con un nulla di fatto, notevolmente provato dalla fame e dalle malattie.\nLo scontro.\nIn base agli accordi presi con \u015etefan, Giovanni Alberto avrebbe dovuto raggiungere la Polonia tramite il tragitto Chotyn-Kam\"janec'-Podil's'kyj. Lo Jagellone risolse invece di attraversare la Bucovina, in direzione di Sniatyn, perch\u00e9 sapeva che lungo il percorso non avrebbe trovato di che approvvigionare l'esercito.\nIl 26 ottobre, le forze polacche, presumibilmente ormai ridotto a 60.000 uomini, si stavano imbottigliando nel sentiero che attraversava la Foresta di Cosmin, il passaggio collinare che separava la valle di \u010cernivci dalla valle di Siret. \u015etefan le attacc\u00f2; la manovra moldava, congiunta ad un attacco sferrato contro le forze polacche di rinforzo in arrivo a Len\u0163e\u015fti, aveva il chiaro intento di sterminare gli invasori.\nImpossibilitato a schierare la sua potente cavalleria pesante, Giovanni Alberto fu costretto a farsi largo tra la foresta e le forze di \u015etefan in una sanguinosa battaglia che si protrasse per tre giorni. Il vantaggio numerico e la disciplina permisero ai polacchi di resistere. Usciti dalla strettoia, i due eserciti si scontrarono in campo aperto.\nGrazie alla superiorit\u00e0 della sua cavalleria, Giovanni Alberto riusc\u00ec ad organizzare una ritirata ordinata verso il fiume Prut, che venne guadato presso Cern\u01ceu\u0163i, mentre \u015etefan cercava di impegnare i polacchi in un ultimo scontro per annientare il nemico. I rinforzi polacchi venivano nel frattempo sterminati presso Len\u0163e\u015fti (29 ottobre).\nEsito.\nRimasto formalmente padrone del campo, \u015etefan cel Mare non era per\u00f2 riuscito ad uccidere Giovanni Alberto ne a debilitare significativamente il suo esercito (rientrato in Polonia, lo Jagellone avrebbe accusato i suoi insubordinati nobili e non i moldavi di aver provocato la sconfitta). Per cautelarsi contro il potente vicino, \u015etefan chiese l'aiuto dei turchi, alleandosi con il sultano Bayezid II."}
{"id": "2867211", "revid": "767487", "url": "https://it.wikipedia.org/wiki?curid=2867211", "title": "Hermann Keimel", "text": "Biografia.\nStudi\u00f2 presso la accademia delle belle arti di Monaco di Baviera presso Julius Diez e Angelo Jank. Insegn\u00f2 pittura presso la Meisterschule f\u00fcr das Deutsche Malerhandwerk a Monaco di Baviera. Diventa socio della associazione artistica Die Zw\u00f6lf e della Neuen Vereinigung M\u00fcnchener Plakatk\u00fcnstler."}
{"id": "2867213", "revid": "256896", "url": "https://it.wikipedia.org/wiki?curid=2867213", "title": "Liphistius albipes", "text": "Liphistius albipes \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\", cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno al cunicolo.\nIl nome proprio deriva dal latino \"albipes\", parola composta dall'aggettivo \"albus, -a, -um\" che significa \"bianco, di colore bianco\" e dal sostantivo \"pes\" che indica le \"zampe\". Viene cos\u00ec chiamato quindi per il colore biancastro degli arti.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi.\nDistribuzione.\nQuesta specie \u00e8 stata rinvenuta in Thailandia."}
{"id": "2867222", "revid": "889336", "url": "https://it.wikipedia.org/wiki?curid=2867222", "title": "David Mendes Silva", "text": "Biografia.\n\u00c8 fratellastro e coetaneo di Dj\u00f4, calcettista professionista della Nazionale di calcio a 5 del Portogallo.\nCarriera.\nClub.\nNel gennaio 2009 il CSKA Sofia lo preleva, insieme a Rui Miguel, dal Lokomotiv Mezdra.\nIl 18 gennaio 2010 il Castell\u00f3n lo preleva in prestito fino al termine della stagione.\nNazionale.\nHa esordito in nazionale nel 2012."}
{"id": "2867244", "revid": "77594", "url": "https://it.wikipedia.org/wiki?curid=2867244", "title": "James Berkeley", "text": ""}
{"id": "2867246", "revid": "729019", "url": "https://it.wikipedia.org/wiki?curid=2867246", "title": "Regent (azienda)", "text": "La Bohemia Regent a.s. \u00e8 un birrificio della Repubblica Ceca presso la citt\u00e0 di T\u0159ebo\u0148. Il marchio appartiene al gruppo ceco \"Stasek\".\nStoria.\nIl birrificio Regent venne fondato nel 1379 a T\u0159ebo\u0148 nella Boemia del sud come birrificio della famiglia nobiliare dei Rosenberg. Il nome della fabbrica deriva da Jakub Kr\u010din, economista ed amministratore dei possedimenti dei Rosenberg, appunto chiamato \"Regent\" ossia reggente.La propriet\u00e0 pass\u00f2 nel 1698 ai duchi di Schwarzenberg che ne spostarono la sede nel palazzo Rosenberg con ingresso da piazza \u017di\u017eka. Sotto la guida degli Schwarzenberg, il birrificio venne sottoposto a diverse opere di ristrutturazione: per mano degli architetti italiani De Maggi, del costruttore austriaco Martinelli e dell'architetto praghese Ignac Bayer.\nIl birrificio produce tutt'oggi secondo la legge Reinheitsgebot sulla purezza."}
{"id": "2867251", "revid": "126257", "url": "https://it.wikipedia.org/wiki?curid=2867251", "title": "Pace di Ferrara", "text": "Pace di Ferrara si riferisce ad un pace firmata tra il Ducato di Milano e la Repubblica di Venezia a seguito di una guerra iniziata nel 1426"}
{"id": "2867257", "revid": "30877518", "url": "https://it.wikipedia.org/wiki?curid=2867257", "title": "Antichi stati preunitari", "text": ""}
{"id": "2867261", "revid": "647919", "url": "https://it.wikipedia.org/wiki?curid=2867261", "title": "Lingue Kiowa-Tanoan", "text": ""}
{"id": "2867264", "revid": "484362", "url": "https://it.wikipedia.org/wiki?curid=2867264", "title": "Stazioni ferroviarie del Sudan", "text": "Le stazioni ferroviarie del Sudan sono:\nStazioni esistenti.\nTra parentesi l'altezza sul livello del mare di ogni stazione ferroviaria."}
{"id": "2867267", "revid": "457612", "url": "https://it.wikipedia.org/wiki?curid=2867267", "title": "Ferrovia Cogne-Acque Fredde", "text": "La ferrovia mineraria Cogne-Acque Fredde (in francese, \"Chemin de fer minier Cogne - Eaux-Froides\") fu realizzata dalla societ\u00e0 Cogne per lo sfruttamento delle miniere di ferro poste nei pressi dell'omonima localit\u00e0 valdostana.\nEssa era parte di un sistema di trasporto per l'alimentazione del complesso siderurgico di Aosta assieme a teleferiche minerarie: per lo sfruttamento delle miniere di carbone di La Thuile vennero realizzate la Ferrovia La Thuile-Arpy e la Ferrovia Aosta-Pr\u00e9-Saint-Didier.\nIn seguito alla chiusura delle miniere, avvenuta nel 1979, ne fu proposta la trasformazione in tranvia interurbana, ad uso turistico, con prolungamento della linea da Eaux-Froides a Plan Praz ed interscambio con la telecabina Aosta Pila, sia come collegamento invernale tra il comprensorio di Pila (orientato allo sci da discesa) e quello di Cogne (orientato allo sci da fondo) che come collegamento tra Aosta e Cogne, concorrenziale con il vettore stradale, e facente parte nel progetto di recupero museale del vasto complesso minerario di Cogne. Nonostante significativi investimenti, tale intenzione tuttavia non fu mai concretizzata.\nStoria.\nI lavori di costruzione della linea iniziarono nel 1916 e il 18 ottobre 1922 fu inaugurata ufficialmente la lunga galleria del Drinc (pron. fr. \"Dr\u00e8nc\").\nIl 19 febbraio 1923 una locomotiva a vapore mineraria alimentata a nafta da circa 75\u00a0kW comp\u00ec la prima corsa lungo la linea: la ristretta sezione della galleria del Drinc (8,5\u00a0m\u00b2) e la sua lunghezza provocarono ristagni dei fumi che limitarono la capacit\u00e0 di trasporto. Ci\u00f2 provoc\u00f2 la morte per soffocamento di due operai il 25 novembre 1925 inducendo a sostituire la locomotiva a vapore con 2 locomotori elettrici a 2 assi ad accumulatori da 26\u00a0kW, posti in servizio nel 1926.\nPer le loro limitate prestazioni nello stesso anno si pens\u00f2 ad elettrificare la linea a 600\u00a0V cc e fu dunque acquisito un locomotore elettrico a 2 assi dalle Officine Savigliano con cabina a sbalzo della potenza di 80\u00a0kW contrassegnato con la lettera \"L\". Due ulteriori locomotori a carrelli da 160\u00a0kW furono consegnati nel 1928.\nCon 2 convogli in circolazione per 16 ore giornaliere si riuscirono a trasportare cos\u00ec circa 1200-1300\u00a0t di minerale al giorno. Per poter avere una riserva ed effettuare le operazioni di manutenzione ai locomotori nel 1937 ne fu costruito un terzo.\nLa mancata riapertura.\nDopo la chiusura degli impianti, avvenuta nel 1979, le pratiche di acquisizione della linea mineraria da parte del Comune di Cogne si protrassero fino al 1984, consentendo in seguito di ammodernare la stessa con sostituzione del binario e lavori di consolidamento e regolarizzazione delle gallerie svolti fra il 1986 e il 1990.\nIl prolungamento di 800\u00a0m da Acque Fredde alla localit\u00e0 Plan-Praz, dove \u00e8 possibile l'interscambio con la telecabina Aosta-Pila attivata nel 1988, venne realizzato tra il 1998 e il 2005.\nPer il servizio furono progettati un convoglio di 10 carrozze da 16 posti ciascuna inquadrate da 2 locomotori elettrici ad accumulatori, pi\u00f9 uno di riserva ed un locomotore diesel la cui costruzione venne affidata alla Firema; i 3 locomotori, ordinati nel 1999, vennero consegnati nel 2006 e le 10 carrozze, ordinate nel 1997, vennero ultimate nel 2000 e lasciate in custodia fino al 2005, quando vennero consegnate. Era previsto un esercizio a spola con una corsa di andata e ritorno ogni ora, con un tempo percorrenza di 25 minuti e capacit\u00e0 di trasporto di 160 persone l'ora per senso di marcia. La stima dei costi di rammodernamento si aggira attorno ai 30 milioni di euro.\nCon la consegna nel 2006 dell'impianto dell'amministrazione regionale alla Pila Spa, che gestisce la telecabina Aosta Pila, emersero problemi ai rivestimenti di alcuni tratti della lunga galleria del Drinc, al binario mal posato e dubbi sull'autonomia dei locomotori a effettuare il previsto servizio giornaliero di 10 corse di andata e ritorno.\nNel 2007 venne insediata dall'amministrazione regionale una commissione di valutazione dello Stato dell'impianto e il collaudo definitivo venne sospeso sine die. In suo luogo furono redatti 3 studi sullo stato delle opere civili secondo i quali si sarebbero riscontrate gravi carenze che avrebbero impedito il servizio cos\u00ec come concepito. Nel 2011 la commissione di valutazione fece proprie le conclusioni dei 3 studi confermando la sospensione dei lavori; una risoluzione del consiglio regionale, promosse uno studio di fattibilit\u00e0 per un collegamento funiviario Cogne Pila. Su denuncia dell'amministrazione regionale nei confronti del progettista e direttore dei lavori della struttura la Corte dei conti apr\u00ec un procedimento nel 2010, che nel gennaio 2013 si risolse in una sentenza di condanna.\nNel giugno 2012 il consiglio regionale accolse una petizione di cittadini sulla conservazione delle miniere, bocciando peraltro la proposta di revisione del progetto ferroviario; furono dunque avviate le procedure di dismissione e riconversione di impianti e rotabili con riconversione della tratta Acque Fredde\u00a0\u2013 Plan Praz in strada a servizio.\nLocomotori e carrozze sono stati messi in vendita dall'amministrazione regionale ad aprile 2020.\nCaratteristiche.\nLa ferrovia mineraria, conosciuta in ambito locale come il \"Trenino di Cogne\" o la ferrovia del Drinc era armata con lo scartamento di 900\u00a0mm, tipico delle miniere americane ma inconsueto in Europa.\nOmologata per il trasporto merci, nei casi di interruzione della strada di fondovalle tra Cogne ed Aymavilles per valanghe o frane la linea tuttavia garantiva il trasporto gratuito di derrate, combustibili e persone: fino agli anni cinquanta erano presenti a tale scopo due carrozze a carrelli, utilizzate anche per il trasporto delle maestranze della Cogne e loro familiari in occasioni particolari.\nParticolare noto solo nell'ambiente minerario, per anni la galleria del Drinc \u00e8 stata la galleria ferroviaria mineraria pi\u00f9 lunga al mondo..\nPercorso.\nLa linea aveva inizio in localit\u00e0 Eaux-Froides, nel comune di Gressan, punto terminale della teleferica proveniente da Aosta. Quindi la ferrovia imboccava la breve galleria Charemoz (510\u00a0m) per proseguire nella lunga galleria del Drinc di 6730\u00a0m, che sbucava ad \u00c9pinel nell'alta Val di Cogne, posto di movimento e sede della Sottostazione Elettrica per l'alimentazione della linea aerea.\nDopo un percorso a mezza costa intervallato dalla galleria di Cr\u00e9taz (985\u00a0m), giungeva a Cogne vicino al villaggio Moline, dove fu realizzato un ampio piazzale per lo smistamento delle merci, in prossimit\u00e0 delle teleferiche dirette alle miniere Colonna e C\u00f4te-du-Sapin (\"Costa del Pino\").\nVista la prevalenza di gallerie (64,5% del percorso) la linea aveva andamento prevalentemente rettilineo (83,5% del percorso) con curve di raggio comprese generalmente tra gli 80 ed i 150\u00a0m. Le pendenze erano in genere contenute con un massimo dell'1,5 %, il tracciato si sviluppava tra i 1515 ed i 1562\u00a0m."}
{"id": "2867276", "revid": "767487", "url": "https://it.wikipedia.org/wiki?curid=2867276", "title": "Nikolaj Man\u010dev", "text": "Carriera.\nClub.\nProveniente dalle giovanili del Maritsa, squadra della sua citt\u00e0 natale, si trasferisce prima al Botev, e poi al .\nNell'ottobre 2010 \u00e8 ritornato a giocare nel Botev Plovdiv."}
{"id": "2867282", "revid": "149727", "url": "https://it.wikipedia.org/wiki?curid=2867282", "title": "Tranvia del Drinc", "text": ""}
{"id": "2867283", "revid": "461603", "url": "https://it.wikipedia.org/wiki?curid=2867283", "title": "Nikolay Manchev", "text": ""}
{"id": "2867285", "revid": "77594", "url": "https://it.wikipedia.org/wiki?curid=2867285", "title": "George Byng", "text": ""}
{"id": "2867286", "revid": "767487", "url": "https://it.wikipedia.org/wiki?curid=2867286", "title": "Poncione Rosso", "text": "Il Poncione Rosso (2.505\u00a0) \u00e8 una montagna delle Alpi Ticinesi e del Verbano nelle Alpi Lepontine.\nDescrizione.\nSi trova in Svizzera (Canton Ticino). La montagna si trova tra la valle Verzasca e la valle Riviera."}
{"id": "2867295", "revid": "149727", "url": "https://it.wikipedia.org/wiki?curid=2867295", "title": "Ferrovia Acque Fredde-Cogne", "text": ""}
{"id": "2867296", "revid": "436907", "url": "https://it.wikipedia.org/wiki?curid=2867296", "title": "Memoria (album Erreway)", "text": "Memoria \u00e8 il terzo album in studio del gruppo musicale argentino Erreway, pubblicato il 2 luglio 2004."}
{"id": "2867299", "revid": "1305772", "url": "https://it.wikipedia.org/wiki?curid=2867299", "title": "At Your Best (You Are Love)", "text": "At Your Best (You Are Love) \u00e8 un brano musicale R&amp;B della cantante statunitense Aaliyah e prodotto da R. Kelly per l'album di debutto della cantante, \"Age Ain't Nothing but a Number\". Il brano \u00e8 una cover di una canzone del 1976 del gruppo R&amp;B The Isley Brothers, scritta dai membri del gruppo in collaborazione con Chris Jasper e dedicato alla loro madre. La versione di Aaliyah \u00e8 stata pubblicata nell'agosto del 1994 come secondo singolo tratto dal suo primo album, e ha ripetuto il successo ottenuto dal primo singolo, arrivando al numero 2 della Hot R&amp;B/Hip-Hop Songs di \"Billboard\" ed entrando nella top10 della Hot 100, grazie soprattutto alla versione remix, sempre prodotta da R. Kelly. Il singolo ha ricevuto inoltre la certificazione di disco d'oro.\nVideo musicale.\nAnche il videoclip di \"At Your Best (You Are Love)\", come quello di \"Back and Forth\", \u00e8 stato diretto da Millicent Shelton, ed \u00e8 stato girato insieme a \"Summer Bunnies\" di R. Kelly. Il video, che utilizza l'audio del remix di R. Kelly del singolo, \u00e8 ambientato tra strade e vicoli urbani, e mostra la cantante mentre esegue il pezzo in uno studio di registrazione improvvisato in un vicolo. R. Kelly arriva sul posto guidando la sua automobile, e successivamente i due vengono mostrati insieme in un locale semibuio. Nel frattempo altri giovani raggiungono la scena, e quindi due artisti iniziano a divertirsi e a ballare insieme a loro, di fronte a molte auro parcheggiate. Il video si concentra anche su alcuni dettagli semplici, come il riflesso della cantante nelle lenti di occhiali da sole Ray-Ban appoggiati e le labbra della cantante mentre esegue il pezzo per essere registrato. Il look di Aaliyah \u00e8 molto simile a quello del video precedente, da \"maschiaccio\": bandana tra i capelli, Ray-Ban neri, maglie e pantaloni over-size.\nSuccesso commerciale.\nIl singolo \u00e8 riuscito a ripetere il successo del precedente singolo, arrivando alla posizione numero 2 della classifica R&amp;B e alla posizione numero 6 della Hot 100. Il pezzo ha speso 20 settimane in entrambe le classifiche, ed \u00e8 stato certificato disco d'oro dalla RIAA; in questo modo l'artista ha ottenuto due dischi d'oro da entrambi i primi due singoli della sua carriera musicale.\nNel Regno Unito invece il singolo ha raggiunto la posizione numero 27, quando \"Back &amp; Forth\" era arrivato alla numero 16, mentre in Nuova Zelanda \u00e8 stato il primo singolo della cantante ad entrare in top40, essendo arrivato al numero 39. Nella classifica olandese il singolo si \u00e8 appena affacciato in top40, fermandosi proprio al numero 40."}
{"id": "2867303", "revid": "77594", "url": "https://it.wikipedia.org/wiki?curid=2867303", "title": "Henry Dundas, I Visconte Melville", "text": ""}
{"id": "2867306", "revid": "217591", "url": "https://it.wikipedia.org/wiki?curid=2867306", "title": "Primi venerd\u00ec del mese", "text": ""}
{"id": "2867307", "revid": "489529", "url": "https://it.wikipedia.org/wiki?curid=2867307", "title": "Giovanni Antonio Pilacorte", "text": "Biografia.\nNacque infatti a Carona, sul lago di Lugano, intorno al 1455. Il suo cognome effettivo era Bassini (o Di o De Bassini). \"Pilacorte\", come per altri scalpellini originari della sua zona natale, era in realt\u00e0 uno pseudonimo, che Giovanni Antonio adott\u00f2 come sua denominazione professionale, scolpendolo a firma di molte sue opere.\nSi trasfer\u00ec presto a Spilimbergo, nel Friuli occidentale, dove stabil\u00ec la sua bottega e dove abit\u00f2 con la moglie Perina ed i figli Alvise (o Aloisio) ed Anna, che in seguito avrebbe sposato Donato Casella, anch'egli lapicida. Molto probabilmente Alvise mor\u00ec prima del padre, alla cui bottega collabor\u00f2 cofirmando anche alcune opere. Dell'esistenza di Alvise se ne \u00e8 avuta conferma proprio dalla firma scolpita su un frammento d'altare della chiesa di San Giacomo di Clauzetto, rilevata ed identificata in seguito ad uno studio del 2016. Nell'ultimo periodo della propria vita il Pilacorte si spost\u00f2 a Pordenone, a casa del genero.\nDalla sua bottega uscirono un'abbondante quantit\u00e0 di opere, gran parte delle quali si trovano in diverse chiese del Friuli e dei paesi limitrofi: Spilimbergo e frazioni di Gaio e Gradisca, Pordenone (Duomo) e nella frazione di Villanova, Cordenons, Sequals, Valeriano, Castelnovo del Friuli , Clauzetto, Travesio, Vito d'Asio, Fanna, Cimpello di Fiume Veneto, San Giorgio della Richinvelda e nella frazione di Provesano, Casarsa della Delizia, San Vito al Tagliamento, Camino al Tagliamento e nelle chiese delle ville vicine (Pieve di Rosa e Villa di Rosa), Varmo, Rivignano, Fagagna, Sedegliano e nelle sue frazioni di Coderno, Gradisca, Grions, Redenzicco, San Lorenzo e Turrida, Beano e Goricizza (frazioni di Codroipo), Ragogna, Rive d'Arcano, Flaibano, Sant'Andr\u00e2t del Corm\u00f4r (frazione di Talmassons), Sclaunicco, Ialmicco, Martignacco, San Pietro al Natisone, Lignano Sabbiadoro (chiesa di Santa Maria del Mare).\nSue sculture si trovano anche a Portogruaro e nella cattedrale di Acqui Terme. Sono presenti elementi realizzati dal Pilacorte anche a Tolmezzo e nella pieve di Santa Maria Oltre But, fra le frazioni di Casanova e Caneva.\nUno dei suoi segni distintivi sono i cherubini alati, scolpiti un po' dappertutto, spesso con strane e simpatiche espressioni (assorta, stupita, assonnata, stralunata). Molti dei lavori riportano espressamente la sua firma ed altri riferimenti (data di produzione - committente - motivazioni dell'opera).\nL'operosit\u00e0 della sua bottega spilimberghese, da cui poteva agevolmente accedere alle vicine cave di pietra pedemontane (in particolare quelle di Meduno e Travesio) per acquisire la materia prima, costituisce quindi un importante riferimento storico per diversi paesi, gran parte dei quali raccolti lungo le sponde del medio Tagliamento.\nMeno significativa la sua opera da un punto di vista strettamente artistico, tanto che quasi tutti gli studiosi lo definiscono come valente \"lapicida\" o \"artigiano\", raramente come \"scultore\".\nFra i suoi lavori pi\u00f9 riusciti vengono citati la cappella del Carmine del duomo di Spilimbergo, il portale della chiesa di Gradisca di Sedegliano, l'altare della pieve di S. Martino d'Asio, ubicata fra Clauzetto e Vito d'Asio, l'acquasantiera della chiesa di Beano e il fonte battesimale della chiesa di Santa Maria Maggiore di Meduno.\nFece testamento il 21 novembre 1531, lasciando beni e bottega a favore di Anna, sua unica figlia al tempo vivente(e moglie dello scultore Donato Casella). Presumibilmente mor\u00ec poco dopo a Pordenone."}
{"id": "2867313", "revid": "767487", "url": "https://it.wikipedia.org/wiki?curid=2867313", "title": "Ureaplasma canigenitalium", "text": "Ureaplasma canigenitalium \u00e8 una specie di batterio appartenente alla famiglia delle Mycoplasmataceae."}
{"id": "2867317", "revid": "77594", "url": "https://it.wikipedia.org/wiki?curid=2867317", "title": "Charles Middleton", "text": ""}
{"id": "2867322", "revid": "256896", "url": "https://it.wikipedia.org/wiki?curid=2867322", "title": "Liphistius bicoloripes", "text": "Liphistius bicoloripes \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\", cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno al cunicolo.\nIl nome proprio deriva dal latino \"bicoloripes\", parola composta dal sostantivo \"bicolor\" che significa \"di due colori\" e dal sostantivo \"pes\" che indica le \"zampe\". Viene cos\u00ec chiamato quindi per le caratteristiche zampe bicolori.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi.\nQuesta specie rassomiglia a L. desultor rinvenuta sull'isola di Penang; infatti la struttura dei genitali molto simile fa pensare a relazioni filogenetiche fra le due specie. Se ne distingue per la forma pi\u00f9 allungata del poreplate e per le zampe visibilmente bicolori.\nFemmine.\nLe femmine misurano di \"bodylenght\" (lunghezza del corpo escluse le zampe) ben 24,98 millimetri; il cefalotorace misura 12,22 x 10,54 millimetri e l'opistosoma, di forma globulare, 11,88 x 10,32\u00a0mm. Lo sterno \u00e8 pi\u00f9 lungo che largo: 5,61 x 3,11\u00a0mm. La lunghezza totale dei pedipalpi raggiunge quasi i 21\u00a0mm. I tubercoli oculari sono leggermente pi\u00f9 larghi che lunghi, il loro rapporto \u00e8 0,91. I cheliceri hanno 11 denti sul margine anteriore delle zanne. Nei genitali femminili il \"poreplate\" (area dei genitali femminili interni coperta da una zona priva di pori) \u00e8 di forma quadrata anterodorsalmente, leggermente pi\u00f9 lungo che largo, con i lobi anteriori dal margine anteriore pi\u00f9 consistente, come quelli laterali; la spermateca \u00e8 racemosa e piuttosto larga.\nColorazioni.\nIl cefalotorace \u00e8 di colore giallo bruno con strisce marrone scuro, i tubercoli oculari sono neri. I cheliceri sono di colore arancione, i tarsi e i metatarsi delle zampe e dei pedipalpi sono neri, gli altri segmenti sono di colore arancione, da cui il nome proprio. L'opistosoma \u00e8 di colore grigio con scleriti dorsali di colore nocciola, mentre gli scleriti ventrali e le filiere sono bruno-giallognolo scuro.\nDistribuzione.\nL'olotipo di questa specie \u00e8 stato rinvenuto a \"Khlong Nakha\", localit\u00e0 nei pressi di Ranong, citt\u00e0 della Thailandia meridionale peninsulare."}
{"id": "2867324", "revid": "276491", "url": "https://it.wikipedia.org/wiki?curid=2867324", "title": "Ureaplasma cati", "text": "Ureaplasma cati \u00e8 una specie di batterio appartenente alla famiglia delle Mycoplasmataceae."}
{"id": "2867325", "revid": "599013", "url": "https://it.wikipedia.org/wiki?curid=2867325", "title": "Osamu Hirose", "text": "Carriera.\nTra il 1984 ed il 2000 ha giocato solo con la maglia dell'Urawa Red Diamonds, con il quale ha segnato 31 reti in 326 partite."}
{"id": "2867326", "revid": "483293", "url": "https://it.wikipedia.org/wiki?curid=2867326", "title": "Tennis su sedia a rotelle", "text": ""}
{"id": "2867328", "revid": "767487", "url": "https://it.wikipedia.org/wiki?curid=2867328", "title": "Ureaplasma diversum", "text": "Ureaplasma diversum \u00e8 una specie di batterio appartenente alla famiglia delle Mycoplasmataceae."}
{"id": "2867333", "revid": "767487", "url": "https://it.wikipedia.org/wiki?curid=2867333", "title": "Ureaplasma felinum", "text": "Ureaplasma felinum \u00e8 una specie di batterio appartenente alla famiglia delle Mycoplasmataceae."}
{"id": "2867335", "revid": "77594", "url": "https://it.wikipedia.org/wiki?curid=2867335", "title": "Thomas de Grey, II Conte de Grey", "text": ""}
{"id": "2867337", "revid": "767487", "url": "https://it.wikipedia.org/wiki?curid=2867337", "title": "Ureaplasma gallorale", "text": "Ureaplasma gallorale \u00e8 una specie di batterio appartenente alla famiglia delle Mycoplasmataceae."}
{"id": "2867338", "revid": "729019", "url": "https://it.wikipedia.org/wiki?curid=2867338", "title": "Colonia tedesca (Haifa)", "text": "La Colonia tedesca (in ebraico \u05d4\u05de\u05d5\u05e9\u05d1\u05d4 \u05d4\u05d2\u05e8\u05de\u05e0\u05d9\u05ea \"Hamoshava Hagermanit\", in tedesco Deutsche Kolonie) \u00e8 un insediamento di \"templari\" (da non confondersi con i cavalieri templari) tedeschi costruito nel 1869 ad Haifa in Israele. Fu il primo insediamento di questo tipo in Terrasanta ed \u00e8 oggi il pi\u00f9 antico.\nStoria.\nI templari erano una setta protestante della Germania meridionale, formatasi intorno al 1850, i cui membri si trasferirono in Terrasanta su pressione del loro leader spirituale Christoff Hoffman. Nel giro di pochi anni, essi costruirono un insediamento portando un certo benessere in seguito all'avvio di piccole imprese, a conduzione perlopi\u00f9 famigliare. Sempre essi furono i primi ad organizzare un servizio di trasporto tra il neonato insediamento costruito da loro e le citt\u00e0 di Giaffa, San Giovanni d'Acri e Nazaret, luoghi in cui successivamente furono costruiti altri insediamenti. Nel 1874, tuttavia, nella comunit\u00e0 dei templari vi fu uno scisma, con la conseguenza che oltre un terzo dei membri di questa setta aderirono alla chiesa protestante di Prussia e l'inevitabile conseguenza che, all'interno della comunit\u00e0, si formassero delle tensioni.\nMentre i membri della comunit\u00e0 che si convertirono alla chiesa protestante goderono di supporto da parte della chiesa evangelica, i membri della setta rimasti fedeli ai principi del loro fondatore si dovettero confrontare con una sempre maggiore emarginazione. Inoltre, nei loro confronti aument\u00f2 anche la sfiducia da parte della popolazione delle loro terre di origine in Germania, dove furono bollati come membri di una setta. All'interno della piccola comunit\u00e0, queste differenze causarono un clima di sfiducia e di conflittualit\u00e0. Nel frattempo, per\u00f2, nel 1891 i membri della comunit\u00e0 che si erano convertiti alla chiesa protestante ricevettero supporto da una organizzazione evangelica nota come il \"Jerusalemsverein\", con la funzione di aiutare le comunit\u00e0 evangeliche in terra santa. Presto furono inviati dalla Germania diversi aiuti per sostenere lo sviluppo di questa piccola comunit\u00e0 e, successivamente, fu anche inviato un insegnante in Terrasanta per aprire una piccola scuola.\nNel 1892 il \"Jerusalemsverein\" don\u00f2, principalmente grazie alle generose elargizioni di terreno edificabile da parte di Otto Fischer, un cittadino di confessione evangelica originario della Germania e residente ad Haifa, i soldi necessari alla comunit\u00e0 per la costruzione di una chiesa su un appezzamento di terreno, che Fischer aveva messo a disposizione della comunit\u00e0. Il progetto per la costruzione della chiesa fu redatto da Ernst August Voigt, assistito da Jacob Gottlieb Schumacher, ed i lavori di costruzione iniziarono lo stesso anno e furono completati un anno pi\u00f9 tardi, il 2 luglio 1893. In seguito al completamento della nuova chiesa, il \"Jerusalemsverein\" invi\u00f2 in Terrasanta anche un pastore.\nNegli anni compresi tra il 1870 ed il 1900 la popolazione di questa piccola comunit\u00e0 si aggirava tra i 300 ed i 400 membri rimanendo, durante tutto questo periodo, sostanzialmente stabile. In seguito al relativo benessere che si era andato affermando all'interno della comunit\u00e0, anche le tensioni che si erano causate in seguito allo scisma andarono via via diminuendo.\nL'espulsione della comunit\u00e0 dalla Terrasanta.\nAlcune indagini condotte dalle autorit\u00e0 inglesi rivelarono che, nel 1937, circa il 34% dei membri della comunit\u00e0 avevano la tessera del partito del NSDAP, fatto che provoc\u00f2 un atteggiamento sempre pi\u00f9 ostile nei loro confronti, in particolare in seguito agli eventi che da l\u00ec a poco avrebbero stravolto l'Europa.\nAllo scoppio della seconda guerra mondiale, tutti i membri di questa comunit\u00e0 furono deportati in campi di internamento di Waldheim e Betlemme di Galilea controllati dalle autorit\u00e0 britanniche assieme ai cittadini italiani e ungheresi ostili alla Gran Bretagna. Molti furono successivamente trasferiti in Australia e la comunit\u00e0 fu completamente disciolta."}
{"id": "2867340", "revid": "92723", "url": "https://it.wikipedia.org/wiki?curid=2867340", "title": "Kopanica", "text": "La Kopanica o Copanizza (chiamata in alcune regioni Gankino) \u00e8 il nome per una famiglia di danze popolari della Bulgaria occidentale in 11/8.\nI ballerini contano i passi in termini di colpi \"lenti\" e \"veloci\", per esempio la sequenza \u00e8 veloce-veloce-lento-veloce-veloce (contando 2-2-3-2-2).\nIl nome proviene dal verbo \"kopam\" che significa \"scavare\" o \"zappare\", quindi il nome \u00e8 talvolta tradotto come: \"piccola danzante scavante\".\nLe Kopanica e le gankino sono linee di ballo fatte con i ballerini in una linea curva che si guardano in faccia, in altre tenendo le mani con le braccia gi\u00f9 o (in kopanica) tenendo le cinture dei ballerini vicini.\nIl termine kopanica sembra sia specialmente usato nella regione di \u0160opluk della Bulgaria occidentale, che include le citt\u00e0 di Sofia, Pernik, Radomir e Kjustendil.\nAlcuni nomi comuni sono: \u0161opska kopanica, Graovska kopanica, e Divotinka kopanica (dal paese di Divotino).\nC'\u00e8 anche il nome di un paese chiamato Kopanica non lontano dalla citt\u00e0 di Pernik.\nIl nome \u00e8 stato trovato anche nelle regioni della Tracia e degli Antibalcani.\nGankino invece \u00e8 pi\u00f9 diffuso nella Bulgaria settentrionale."}
{"id": "2867342", "revid": "77594", "url": "https://it.wikipedia.org/wiki?curid=2867342", "title": "Gilbert Elliot-Murray-Kynynmound, II Conte di Minto", "text": ""}
{"id": "2867344", "revid": "124817823", "url": "https://it.wikipedia.org/wiki?curid=2867344", "title": "Houston Alexander", "text": "Combatte nella divisione dei pesi mediomassimi per la promozione Bellator, ed in passato ha lottato anche nella prestigiosa organizzazione UFC tra il 2007 ed il 2009 collezionando due vittorie e quattro sconfitte.\nOltre alle MMA Alexander \u00e8 anche un DJ professionista con gli pseudonimi \"Scrib\", \"Cone-Dome\" e \"FAS/ONE\"."}
{"id": "2867345", "revid": "119116752", "url": "https://it.wikipedia.org/wiki?curid=2867345", "title": "Erreway en concierto", "text": " Erreway en concierto (\"Erreway in concerto\") \u00e8 un album dal vivo del gruppo musicale argentino Erreway, pubblicato il 19 settembre 2006 in Spagna.\nTracce.\nI testi sono stati scritti da Cris Morena, Silvio Furmansky, Novello Gustavo e Carlos Nilson.\nIl DVD include tutti i video dal vivo"}
{"id": "2867346", "revid": "767487", "url": "https://it.wikipedia.org/wiki?curid=2867346", "title": "Ureaplasma loridis", "text": "Ureaplasma loridis \u00e8 una specie di batterio appartenente alla famiglia delle Mycoplasmataceae."}
{"id": "2867351", "revid": "767487", "url": "https://it.wikipedia.org/wiki?curid=2867351", "title": "Ureaplasma parvum", "text": "Ureaplasma parvum \u00e8 una specie di batterio appartenente alla famiglia delle Mycoplasmataceae."}
{"id": "2867359", "revid": "547034", "url": "https://it.wikipedia.org/wiki?curid=2867359", "title": "Dallas - La guerra degli Ewing", "text": "Dallas: La guerra degli Ewing (\"Dallas: War of the Ewings\") \u00e8 un film TV del 1998 tratto dalla serie \"Dallas\".\nTrama.\nBobby e Sue Ellen dirigono insieme ormai da due anni la Ewing Oil. Intanto J.R., nonostante abbia una compagnia tutta sua, non si arrende e cerca di fare il possibile per tornare a far parte dell'azienda di suo padre.\nTramite delle ricerche J.R. scopre che sotto il ranch del fratellastro Ray si nasconde un'enorme quantit\u00e0 di petrolio. Lui crede di essere l'unico a sapere di questo, in realt\u00e0 anche il rivale in affari Carter McCay ne \u00e8 a conoscenza. I due avranno un ennesimo scontro per contendersi il petrolio.\nIntanto Ray torna al ranch, ignaro di tutto. Qualcuno sta cercando di uccidere J.R.\nBobby e Sue Ellen hanno una lite molto pesante, infatti lei \u00e8 gelosa che Bobby esca con una certa Jennifer, amica di J.R., che ha conosciuto da poco tempo. Bobby far\u00e0 pace con Sue Ellen e si fidanzer\u00e0 con Jennifer.\nRay ha dei grossi problemi finanziari ed \u00e8 costretto a vendere il ranch. Ovviamente J.R. e McCay si contenderanno il prezzo e come sempre J.R. avr\u00e0 la meglio (e il petrolio). L'investigatore privato di J.R. scopre chi sta cercando di farlo fuori. L'uomo \u00e8 il socio di McCay, Peter. Quest'ultimo verr\u00e0 arrestato e Ray potr\u00e0 risolvere i suoi problemi grazie ai soldi di J.R.\nBobby decide di fare un lungo viaggio con Jennifer ed affida la compagnia, in sua assenza, a Sue Ellen."}
{"id": "2867360", "revid": "227910", "url": "https://it.wikipedia.org/wiki?curid=2867360", "title": "Chiesa di San Zeno al Foro (Brescia)", "text": ""}
{"id": "2867363", "revid": "217591", "url": "https://it.wikipedia.org/wiki?curid=2867363", "title": "Primi sabati del mese", "text": ""}
{"id": "2867364", "revid": "436907", "url": "https://it.wikipedia.org/wiki?curid=2867364", "title": "El disco de Rebelde Way", "text": "El disco de Rebelde Way \u00e8 la prima compilation del gruppo musicale argentino Erreway, pubblicato il 3 marzo 2006 in Spagna."}
{"id": "2867367", "revid": "125129496", "url": "https://it.wikipedia.org/wiki?curid=2867367", "title": "Elvis Sinosic", "text": "In pi\u00f9 di dieci anni di carriera ha lottato per alcune delle pi\u00f9 importanti organizzazioni di MMA al mondo quali Pancrase ed UFC nella quale \u00e8 stato un contendente al titolo dei pesi mediomassimi nel 2001, venendo sconfitto dall'allora campione in carica Tito Ortiz.\n\u00c8 considerato uno dei pionieri delle MMA australiane: attivo dal 1997, ha esordito nell'evento \"Caged Combat 1\" che fu il primo show di MMA nella storia dell'Australia, ha vinto il titolo dei pesi massimi Australian Vale Tudo ovvero il primo titolo di MMA australiano, \u00e8 stato il primo australiano a lottare per un titolo internazionale, il primo a prendere parte ad un incontro organizzato dalla K-1, il primo a lottare in UFC e a competere per un titolo dell'organizzazione stessa.\n\u00c8 un pioniere nazionale anche del grappling essendo stato il primo australiano a prendere parte ad un torneo ADCC Submission Wrestling World Championship, esattamente la prima edizione del 1998.\nVive a Sydney dove gestisce la palestra \"Sinosic-Perosh Martial Arts\" assieme al collega Anthony Perosh.\nCarriera nelle arti marziali miste.\nInizi.\nElvis Sinosic vanta un ampio background nelle arti marziali e in varie tecniche di combattimento, tra queste la lotta libera, il taekwondo, il pugilato, il Jeet Kune Do, la capoeira, il kickboxing, il judo e il jiu jitsu brasiliano nel quale \u00e8 cintura nera.\nFa il suo esordio da professionista in un evento a pi\u00f9 incontri il 22 marzo 1997 a Sydney: si tratta dell'evento \"Caged Combat 1: Australian Ultimate Fighting\", ovvero il primo show di MMA in assoluto in terra australiana; qui vince il primo incontro e perde il secondo contro la leggenda delle MMA oceaniche Chris Haseman, probabilmente il primo australiano professionista di tale sport in quanto esord\u00ec l'anno prima nella promozione giapponese RINGS.\nNell'ottobre 1997 combatte anche un match contro Kiyoshi Tamura in Giappone con la RINGS, ma tale incontro non venne inserito nel suo record come sfida di MMA professionistiche; Sinosic sostiene che in quel match fu il primo atleta di MMA a provare la tecnica di sottomissione Gogoplata, bench\u00e9 non ebbe successo in tale occasione.\nSuccessivamente vince il torneo \"Australia Vale Tudo\", il primo titolo nella storia delle MMA australiane, perde un incontro organizzato dalla RINGS su suolo australiano e da l\u00ec non combatte pi\u00f9 fino al 2000, salvo prendere parte alla prima edizione del prestigioso campionato internazionale di grappling ADCC Submission Wrestling World Championship nel 1998 ad Abu Dhabi.\nNel 2000 viene chiamato in Canada a lottare per il titolo UCC contro il lottatore di casa Dave Beneteau, il quale prese parte ad alcuni dei primi tornei UFC: l'incontro termin\u00f2 in parit\u00e0.\nLo stesso anno Sinosic fu il primo australiano a lottare in un evento organizzato dalla prestigiosa promozione giapponese K-1, venendo sconfitto ai punti dalla leggenda delle MMA ed ex campione Pancrase ed UFC Frank Shamrock.\nUltimate Fighting Championship.\nNel 2001 con un record di 3-3-1 Sinosic venne chiamato dalla prestigiosa promozione statunitense UFC per lottare nella divisione dei pesi mediomassimi: esord\u00ec nell'evento \"UFC 30: Battle on the Boardwalk\" contro il navigato ex contendente al titolo di categoria Jeremy Horn (al suo 59-esimo incontro in carriera), vincendo per sottomissione durante il primo round.\nLa vittoria gli valse la possibilit\u00e0 di sfidare il campione in carica Tito Ortiz, il quale era gi\u00e0 alla sua terza difesa del titolo dei pesi mediomassimi UFC: Sinosic perse per KO tecnico durante la prima ripresa.\nIl 2002 fu da dimenticare per l'atleta australiano in quanto venne sconfitto dal futuro campione dei pesi medi Evan Tanner e dal futuro contendente Renato Sobral, venendo di conseguenza licenziato dalla promozione.\nTra il 2003 ed il 2005 Sinosic combatte tra Europa, Giappone e Australia ancora una volta con risultati alterni, in particolare non ottiene vittorie nelle sue due uscite nella federazione Pancrase.\nTorna comunque in UFC nel 2005 per lottare contro il vincitore della prima stagione del reality show \"The Ultimate Fighter\" Forrest Griffin, venendo sconfitto per KO tecnico in poco pi\u00f9 di tre minuti.\nNel 2006 affronta anche l'atleta italiano Alessio Sakara perdendo ai punti.\nLo stesso anno combatte un paio di incontri in promozioni minori vincendoli entrambi, e nel 2007 fa il suo secondo ritorno in UFC per sfidare Michael Bisping a Manchester, venendo sconfitto e ottenendo il riconoscimento \"Fight of the Night\": sar\u00e0 il suo ultimo incontro in UFC.\nIl suo ultimo incontro in carriera \u00e8 una sconfitta avvenuta nel dicembre 2007 in un evento tenutosi nel Regno Unito.\nNel 2010 l'UFC approd\u00f2 per la prima volta in Australia con l'evento \"UFC 110: Nogueira vs. Velasquez\" e pens\u00f2 di organizzare una sfida tra pionieri impegnando Sinosic e Chris Haseman, ma proprio Sinosic diede forfait a causa di un infortunio."}
{"id": "2867368", "revid": "716642", "url": "https://it.wikipedia.org/wiki?curid=2867368", "title": "Lee Croft", "text": "Carriera.\nClub.\nHa giocato con Oldham Athletic, Manchester City e Norwich City, e dal 2009 milita nel Derby County, con il quale ha debuttato l'8 agosto 2009, contro il Peterborough United.\nNazionale.\nHa partecipato ai Mondiali Under-20 del 2003."}
{"id": "2867369", "revid": "162719", "url": "https://it.wikipedia.org/wiki?curid=2867369", "title": "Silurificio Whitehead di Fiume S.A.", "text": ""}
{"id": "2867373", "revid": "115365775", "url": "https://it.wikipedia.org/wiki?curid=2867373", "title": "Motore di rendering", "text": "Un motore di rendering, in informatica ed in particolare nella computer grafica, \u00e8 un componente hardware o software che interpreta delle informazioni in ingresso codificate secondo uno specifico formato e le elabora creandone una rappresentazione grafica.\nDescrizione.\nFunzionamento.\nUn generico \"motore di rendering\" riceve in ingresso le informazioni da elaborare secondo un linguaggio e un formato definito. In seguito, il motore esegue una serie di elaborazioni in linea, che portano alla creazione della rappresentazione grafica. In linea di massima, un motore di rendering segue tre fasi:\nLa complessit\u00e0 delle fasi dipende dal motore di rendering e dalla tipologia dei dati da elaborare, ma generalmente la seconda fase \u00e8 la pi\u00f9 complessa. Il motore di rendering \u00e8 un componente generico presente in ogni computer e ogni sistema operativo dotato di interfaccia utente grafica integra un motore di rendering pi\u00f9 o meno evoluto. A sua volta i singoli programmi possono integrare aggiuntivi motori grafici per elaborare particolari informazioni.\nUtilizzo.\nI motori di rendering si differenziano a seconda dei dati che elaborano; alcuni sono sviluppati per elaborare informazioni che andranno stampate (gli interpreti postscript ne sono un esempio), altri elaborano e rappresentano informazioni tridimensionali (le moderne schede grafiche per computer ne sono un esempio), altri elaborano informazioni miste (i web browser). "}
{"id": "2867375", "revid": "77594", "url": "https://it.wikipedia.org/wiki?curid=2867375", "title": "Francis Thornhill Baring, I barone Northbrook", "text": ""}
{"id": "2867377", "revid": "21880", "url": "https://it.wikipedia.org/wiki?curid=2867377", "title": "Mycoplasmatales", "text": ""}
{"id": "2867381", "revid": "125403363", "url": "https://it.wikipedia.org/wiki?curid=2867381", "title": "Jean Dujardin", "text": "Nel 2012 vince l'Oscar al miglior attore grazie alla sua interpretazione in \"The Artist\". Sempre per lo stesso film vince un Golden Globe, un Premio BAFTA, un Screen Actors Guild e il Prix d'interpr\u00e9tation masculine al Festival di Cannes.\nCarriera.\nRaggiunge la popolarit\u00e0 nel 1996, partecipando al talent show francese \"Graines de star\" come parte del gruppo comico \"Nous C Nous\", formato da membri del teatro \"Carr\u00e9 blanc\". Dal 1999 al 2003 appare nella versione francese della sit-com \"Love Bugs\" \"Un gars une fille\", per poi dedicarsi alla carriera cinematografica. Nel 2005 recita come protagonista nella commedia \"Brice de Nice\", e partecipa alla colonna sonora del film \"Le Casse de Brice\". L'anno successivo interpreta il personaggio di Hubert Bonisseur de La Bath, parodia degli agenti segreti stile James Bond in \"OSS 117 : Le Caire, nid d'espions\", ruolo grazie al quale ottiene una candidatura al Premio C\u00e9sar come \"Miglior Attore\". \nNel 2009 riprende il ruolo di Hubert Bonisseur de La Bath per il sequel di OSS 117, \"OSS 117 : Rio ne r\u00e9pond plus\". Sempre nel 2009 interpreta il famoso pistolero dei fumetti Lucky Luke nell'omonimo film. A questi ruoli comici alterna anche ruoli drammatici come in \"Contre Enqu\u00eate\", \"99 francs\" o \"Le Bruit des gla\u00e7ons \", quest'ultimo premiato a Venezia col Premio Label Europa Cinemas. In Italia la maggior parte dei suoi film non ha mai trovato distribuzione. \nNel maggio 2011 vince il premio per la miglior interpretazione maschile al 64\u00ba Festival di Cannes per la sua interpretazione in \"The Artist\" di Michel Hazanavicius e, sempre per questo ruolo, il 15 gennaio 2012 vince il Golden Globe per il miglior attore in un film commedia o musicale. Dopo il grande successo riscontrato in numerosi festival, il film ottiene 10 candidature ai premi Oscar 2012, tra cui quelle come miglior film, miglior regia e per Jean Dujardin quella di miglior attore protagonista. La candidatura si traduce in vittoria con l'Oscar al miglior attore protagonista agli 84esimi Academy Awards. Dujardin \u00e8 il primo francese nella storia ad aggiudicarsi la prestigiosa statuetta; \u00e8 inoltre il quarto attore di madrelingua non inglese a vincere l'Oscar come miglior attore dopo il tedesco Emil Jannings nel 1929, l'austriaco Maximilian Schell nel 1962 e l'italiano Roberto Benigni nel 1999. \nNel 2014 affianca George Clooney nello spot della Nespresso. Nel 2015 \u00e8 protagonista della pellicola \"French Connection\", film ambientato negli anni '70 e ispirato a fatti realmente accaduti, che racconta la storia del magistrato Pierre Michel e della sua crociata per smantellare la pi\u00f9 nota operazione di contrabbando di droga nella storia.\nRiconoscimenti.\nGrazie al film \"The Artist\" presentato prima al Festival di Cannes e poi ad una moltitudine di festival cinematografici anche statunitensi, l'attore ha ricevuto diversi riconoscimenti e nomination fino alla consacrazione del Premio Oscar cui hanno fatto seguito altri premi per la stessa interpretazione."}
{"id": "2867382", "revid": "3831", "url": "https://it.wikipedia.org/wiki?curid=2867382", "title": "Numestrani", "text": ""}
{"id": "2867383", "revid": "767487", "url": "https://it.wikipedia.org/wiki?curid=2867383", "title": "Acholeplasmatales", "text": "Acholeplasmatales \u00e8 un ordine di batteri appartenente alla classe Mollicutes. Di questo ordine fa parte soltanto la famiglia delle Acholeplasmataceae."}
{"id": "2867385", "revid": "1751024", "url": "https://it.wikipedia.org/wiki?curid=2867385", "title": "Erreway presenta su caja recopilatoria", "text": "Erreway presenta su caja recopilatoria \u00e8 la seconda compilation del gruppo musicale argentino Erreway, pubblicato nel 2007 in Spagna."}
{"id": "2867387", "revid": "1452073", "url": "https://it.wikipedia.org/wiki?curid=2867387", "title": "Anaeroplasmatales", "text": "Anaeroplasmatales \u00e8 un ordine di batteri appartenente alla classe Mollicutes. Di questo ordine fa parte soltanto la famiglia delle Anaeroplasmataceae."}
{"id": "2867391", "revid": "47767", "url": "https://it.wikipedia.org/wiki?curid=2867391", "title": "Crimilde (nome)", "text": ". \nOrigine e diffusione.\nContinua il nome germanico \"Grimhildis\"; \u00e8 composto da un primo elemento presente anche in Grimaldo, generalmente ricondotto al norreno \"grima\", cio\u00e8 \"maschera\", \"elmo\" (ma la sua esatta etimologia \u00e8 incerta, e sono stati proposti numerosi altri significati), combinato con \"hildi\" (o \"hild\", \"hilt\", \"battaglia\"). Il nome pu\u00f2 quindi essere interpretato complessivamente come \"guerriera mascherata\" o \"guerriera con l'elmo\".\nNome di tradizione letterario-mitologica, \u00e8 portato nel \"Nibelungenlied\" da uno dei personaggi principali, Crimilde, corrispondente alla Gudrun della mitologia norrena. Da lei prende il nome 242 Kriemhild, un asteroide della fascia principale. Venne inoltre portato dall'ultima moglie di Attila, conosciuta anche con il nome di \"Ildik\u00f3\".\nOnomastico.\nNon esistono sante con questo nome, che quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "2867394", "revid": "219110", "url": "https://it.wikipedia.org/wiki?curid=2867394", "title": "ATI Radeon HD 5000 series", "text": "La ATI Radeon HD 5000 series (Evergreen, anche R800) \u00e8 una famiglia di GPU sviluppata dalla divisione grafica di AMD, la ATI Technologies.\nStoria.\nLa sua esistenza fu rivelata in una presentazione nel corso dell'AMD Technology Analyst Day nel luglio del 2007 come \"R8xx\". ATI Technologies tenne una conferenza stampa sulla portaerei-museo americana USS Hornet il 10 settembre 2009, annunciando ATI Eyefinity multi-display e le specifiche delle varianti della Radeon HD 5800 series. Il lancio ufficiale delle prime varianti delle Radeon HD 5000 si tenne il 23 settembre 2009, quando furono presentati i modelli Radeon HD 5850 e HD 5870: ma durante tale presentazione furono forniti dal produttore soltanto alcuni esemplari della HD 5870 per i test.\nI campioni di prova della HD 5850 furono consegnati qualche giorno dopo, cos\u00ec da poter essere testati solo il 30 settembre 2009. , perch\u00e9 queste schede video non furono disponibili per la vendita il giorno del lancio, ma solo dopo alcune settimane. Il 12 ottobre 2009 arrivarono le HD 5770, seguite dal lancio delle HD 5970 il 18 novembre successivo. Con il 2010 si susseguirono continui lanci di nuove soluzioni: tra gli altri il lancio della HD 5670, avvenuto il 14 gennaio 2010.\nTutte le GPU a 40\u00a0nm con cui sono equipaggiate le Radeon HD 5000 provengono dagli stabilimenti della TSMC. La forte richiesta degli acquirenti, unita alla loro bassa disponibilit\u00e0 a causa della scarsa resa produttiva di TSMC per la nuova tecnologia a 40\u00a0nm, ha comportato un inevitabile aumento dei prezzi da parte di AMD per i primi mesi successivi al lancio.\nProdotti.\nRadeon HD 5900.\nNome in codice Hemlock, la Radeon HD 5900 series \u00e8 stata annunciata il 12 ottobre 2009, con la HD 5970. La Radeon HD 5900 utilizza due processori grafici Cypress e un ponte PCI-E, similmente alla Radeon HD 4800X2 series, che rende questa l'unica serie ad avere due GPU della famiglia Evergreen su un PCB. Ci sono state voci di altri prodotti della serie HD 5900, come la HD 5950, anche se mai confermate da AMD.\nRadeon HD 5800.\nNome in codice Cypress, la Radeon HD 5800 (RV870) \u00e8 stata annunciata il 23 settembre, 2009 e include i modelli Radeon HD 5850 e 5870. La Radeon HD 5830 \u00e8 stata invece presentata il 25 febbraio 2010.\nIl modello di lancio della Radeon HD 5870 possono supportare al massimo solo 3 uscite display, ma verr\u00e0 presentata anche una versione a 6 mini uscite DisplayPort. La Radeon HD 5870 dispone di 1600 stream processors, la Radeon HD 5850 possiede invece 1440 stream processors, in quanto ne sono stati disattivati 160 dei 1600 presenti nella 5870.\nLa Radeon HD 5830 dispone di 1120 stream processors utilizzabili e un clock del core di 800\u00a0MHz, e si presenta come derivata della HD 5850.\nRadeon HD 5700.\nNome in codice di Juniper, la Radeon HD 5700 series \u00e8 stata annunciata il 13 ottobre 2009, e include i prodotti Radeon HD 5750 e Radeon HD 5770. La Radeon HD 5770 ha 800 core, mentre la Radeon HD 5750 ha 720 core, a seguito della disattivazione di alcuni core presenti nella 5770. La serie 5700 ha una larghezza di bus di 128-bit, mentre la serie 5800 ha larghezza di bus a 256-bit.\nRadeon HD 5600.\nNome in codice Redwood, la Radeon HD 5670 \u00e8 stata messa in commercio il 14 gennaio 2010. La Radeon HD 5670 ha 400 stream processor e una frequenza di core di 775\u00a0MHz con 1000\u00a0MHz (4.0 Gbit/s) di memoria GDDR5.\nRadeon HD 5500.\nNome in codice Redwood, la Radeon HD 5570 \u00e8 stata messa in commercio il 9 febbraio 2010. Utilizza la stessa GPU della Radeon HD 5670, ma \u00e8 limitata alla memoria DDR3 e ha frequenza di core inferiore. Fa parte di questa categoria anche la Radeon 5550, presentata nella medesima data della 5570.\nRadeon HD 5400.\nNome in codice Cedar, la Radeon HD 5400 Series \u00e8 stata annunciata il 4 febbraio 2010, con la HD 5450. La Radeon HD 5450 dispone di 80 core, ha clock di 650\u00a0MHz e 800\u00a0MHz di memoria DDR2 o DDR3. La serie 5400 \u00e8 la fascia entry level (pi\u00f9 economica, di base) della serie HD 5000 ed \u00e8 spesso utilizzata per editare video.\nCollegamenti esterni.\nL'ATI Radeon HD 5000 series sul sito ufficiale della AMD"}
{"id": "2867396", "revid": "30445", "url": "https://it.wikipedia.org/wiki?curid=2867396", "title": "Pueblo di Ysleta del Sur", "text": ""}
{"id": "2867398", "revid": "1543377", "url": "https://it.wikipedia.org/wiki?curid=2867398", "title": "Goniopholis", "text": "Il goniofolide (gen. Goniopholis) \u00e8 un arcosauro fossile, strettamente imparentato con i coccodrilli. Visse tra il Giurassico superiore e il Cretaceo inferiore (150 \u2013 120 milioni di anni fa). I suoi resti sono stati rinvenuti in Nordamerica, Europa e Asia.\nDescrizione.\nBench\u00e9 fosse molto simile, almeno superficialmente, ai veri coccodrilli, il goniofolide non apparteneva allo stesso gruppo delle forme attuali. Gli esemplari adulti raggiungevano una lunghezza compresa tra i due e i quattro metri. Il cranio era di forma triangolare e dotato di robusti denti conici, e il corpo era armato con una corazza di piastre dermiche.\nClassificazione.\nUn tempo questo animale era ascritto al gruppo \u201cartificiale\u201d dei mesosuchi (Mesosuchia), o \u201ccoccodrilli di mezzo\u201d, che includeva anche forme marine come i teleosauridi (Teleosauridae) e i metriorinchidi (Metriorhynchidae). Per il suo aspetto \u201cmoderno\u201d, molti paleontologi un tempo ritenevano che il goniofolide fosse un diretto antenato di coccodrilli e alligatori, ma l'opinione corrente \u00e8 che questo animale avesse sviluppato caratteristiche simili ai generi attuali per convergenza evolutiva. Attualmente \"Goniopholis\" \u00e8 considerato vicino all'origine delle forme odierne, anche se non direttamente ancestrale.\nSpecie.\nIl goniofolide era un animale molto diffuso, che sopravvisse per svariati milioni di anni. Vi furono molte specie di questo animale: molti fossili notevoli di goniofolide sono stati rinvenuti nella Morrison Formation negli Usa occidentali (\"Goniopholis stovalli\", \"G. gilmorei\"), dove sono stati rinvenuti anche i fossili dei ben noti dinosauri \"Apatosaurus\" (=\"Brontosaurus\"), \"Diplodocus\", \"Allosaurus\" e \"Stegosaurus\". Altri fossili provengono dai giacimenti del Cretaceo inferiore dell'Inghilterra (\"G. crassidens\"), della Germania e del Belgio (\"G. simus\"), accanto a quelli di altri coccodrilli (\"Bernissartia\") e dei famosi \"Iguanodon\". Altre specie sono \"G. phuwiangensis\" (Thailandia) e \"G. baryglyphaeus\" (Portogallo).\nStile di vita.\nCon tutta probabilit\u00e0 il goniofolide era un predatore semiacquatico, che viveva accanto alle foci dei fiumi predando pesci e animali pi\u00f9 grandi, ai quali tendeva agguati seminascosto nell'acqua."}
{"id": "2867400", "revid": "30610", "url": "https://it.wikipedia.org/wiki?curid=2867400", "title": "MSC Magnifica", "text": "MSC Magnifica \u00e8 una nave da crociera della compagnia svizzera MSC Crociere.\nStoria.\n\u00c8 stata varata il 6 marzo 2010 con madrina Sophia Loren. Ha tre gemelle: \"MSC Orchestra\", \"MSC Poesia\" e \"MSC Musica\".\nDescrizione.\nLa dotazione della nave include:"}
{"id": "2867402", "revid": "729019", "url": "https://it.wikipedia.org/wiki?curid=2867402", "title": "Entomoplasmatales", "text": " Entomoplasmatales \u00e8 un ordine di batteri appartenente alla classe Mollicutes. Di questo ordine fanno parte le famiglie delle Entomoplasmataceae e delle Spiroplasmataceae."}
{"id": "2867403", "revid": "104485", "url": "https://it.wikipedia.org/wiki?curid=2867403", "title": "Nuoto paralimpico", "text": "Il nuoto paralimpico (o nuoto per disabili) \u00e8 una variante del nuoto tradizionale che viene praticato da atleti disabili. Le competizioni a livello internazionale, inclusi i Giochi paralimpici, sono organizzate dalla \"IPC Swimming\", la sezione nuoto dell'IPC (\"Comitato Paralimpico Internazionale\").\nIn Italia, l'organizzazione e la regolamentazione dell'attivit\u00e0 natatoria paralimpica \u00e8 stata demandata alla FINP per quanto concerne la disabilit\u00e0 fisica. Per quanto riguarda la disabilit\u00e0 intellettiva relazionale \u00e8 preposta la FISDIR.\nStoria.\nIl nuoto paralimpico \u00e8 uno sport presente sin dalla prima edizione dei Giochi paralimpici di Roma 1960\nCategorie.\nI nuotatori sono classificati in base al tipo di disabilit\u00e0. Nuotatori con disabilit\u00e0 fisiche sono collocati in una categoria tra 1 e 10, dove 1 corrisponde ai tipi pi\u00f9 severi di disabilit\u00e0.\nLe disabilit\u00e0 dei nuotatori paralimpici possono essere singole o multiple assenze di arti, paralisi, patologie del midollo spinale (che hanno portato alla paralisi o a una disabilit\u00e0 nella coordinazione degli arti), nanismo.\nI numeri delle categorie sono associati con prefissi che dipendono dal tipo di evento. Il prefisso \"S\" corrisponde alle categorie stile libero, dorso e farfalla, \"SB\" alla categoria rana ed \"SM\" alla mista. Un nuotatore con diverse disabilit\u00e0 fisiche pu\u00f2 competere ad esempio nel dorso in una competizione S3, mentre un nuotatore non vedente pu\u00f2 competere nel misto nella classe SM11.\nLe categorie sono organizzate cos\u00ec:\nNuotatori affetti da problemi di vista competono in categorie separate, e sono collocati nelle categorie 11, 12 o 13. La categoria 11 comprende i nuotatori totalmente ciechi, mentre gli atleti della categoria 13 hanno una situazione meno grave di ipovisione.\nNuotatori con disabilit\u00e0 mentali competono nella categoria 14."}
{"id": "2867404", "revid": "256896", "url": "https://it.wikipedia.org/wiki?curid=2867404", "title": "Liphistius niphanae", "text": "Liphistius niphanae \u00e8 un ragno appartenente al genere Liphistius della famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\", cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno al cunicolo.\nIl nome proprio \u00e8 in onore del dottor Niphan Ratanaworabhan, zoologo e parassitologo di Bangkok e dal suffisso latino \"-ae\", che indica appartenenza.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi.\nI genitali femminili di questa specie somigliano molto a quelli di L. trang nell'avere i lobi laterali fortemente sclerotizzati sulla superficie ventrale del poreplate. In forza di questo carattere diagnostico le due specie sembrano costituire un gruppo peculiare dall'areale geograficamente limitato. La localit\u00e0-tipo di L. niphanae infatti non dista pi\u00f9 di 100\u00a0km da quella di L. trang. Caratteri distintivi di questa specie rispetto a L. trang sono comunque la forma della parte anteriore del poreplate e la dimensione del corpo che \u00e8 circa il doppio. Anche L. murphyorum potrebbe rientrare a far parte di questo piccolo gruppo per i due lobi anteriori ridotti dei genitali femminili che sono molto simili per forma e dimensioni a L. niphanae.\nFemmine.\nLe femmine misurano di \"bodylenght\" (lunghezza del corpo escluse le zampe) 23,66 millimetri; il cefalotorace misura 11,67 x 10,21 millimetri e l'opistosoma, di forma globulare, 10,22 x 8,45\u00a0mm. Lo sterno \u00e8 pi\u00f9 lungo che largo: 5,33 x 2,33\u00a0mm. La lunghezza totale dei pedipalpi \u00e8 di 19,4\u00a0mm. I tubercoli oculari sono leggermente pi\u00f9 larghi che lunghi, il loro rapporto \u00e8 0,77. I cheliceri hanno 10 denti sul margine anteriore delle zanne. Nei genitali femminili il \"poreplate\" (area dei genitali femminili interni coperta da una zona priva di pori) \u00e8 di forma trapezoidale anterodorsalmente, leggermente pi\u00f9 lungo che largo, con due lobi anteriori ridotti e due lobi laterali sulla superficie ventrale; la spermateca \u00e8 racemosa, lunga e pi\u00f9 estesa ventralmente.\nColorazioni.\nIl cefalotorace \u00e8 di colore bruno scuro rossiccio con strisce nere, i tubercoli oculari sono neri. I cheliceri sono di colore bruno rossiccio, le \"coxae\" dei pedipalpi e il \"labium\" sono marrone chiaro, le altre loro parti e lo sterno di colore marrone; le zampe sono marroni con anulazioni. L'opistosoma \u00e8 di colore grigio scuro con scleriti dorsali di colore marrone, e gli scleriti ventrali e le filiere anche di colore marrone.\nDistribuzione.\nL'olotipo di questa specie \u00e8 stato rinvenuto nel Khao Luang National Park, a Nop Pitam, a Tha Sala e a Nakon Si Thammarat, tutte localit\u00e0 della Thailandia meridionale peninsulare."}
{"id": "2867405", "revid": "483293", "url": "https://it.wikipedia.org/wiki?curid=2867405", "title": "Sport paralimpico", "text": ""}
{"id": "2867407", "revid": "77594", "url": "https://it.wikipedia.org/wiki?curid=2867407", "title": "Edward Russell", "text": ""}
{"id": "2867413", "revid": "6923", "url": "https://it.wikipedia.org/wiki?curid=2867413", "title": "Marina di Rodi Garganico", "text": "La Marina di Rodi Garganico \u00e8 un porto turistico situato a Rodi Garganico, nel litorale settentrionale del Promontorio del Gargano, all'interno del territorio dell'omonimo parco nazionale.\nDista 30 miglia dalle isole di Lagosta e 62 miglia da Curzola, costituendo il porto italiano pi\u00f9 vicino alle coste croate con cui \u00e8 collegato con un traghetto\nStruttura.\nIl marina di rodi garganico \u00e8 costituito da un braccio sottoflutto a est ed uno sopraflutto a ovest.\nIl braccio sopraflutto costituisce la diga frangiflutto. Si estende, con un andamento curvilineo, per 700 metri, fino a raggiungere una distanza di 300 metri dalla costa.\nIl bacino interno, di circa 60.000 m\u00b2, \u00e8 quindi protetto dai venti Nord-Occidentali, prevalenti nella zona, permettendo un comodo ormeggio anche in condizioni climatiche avverse.\nStoria.\nIl Marina di Rodi Garganico sorge in un'area adiacente a quella in cui, fino al secolo scorso, erano visibili i ruderi dell'antico porto, costruito in epoca romana. In tale periodo, per tale porto, Rodi Garganico era conosciuta come \"Portus Garnae\".\nAtteso per oltre cento anni, \u00e8 stato costruito in 775 giorni.\nEra, infatti, il 1908 quando l'allora sindaco di Rodi Garganico, inoltr\u00f2 una formale richiesta al governo, per la realizzazione di un porto commerciale. Le regioni erano essenzialmente economiche: la citt\u00e0 stava vivendo il suo primo periodo di profonda crisi delle esportazioni di agrumi e questo stava provocando gravi conseguenze sociali nella cittadina garganica.\nDopo poco pi\u00f9 di 100 anni, il 25 luglio 2009, il porto turistico di Rodi Garganico \u00e8 stato inaugurato dal sindaco Carmine D'Anelli, alla presenza del presidente della Provincia Antonio Pepe, del Ministro per gli affari regionali, Raffaele Fitto e dell'attrice Caterina Balivo. Il progetto esecutivo della Marina \u00e8 stato redatto per la parte a mare dallo studio di ingegneria Modimar di Roma, mentre il progetto architettonico dallo studio di architettura 3C+t Capolei Cavalli. Il Marina di Rodi Garganico \u00e8 tra i primi porti turistici al mondo. A decretarlo \u00e8 la commissione internazionale di esperti dell'associazione PIANC, che ogni anno premia la migliore struttura portuale da diporto e che per il 2013 ha scelto proprio il Marina di Rodi Garganico. PIANC \u00e8 l'organizzazione mondiale tecnica e no prof\u00ect che fornisce linee guida per lo sviluppo sostenibile delle infrastrutture per la navigazione marittima e fluviale.\nNel 2010 \u00e8 stato attivato il collegamento con la Croazia (Curzola e Lesina). Le ragioni di tale collegamento vanno oltre la vicinanza del porto alle coste dalmate. \u00c8 infatti vivo nella memoria collettiva il ricordo dei viaggi che, per tutto l'Ottocento e parte del Novecento, unirono le due coste, quando la marineria di Rodi, costituita da cinquecento velieri, faceva la spola tra Dalmazia, Trieste e Venezia.\nCon l'attivazione di tale collegamento, il 25 luglio 2010, \u00e8 stato firmato un protocollo d'intesa tra il comune di Rodi Garganico ed il consolato della Repubblica di Croazia."}
{"id": "2867414", "revid": "1452073", "url": "https://it.wikipedia.org/wiki?curid=2867414", "title": "Haloplasmatales", "text": "Haloplasmatales \u00e8 un ordine di batteri appartenente alla classe Mollicutes. Di questo ordine fa parte soltanto la famiglia delle Haloplasmataceae."}
{"id": "2867415", "revid": "196390", "url": "https://it.wikipedia.org/wiki?curid=2867415", "title": "Jean Sony", "text": ""}
{"id": "2867416", "revid": "1543377", "url": "https://it.wikipedia.org/wiki?curid=2867416", "title": "Lesath", "text": "Lesath (\u03c5 Sco / \u03c5 Scorpii / Upsilon Scorpii) \u00e8 una stella della costellazione dello Scorpione. Di colore azzurro, con una magnitudine di 2,69 \u00e8 l'ottava stella in ordine di luminosit\u00e0 apparente all'interno della costellazione.\nOsservazione.\nPosta alla declinazione di 37\u00b0S, Lesath \u00e8 una stella dell'emisfero australe. Nell'emisfero boreale essa non pu\u00f2 essere osservata a nord del 53\u00ba parallelo, il che esclude buona parte del Canada e l'Europa settentrionale. Nelle zone temperate dell'emisfero boreale, essa comunque apparir\u00e0 molto bassa sull'orizzonte. Diventa circumpolare solo alle latitudini pi\u00f9 meridionali del 53\u00b0S, cio\u00e8 solo nelle estreme regioni meridionali del Sudamerica e nel continente antartico.\nVisualmente appare molto vicina (solo 36 minuti d'arco) a Shaula (\u03bb Scorpii), con la quale forma il pungiglione sollevato dello Scorpione, nella parte sud-est della costellazione. Tuttavia si tratta solo di una vicinanza puramente visiva: le due stelle non sono legate fisicamente fra loro e sono in realt\u00e0 distanti diverse decine di anni luce l'una dall'altra.\nCaratteristiche.\nDistante circa 520 anni luce, Lesath appartiene, come Shaula, all'Associazione OB Scorpius-Centaurus, ossia l'associazione OB pi\u00f9 vicina a noi. Le analogie fra le due stelle non finiscono qui. Infatti esse hanno pi\u00f9 o meno la stessa classe spettrale: B2IV di Lesath contro B1,5IV di Shaula A (la stella principale di Shaula). Ci\u00f2 significa che Lesath ha un'alta temperatura superficiale: 22.400 K, che le conferisce un colore azzurro-blu. Tale temperatura, unita a una vasta superficie irraggiante (Lesath ha un raggio che \u00e8 sette volte e mezzo quello del Sole), comporta una grande luminosit\u00e0 intrinseca: Lesath \u00e8 infatti 12.300 volte pi\u00f9 luminosa del Sole, quando si sia tenuto conto della notevole quantit\u00e0 di radiazione ultravioletta che Lesath emana.\nCon una massa 10 volte superiore a quella solare, Lesath \u00e8 da poco uscita dalla sequenza principale, come la sua assegnazione alla classe delle subgiganti testimonia. Ci\u00f2 significa che essa ha gi\u00e0 esaurito o sta per esaurire la riserva di idrogeno all'interno del suo nucleo e ha intrapreso il cammino che la porter\u00e0 a diventare una supergigante rossa. Il suo destino finale \u00e8 incerto in quanto essa si trova proprio al limite (8-10 M\u2609) al di sopra del quale una stella esplode in una supernova. Lesath potrebbe subire questo destino oppure diventare una massiccia .\nA volte viene classificata come una stella Be, cio\u00e8 avente un disco circumstellare, responsabile, nello spettro della stella, di prominenti linee di emissione (indicate dalla lettera \"e\" dopo la B) dell'idrogeno. Tuttavia tali dischi vengono nella grande maggioranza dei casi creati dall'altissima velocit\u00e0 di rotazione della stella che finisce per deformarla, schiacciando notevolmente i poli. Ci\u00f2 mal collima con il fatto che la velocit\u00e0 di rotazione di Lesath non sia molto alta (73\u00a0km/s). Tuttavia se Lesath rivolgesse il suo polo di rotazione verso di noi, la bassa velocit\u00e0 di rotazione sarebbe solo apparente e quindi i dati sarebbero compatibili con la classificazione della stella come Be.\nEtimologia.\nIl nome \"Lesath\" ha una curiosa origine. Gli astronomi arabi chiamavano \"al la\u0163kha\", che significa \"la macchia nebbiosa\", l'ammasso aperto M7, che si trova circa 4\u00b0 e mezzo a nord-est di Lesath. A sua volta il nome \"al la\u0163kha\" \u00e8 probabilmente la traduzione di un nome greco di significato equivalente. Il nome arabo dell'ammasso venne latinizzato in \"Alascha\". Lo Scaligero, che conosceva l'arabo, credendo che con tale nome gli arabi designassero Upsilon Scorpii e non l'ammasso M7, ritenne che il nome latino fosse corrotto e che provenisse in realt\u00e0 dall'arabo \"las'a\", che significa \"morso di un animale velenoso\", riferito alla posizione di Lesath, coincidente con il pungiglione dello Scorpione. Dalla latinizzazione di \"las'a\" deriva quindi il nome che attualmente viene usato per Upsilon Scorpii."}
{"id": "2867417", "revid": "599013", "url": "https://it.wikipedia.org/wiki?curid=2867417", "title": "Museo archeologico La Civitella", "text": "Il museo archeologico \"La Civitella\" \u00e8 sito nel parco archeologico de \"La Civitella\" a Chieti su progetto dell'architetto Ettore De Lellis, gi\u00e0 progettista del Museo Paludi di Celano. La struttura museale odierna, che in parte \u00e8 sita in piani sotterranei, \u00e8 parte integrante di un complesso con giardini, zone pedonali, un auditorium, un laboratorio archeologico, ambienti per attivit\u00e0 ludiche e didattiche ed un ambiente per mostre temporanee.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Abruzzo, nel dicembre 2019 divenuto Direzione regionale Musei.\nStoria.\nLa prima collezione di materiale archeologico, dopo gli scavi effettuati a Chieti, fu voluta dal soprintendente Vincenzo Zecca, che si adoper\u00f2 per allestire una mostra della sua collezione presso il palazzo comunale. Tra queste opere c'era anche il sepolcro del liberto Lusius Storax, rinvenuto nel rione Santa Maria Calvona. Tuttavia dopo pochi anni, il museo chiuse per mancanza di fondi.\nIl progetto del Museo nasce nuovamente nel 1938, quando si costitu\u00ec l'Antiquarium Teatinum presso l'ex chiesa di San Paolo dei templi romani, che constava in una buona raccolta di reperti archeologici rinvenuti a Chieti. La collezione poi conflu\u00ec nel Museo Archeologico Nazionale di villa Frigerj. Nel 1982 durante dei lavori di costruzione del nuovo acquedotto, si scoperse sotto lo stadio comunale \"Civitella\" l'anfiteatro romano, pertanto lo stadio nuovo venne costruito a Chieti Scalo, lo Stadio Angelini, e iniziarono i lavori di scavo dell'anfiteatro, terminati nei primi anni 2000. Venne inoltre realizzata la prima struttura del Museo archeologico \"La Civitella\", anche se l'allestimento attuale \u00e8 frutto di interventi avvicendatisi tra il 2008 e il 2014. Il museo inserito nel complesso archeologico che gravita intorno all'anfiteatro romano, costituisce un'area qualificata in cui esporre la storia del sito della citt\u00e0 di \"Teate\" fondata dai Marrucini e conquistata poi dai Romani, da cui sorse nel IX secolo la Chieti odierna.\nA differenza del vicino Museo Archeologico Nazionale d'Abruzzo di Villa Frigerj, che contiene i maggiori pezzi d'archeologica della regione, questo si concentra solo sulla storia di Chieti, propone diverse possibilit\u00e0 di approccio, che possono essere sviluppate in un'unica visita o in pi\u00f9 occasioni: \"L'inizio della storia urbana - Da Roma a ieri - La terra dei Marrucini\". La sezione \"Il primo Museo archeologico\" illustra la storia dell'archeologia teatina, attraverso la ricostruzione di uno dei pi\u00f9 vecchi allestimenti che costituirono il museo; l'architettura del museo tende ad essere discreta all'esterno, integrandosi con i monumenti della sommit\u00e0 della Civitella, dominata dall'anfiteatro e dalla chiesa di Santa Maria; l'interno \u00e8 caratterizzato da grande spaziosit\u00e0 e tende ad evidenziare i vari ambiti della citt\u00e0 antica - necropoli, anfiteatro, vita quotidiana - attraverso ricostruzioni in scala reale (frontoni) e l'esposizione di tipo evocativo, utilizzando materiali tipici delle tecniche costruttive antiche.\nNel 2021 il museo chiude temporaneamente per mancanza di personale \nLe sezioni.\nL'esposizione permanente \u00e8 cos\u00ec strutturata:\nLungo il corridoio che conduce alla Sala dei Templi, \u00e8 visibile una sequenza di antefisse dell'Artemide Persiana e di Ercole seduto su roccia. All'interno del percorso sono stati ricomposti tre splendidi frontoni in terracotta policroma del complesso templare che sorgeva sull'acropoli della Civitella, pi\u00f9 uno del gruppo dei Tempietti del nuovo Foro Romano (Piazza Tempietti). Del primo frontone relativo al Capitolium dell'antica Teate \u00e8 stato possibile ricostruire 11 personaggi, al centro la Triade Capitolina a destra Mercurio che guida le Ninfe, a sinistra Marte armato e poi Apollo nudo. Il secondo frontone mostra al centro un uomo, identificabile come Giove, ai lati i Diioscuri accompagnati da Venere e la sorella Elena. Nel terzo frontone sono collocati al centro APollo affiancato dalle Muse, negli angoli Bacco ed Ercole seduti.\nI materiali che documentano la citt\u00e0 romana e il suo sviluppo illustrano il percorso, organizzato per aree monumentali, il Foro, il Teatro, l'Anfiteatro, le Terme e la Necropoli di Teate. Molti manufatti ricevono nuova vita all'interno di ricostruzioni in scala 1:1, vivacizzate da filmati, suoni e luci a effetto; nello spazio dedicato alla vita pubblica sono presente due ritratti in marmo di Augusto e Tito. Dal Foro invece provengono il ritratto di un sacerdote, un monumento di Iside, parti del gruppo di statue di Serapide, e il cane Cerbero. Nelle dimore patrizie, notevoli sono gli arredi marmorei; nelle sale dedicate al teatro e all'anfiteatro si possono osservare i resti archeologici provenienti dagli scavi degli anni '20 e '30. L'edificio termale mostra marmi policromi che decoravano gli ambienti, ed \u00e8 presente una testa, forse di una Musa. Nell'area dedicata ai culti funebri \u00e8 sistemato un grande monumento, nel fregio \u00e8 visibile il combattimento tra gladiatori e nel timpano un certo Lusius Storax, libero al quale era dedicato il monumento, che assiste allo spettacolo, circondato da magistrati teatini e dal popolo. Nel vano della porta \u00e8 possibile osservare lo stesso ritratto del liberto.\nIl monumento \u00e8 un sepolcro a tempietto della prima et\u00e0 imperiale, \u00e8 composto da due rilievi, fregio e frontone. Sul fregio \u00e8 raffigurato con notevole vivezza un gladiatorio che il ricco Lucio doveva aver offerto in occasione della sua elezione, vi sono raffigurati gladiatori e incitatori in varie pose, dal saluto alla preparazione, alla lotta, alla vittoria o sconfitta, come se si trattasse di una scena unica, anche se in realt\u00e0 varie operazioni seguivano una precisa sequenza. Il desiderio del committente doveva essere soprattutto quello di far documentare la sontuosit\u00e0 di questi combattimenti a Teate. Il fondo \u00e8 neutro e i dettagli sono ben curati; ci\u00f2 ha fatto pensare a un'ispirazione diretta da modelli di Roma. La scena del frontone, realizzata a bassorilievo, \u00e8 pi\u00f9 affollata e si propone di raffigurare il momento dell'investitura di Lusius Storax. ci sono due piani sovrapposti, in basso a sinistra in primo piano si trova il sedile con tre giovani, tre camilli, che simboleggiano l'avvenuto sacrificio connesso con l'investitura; il centro \u00e8 occupato dal tribunale con al centro Storax e ai lati due bisellia, ossia sedili onorari romani, su cui siedono i quattuorviri. A destra simmetricamente ai tre camilli, si trova un uomo con bastone, un augure. Il secondo piano ha come sfondo un colonnato, molto probabilmente il foro di Teate, le figure in secondo piano sono 11 personaggi togati, all'estrema sinistra sempre in secondo piani, una scena di zuffa con quattro personaggi, forse una documentazione di un tumulto popolare avvenuto durante il combattimento.\nPercorso archeologico La Civitella.\nAcropoli La Civitella e anfiteatro romano.\nUno dei monumenti pi\u00f9 interessanti della Teate romana \u00e8 l'anfiteatro, incluso nel Parco Archeologico \"La Civitella\", con annesso museo. L'area sino al 1984 circa ospitata lo stadio comunale, successivamente sono stati realizzati i lavori di scavo archeologico, e l'anfiteatro \u00e8 stati riconsegnato al pubblico nel 2000. La colline della Civitella, gi\u00e0 abitata nell'era protostorica, fu area sacra durante la prima fase di popolamento dei Marrucini, nel Medioevo fu cava per prelevare materiale di costruzione, nonch\u00e9 necropoli, mentre il piazzale fungeva da fiera del mercato. Nell'epoca borbonica fu Piazza d'Armi insieme alla caserma dell'ex convento dei Padri Celestini: dalle prime indagini scientifiche effettuate in occasione del serbatoio idrico del 1982, sono venuti alla luce i resti dell'anfiteatro e di un portico di tre edifici sacri del II secolo a.C.; questi ultimi occupavano la parte alta del colle.\nInsomma l'Acropoli di Teate si trovava tra l'anfiteatro e la chiesa di Santa Maria \"in Civitellis\" o della Madonna del Carmine, gli edifici occupavano il diverticolo viario della Tiburtina Valeria, che attraversava Teate, mentre gli edifici sacri furono distrutti nel I secolo, per spostare l'area sacra presso quella del \"pozzo\", compresa tra Largo Marco Vezio Marcello e l'ex Largo del Pozzo, oggi Piazza Valignani. L'anfiteatro costruito in quest'epoca ristrutturato durante il governo dell'imperatore Claudio, con l'avvento del cristianesimo fu abbandonato, nel IV secolo d.C. Nel XIII secolo in loco venne eretta la chiesa di Santa Maria, si presume sopra il tempio di Achille, l'area dell'anfiteatro, occultato nel frattempo da smottamenti e da fango e sedimenti, divenne orto dei Padri Celestini, nel XIX fu Piazza d'Armi come voluto dal Generale Giuseppe Salvatore Pianell, fino alla riscoperta attuale.\nI tre templi scomparsi erano parte di un santuario decorato con statue a frontone e lastre di rivestimento di raffinata fattura, che sorgeva intorno al II secolo, la documentazione archeologica ha permesso l'individuazione degli edifici, proviene dal numero di frammenti fittili, rinvenuti a met\u00e0 anni '60 durante i lavori di costruzione della palestra dell'Istituto Magistrale \"Isabella Gonzaga\", in una fossa votiva e dai resti di fondazioni dei templi ancora visibili nel sito del Parco della Civitella.Gli scavi del 1982 hanno chiaramente reso maggiori informazioni sulla presenza di questi templi, e sull'insistenza su di essi del successivo anfiteatro. Le terrecotte e le statue degli edifici sacri vennero depositate in una fossa del terreno pi\u00f9 a valle, per un altro utilizzo, che non avvenne. Della struttura relativa a uno dei templi, di cui sono state rinvenute parte delle fondazioni realizzate in calcestruzzo, si desume che potrebbe essere orientato a Nord-Est, col fronte verso la chiesa di Santa Maria. Il tempio era composto da tre celle a doppio colonnato anteriore, ed aveva misure standard per i canoni romano-italici del periodo.\nDegli altri edifici no si conosce quasi nulla, se ne ipotizza l'esistenza sulla base di complessi decorativi che sembrano appartenere ad altri due templi, e ad altre edicole votive. Probabilmente i tre edifici principali trovavano posto l'uno accanto all'altro con il fronte allineato lungo la viabilit\u00e0 dell'Acropoli della Civitella. In et\u00e0 cesariana la zona era in grave dissesto idrogeologico e le costruzioni vennero livellate, e le decorazioni vennero depositate sotto terra in occasione della costruzione del porticus, realizzato a sostruzione della collina.\nAl I secolo d.C. risale la costruzione effettiva in pietra e mattoni dell'anfiteatro: le prime testimonianze di una presenza sul colle di una struttura quale \"ludus gladiatorum\", sono nell'attuale Palazzo De Chiara, nella met\u00e0 dell'800, quando venne sistemata la Piazza d'Armi. In questo conteso furono scoperti per caso per la prima volta i templi italici Durante gli scavi del 1982, nel 1991-92 fu scoperto anche l'ingresso settentrionale, quando vennero demolite le tribune del vecchio stadio, insieme a piccoli edifici artigianali, e una fornace. L'anfiteatro misura 60x40 metri, ricavato lungo le pendici orientali del colle, era direttamente collegato con la viabilit\u00e0 cittadina a nord, e con quella extraurbana a sud, per la posizione periferica e per la tipologia, trova stretti confronti con l'anfiteatro di Alba Fucens.L'edificio ha la pianta ellittica, fu realizzato sfruttando al massimo la conformazione naturale del terreno: l'arena, il campo centrale in terra battuta, fu adattata sbancando una piccola parte della collina; sagomando i pendii di questa furono ricavate tutt'intorno le gradinate della cavea, semplicemente rivestita in pietra, dove prendevano posto gli spettatori.\nI due sistemi di accesso collocati lungo l'asse maggiore dell'edificio, furono invece ottenuti tramite una notevole opera di sbancamento, e come normale prassi della costruzione degli anfiteatri romani, erano utilizzati uno per l'accesso della popolazione locale a nord, e l'altro per i forestieri a sud. Nella caratteristica opus reticulatum bicroma con ricorsi del laterizio, furono realizzati il podium ossia il muro che delimita l'arena, la tribuna sul lato occidentale dell'ellisse, e i muri che contenendo il terreno del colle, venivano a definire i due articolati sistemi di accesso.\nIn et\u00e0 medievale l'arena dell'anfiteatro fu usata per varie attivit\u00e0, per lo pi\u00f9 commerciali, che dettero al rione il toponimo \"Fiera\", l'impianto cadde in disuso, il fatto che l'opera fosse usata come necropoli \u00e8 documentato dal ritrovamenti di stoviglie di produzione africana, usate per veri e proprio banchetti funebri; le tracce della fornace del VII secolo d.C. testimoniano che l'area fosse usata anche per attivit\u00e0 artigianali.\nTeatro romano Giulio-Claudio.\nFuori del quartiere della Civitella e dirigendosi verso il centro di Chieti si possono notare, all'incrocio di Via di Porta Napoli e di Via Generale Pianell, i ruderi del teatro risalente al I secolo d.C. I palazzi che circondano il teatro hanno nascosto del tutto l'orchestra e il proscenio, ed esso \u00e8 stato \"liberato\" riportato alla luce solo negli anni '30-'40 del Novecento. Attualmente \u00e8 visibile il lato nord-orientale del muro della cavea in \"opus mixtum\". La cavea \u00e8 posta in parte sulle pendici del colle della Civitella e in parte \u00e8 coperta da volte a botte. Il teatro era composto da due livelli come dimostra parte del corridoio semicircolare che sbarrava il piano sovrastante. Gli spalti potevano contenere circa 5000 spettatori. Il teatro misurava circa 80 metri di diametro. L'ingresso principale immetteva in una salita a gradoni sostituita dal Vico II Porta Reale, cos\u00ec ci si immetteva in un corridoio che era posto sopra la cavea, verosimilmente concluso da dei giochi di archi.\nTempietti romani.\nIl percorso della Civitella abbraccia anche la via dell'antico corso Marrucino, dove sorgono tre templi romani (Piazza Tempietti, ex Largo M. Vezio Marcello). Il tempio centrale dei Diuoscuri del II secolo a.C., ristrutturato nella prima met\u00e0 del I secolo d.C. dal console Marco Vezio Marcello, \u00e8 quello pi\u00f9 conservato perch\u00e9 nel VI secolo fu trasformato in chiesa dedicata a San Paolo.\nIl tempio principale \u00e8 affiancato da altri due templi, anch'essi poi adibiti al culto cristiano, ma non conservatisi abbastanza integri sino ad oggi, e poi aveva un altro tempio provvisto di pozzo sacro, sopra cui negli anni '30 fu costruito il Palazzo delle Poste. Il tempio dei Dioscuri \u00e8 a pianta rettangolare con architrave triangolare. Al centro della facciata vi \u00e8 una finestra. La parte del basamento \u00e8 stata conservata nelle forme originali, di et\u00e0 Giulio-Claudia (I secolo). Gli altri templi mostrano solo frammenti di colonne."}
{"id": "2867421", "revid": "767487", "url": "https://it.wikipedia.org/wiki?curid=2867421", "title": "Anthony Zimmer", "text": "Anthony Zimmer \u00e8 un film del 2005 scritto e diretto da J\u00e9r\u00f4me Salle, interpretato da Sophie Marceau e Yvan Attal.\nTrama.\nAnthony Zimmer \u00e8 un misterioso e astuto criminale, che agisce in ambito finanziario riciclando denaro sporco, ricercato dalla polizia di tutto il mondo. Si \u00e8 recentemente sottoposto a vari interventi di chirurgia plastica per renderlo irriconoscibile, e per questo nessuno riesce pi\u00f9 a catturarlo. Il detective Akerman, da tempo sulle sue tracce, sa che Zimmer rischier\u00e0 tutto pur di incontrare la sua bella e giovane amante, Chiara, e prova a tendergli una trappola.\nMentre \u00e8 in attesa di incontrare il suo amato Chiara riceve un messaggio di Zimmer che la informa di una trappola di Akerman. La donna, su consiglio di Zimmer, decide di avvicinare uno sconosciuto al fine di depistare la polizia, facendo credere che si tratti di Zimmer. Il malcapitato \u00e8 il mite Fran\u00e7ois Taillandier, che ben presto rimane affascinato da Chiara fino ad innamorarsene.\nRemake.\nNel dicembre 2010 \u00e8 uscito nelle sale cinematografiche un \"remake\" statunitense del film, intitolato \"The Tourist\" e diretto dal regista tedesco Florian Henckel von Donnersmarck. Gli interpreti principali sono Angelina Jolie, Johnny Depp e Paul Bettany. Parte del film \u00e8 stato girato a Venezia nel marzo 2010."}
{"id": "2867424", "revid": "1543377", "url": "https://it.wikipedia.org/wiki?curid=2867424", "title": "The Tourist", "text": "The Tourist \u00e8 un film del 2010 diretto da Florian Henckel von Donnersmarck, interpretato da Angelina Jolie e Johnny Depp. Il film \u00e8 un adattamento del film francese \"Anthony Zimmer\", scritto e diretto da J\u00e9r\u00f4me Salle.\nLa GK Films ha finanziato e prodotto il film in collaborazione con Sony Pictures Entertainment distribuendolo nella maggior parte dei paesi attraverso la Columbia Pictures. La gestazione del film \u00e8 stata travagliata a causa dei continui cambi di cast, e dell'indecisione sul nome del regista: alla fine \u00e8 stato scelto il tedesco Florian Henckel von Donnersmarck, reduce dal successo del pluripremiato \"Le vite degli altri\", mentre i protagonisti sono interpretati da Johnny Depp e Angelina Jolie, per la prima volta insieme in un film. Al film ha preso parte anche una folta schiera di attori italiani.\nIl film \u00e8 uscito in USA il 10 dicembre 2010, mentre in Italia \u00e8 arrivato il 17 dicembre distribuito da 01 Distribution. Alla sua uscita ha ottenuto critiche tiepide, ma si \u00e8 rivelato un grande successo al botteghino: da 100 milioni di dollari di budget, il film arriv\u00f2 a incassarne 278 in tutto il mondo. Il film ottenne inoltre 3 nomination ai Golden Globe nel 2011.\nTrama.\nParigi. L'ispettore Acheson di Scotland Yard e la sua squadra tengono d'occhio l'affascinante Elise Clifton-Ward, ex amante di Alexander Pearce, ricercato dal governo per una colossale evasione fiscale e scomparso nel nulla dopo aver cambiato chirurgicamente volto. Un giorno Elise riceve una lettera da Pearce che le indica di recarsi alla stazione, prendere un treno per Venezia, avvicinarsi a un uomo che gli somiglia per altezza e corporatura e far credere cos\u00ec alla polizia che quell'uomo sia il vero Pearce.\nElise si reca alla Gare de Lyon e una volta salita sul treno stringe amicizia con il turista Frank Tupelo, un insegnante statunitense che resta istantaneamente attratto da lei. La donna lo invita al suo albergo a Venezia; la polizia intanto scopre l'identit\u00e0 di Frank e comprende l'inganno di Pearce. Contemporaneamente arriva a Venezia il \"gangster\" Reginald Shaw, al quale Pearce ha sottratto oltre due miliardi di sterline prima di fuggire, che invia i suoi sgherri all'albergo convinto che Frank sia effettivamente Pearce.\nFrank fugge cos\u00ec dagli uomini di Shaw e nel trambusto finisce col gettare nella Laguna un carabiniere, che lo denuncia per aggressione. Viene condotto quindi al commissariato italiano, dove il colonnello Lombardi, dopo averlo interrogato, lo consegna ai \"gangster\". Elise interviene per\u00f2 in barca, trainando dietro di s\u00e9 la barca dove \u00e8 legato Frank. I due vengono inseguiti dai \"gangster\" e alcuni di loro vengono uccisi durante l'inseguimento. In seguito Elise porta Frank all'aeroporto, intimandogli per il suo bene di lasciare la citt\u00e0.\nLa donna \u00e8 in realt\u00e0 un'agente dell'Interpol, che lavorava per Acheson sotto copertura. La sera stessa la donna partecipa a un ballo a cui era stata invitata da Pearce con un biglietto recapitato in albergo. A Elise viene recapitato un altro biglietto di Pearce, contenente un indirizzo e anche una chiave. Anche Frank, che non ha lasciato la citt\u00e0 e che non vuole lasciarla, partecipa alla festa, ma suo malgrado viene portato via dagli uomini di Acheson, che non vogliono intralci durante la delicata operazione di cattura di Alexander Pearce.\nElise, recatasi nell'appartamento di cui al biglietto, viene seguita da Shaw, che dopo essere penetrato nell'appartamento le intima di rivelare l'ubicazione della cassaforte dove egli presume che Pearce tenga il malloppo sottrattogli. Acheson insiste nel non intervenire, attendendo la comparsa di Pearce, ed \u00e8 perci\u00f2 lo stesso Frank a raggiungere Shaw, fingendo di essere Pearce per cercare di salvarla. Frank non sembra in grado di aprire la cassaforte di Pearce e la situazione sembra perduta, ma l'ispettore Jones, il superiore di Acheson, d\u00e0 l'ordine di eliminare Shaw e i suoi uomini, salvando la vita a Elise e Frank.\nNelle vicinanze Acheson e i suoi agenti individuano e catturano il presunto Pearce, che si rivela invece essere un turista pagato solo per spostarsi seguendo le indicazioni di un uomo, inviando al contempo dei messaggi a Elise. Nel frattempo Frank apre davanti a Elise la cassaforte, rivelandosi proprio lui il vero Alexander Pearce. I due fuggono con il contenuto, lasciando a Jones un assegno per la somma dovuta da Pearce al governo inglese: 744 milioni di sterline. La caccia all'uomo termina qui: il suo unico reato resta quello di aver rubato dei soldi a un \"gangster\" ormai morto.\nGenere.\nNonostante le critiche non entusiastiche, il film fu nominato a tre Golden Globe e ci\u00f2 sollev\u00f2 l'interrogativo se il film fosse da considerare una commedia o un drammatico. Secondo Henckel von Donnersmarck il film non apparterrebbe a nessuno dei due generi, piuttosto sarebbe da considerare \"un romanzo che parla del viaggio con elementi da film giallo\". Tuttavia se dovesse scegliere tra i due generi, sceglierebbe la commedia.\nProduzione.\nLa GK Film annunci\u00f2 nel 2008 di voler realizzare un remake del film francese \"Anthony Zimmer\", scritto e diretto da J\u00e9r\u00f4me Salle, co-prodotto da Spyglass Entertainment Group e Studio Canal: la sceneggiatura venne affidata a Julian Fellowes mentre la regia venne proposta Lasse Hallstr\u00f6m, che per\u00f2 rifiut\u00f2 a causa di conflitti di riprese con un altro film. Fu quindi scelto Bharat Nalluri come regista e Christopher McQuarrie come sceneggiatore, mentre ad agosto fu reso noto l'ingaggio di Tom Cruise come protagonista, e a novembre quello di Charlize Theron.\nL'inizio delle riprese venne fissato a marzo 2009, ma le continui revisioni allo script fecero allungare i tempi di produzione, al punto che nell'agosto 2009 Cruise abbandon\u00f2 il progetto e fu sostituito da Sam Worthington. Il 12 ottobre per\u00f2 Theron e Nalluri lasciarono anch'essi il progetto: la Spyglass assunse quindi Angelina Jolie, che aveva appena terminato le riprese di \"Salt\", come protagonista e per la regia Florian Henckel von Donnersmarck, vincitore qualche anno prima del Premio Oscar per \"Le vite degli altri\". Dopo alcuni giorni, il regista abbandon\u00f2 l'incarico per \"divergenze creative\" con Worthington, il quale abbandon\u00f2 anch'egli il film in seguito. La SpyGlass consider\u00f2 Alfonso Cuar\u00f3n per la regia, mentre per rimpiazzare Worthington fu indicato Johnny Depp che, resosi conto di avere ancora un periodo libero prima dell'inizio delle riprese di \"Pirati dei Caraibi\", accett\u00f2 il ruolo. Il 13 gennaio 2010 Von Donnersmarck torn\u00f2 alla regia del film e in due mesi riscrisse lo script.\nIl film fu realizzato in poco pi\u00f9 di undici mesi, dal giorno in cui von Donnersmarck inizi\u00f2 a riscrivere il film fino al giorno dell'anteprima a New York. La ragione per la quale il film fu realizzato in uno spazio di tempo cos\u00ec breve era che Johnny Depp doveva volare alle Hawaii per iniziare a girare il quarto film della saga dei \"Pirati dei Caraibi\". La ragione per cui la post-produzione fu eseguita cos\u00ec rapidamente era che tutte le date per lanciare il film erano riservate per il film \"Pirati dei Caraibi - Oltre i confini del mare\".\nLe riprese iniziarono il 23 febbraio a Parigi con la Jolie, per poi passare a Venezia dove Johnny Depp raggiunse la squadra il 1\u00ba marzo.\nIl ministro della cultura francese Fr\u00e9d\u00e9ric Mitterrand visit\u00f2 Florian Henckel von Donnersmarck sul set di \"The Tourist\".\nDurante molte sequenze \u00e8 possibile notare numerosi militari della Guardia di finanza che collaborano attivamente con l'Ispettore Acheson e i suoi uomini, in quanto polizia economico-finanziaria italiana.\nDistribuzione.\nIl primo \"trailer\" del film \u00e8 stato distribuito il 15 settembre 2010. Il \"trailer\" italiano del film \u00e8 stato distribuito il 22 settembre 2010. Il film \u00e8 stato distribuito nelle sale cinematografiche statunitensi dalla Columbia Pictures il 10 dicembre 2010, mentre in Italia il 17 dicembre seguente.\nLuoghi.\nIl film fu girato interamente a Parigi e Venezia. I luoghi, per ordine di apparizione, sono:\nTemi.\nIl simbolismo di Giano.\nIl film ricorre in pi\u00f9 occasioni a simboli incentrati sul dio romano Giano. Nella cena a Venezia Frank chiede a Elise del suo braccialetto e lei gli risponde: \u201c\u00c8 il dio romano Giano. Mia madre me lo diede quando ero piccola. Voleva insegnarmi che le persone hanno due facce: una buona, una cattiva, un passato, un futuro. E dobbiamo accettare entrambe le cose in una persona che amiamo\u201d.\nLa cassaforte dell'appartamento di Pearce \u00e8 nascosta dietro un bassorilievo di Giano.\nRiferimenti a Dostoevskij.\nI \"gangster\" russi del film Virginsky (Igor' \u017di\u017eikin), Lebyadkin (Vladimir Orlov), Liputin (Vladimir Tevlovskij), Fedka (Alec Utgoff) e Shigalyov (Mark Zak) risalgono tutti ai nomi del romanzo del 1873 di F\u00ebdor Dostoevskij, \"I demoni\". Donnersmarck ha evidenziato la sua ossessione da bambino per lo scrittore russo, indicando anche che il tema della polizia e del governo corrotti risuonano in tutto il film.\nAccoglienza.\nIncassi.\nCon un investimento iniziale di circa 100 milioni di dollari, il film ottenne un incasso di pi\u00f9 di 278 milioni di dollari a livello mondiale, di cui quasi 68 negli Stati Uniti e pi\u00f9 di 210 all'estero. In Italia la pellicola ha incassato pi\u00f9 di 11 milioni di euro.\nCritica.\n\"Daily Mail\" ha dato al film un punteggio di 5 stelle su 5, affermando che \u00e8 \u00abuna brillante, sofisticata e altamente improbabile via di fuga per questi tempi austeri\u00bb. Il film ha ricevuto approvazioni anche dalla stampa tedesca. La critica cinematografica Stephanie Zacharek ha inserito il film nella propria lista dei \"10 miglior film del 2010\", attribuendo al film \u00abuna fotografia visivamente sensuale, grande attenzione al dettaglio e un discreto senso dell'umorismo\u00bb. Casey Burchby di DVD Talk ha affermato che il film \u00e8 stato \u00abgirato meravigliosamente grazie all'abilit\u00e0 di John Seale\u00bb. Alex Zane di \"The Sun\" ha affermato: \u00abse ti distendi e ti godi i protagonisti e le location, almeno una fredda notte invernale potrebbe volare via\u00bb.\nLa pellicola di Florian Henckel von Donnersmark \u00e8 come un cristallo dalle mille sfaccettature, non \u00e8 prezioso, ma d\u00e0 tanta luce. I costumi sono strepitosi: la Jolie \u00e8 sempre elegantissima, spesso in lungo, con abiti fascianti, ma fluidi, che porta con grazia quasi divina. Sulla scena si muove sempre con una gran delicatezza, anche per fare colazione al bar. Sembra vivere in un mondo parallelo, quello della bellezza. Depp poi, perfettamente in parte nel ruolo dell\u2019uomo qualunque coinvolto da un bizzarro destino, \u00e8 perfetto. A guardar bene alcune scene di fuga, tra un saltello e l\u2019altro, possiamo riconoscere il simpatico \u2018Capitan Jack\u2019, protagonista della saga de \u201cI pirati dei Caraibi\u201d. (Maria Grazia Bosu - Ecodelcinema)\n\"The Tourist\" ha ricevuto alcuni giudizi negativi. Il sito Rotten Tomatoes gli ha assegnato un 20% di approvazione sulla base di 158 recensioni, affermando: \u00abLa scenografia e gli interpreti sono innegabilmente belli, ma non possono compensare la trama lenta e confusa di \"The Tourist\", o la mancanza di chimica tra Johnny Depp e Angelina Jolie\u00bb. Metacritic ha assegnato al film un punteggio di 37/100, sulla base di 37 recensioni, indicando \u00abrecensioni generalmente sfavorevoli\u00bb.\nBrandon Fibbs ha dato al film 2 stelle e mezza su 4, scrivendo che \u00aba Henckel von Donnersmarck \u00e8 consentito di avere sia un lato serio che uno frivolo, ma la sensazione \u00e8 che non abbia ancora guadagnato questa libert\u00e0, che gli occorra qualche altro film pi\u00f9 maturo alle spalle per poter guadagnare il diritto di dire \"\u00c8 tempo di fare qualcosa di divertente e dimenticabile\"\u00bb. Roger Ebert ha dato 2 stelle su 4. Peter Travers di \"Rolling Stone\" ha assegnato al film 0 stelle su 4, inserendolo nella sua lista dei 10 peggior film del 2010.\nColonna sonora.\nIl 17 dicembre 2010 la colonna sonora del film fu pubblicata dalla Colosseum Music Entertainment; contiene ventidue canzoni con una durata totale di 64,01 minuti. Thecult.es afferma che la colonna sonora ricorda il vecchio stile, i balli da sala, il lusso e le estasi romantiche d'altri tempi, mentre filasiete.com defin\u00ec la colonna sonora come \u201cvibrante e genuina\u201d. La colonna sonora vinse il premio ASCAP \u201c\"Top Box Office Film\"\u201d."}
{"id": "2867440", "revid": "77594", "url": "https://it.wikipedia.org/wiki?curid=2867440", "title": "George Montague-Dunk, II conte di Halifax", "text": ""}
{"id": "2867441", "revid": "580197", "url": "https://it.wikipedia.org/wiki?curid=2867441", "title": "Mohamed Ousserir", "text": ""}
{"id": "2867445", "revid": "55935", "url": "https://it.wikipedia.org/wiki?curid=2867445", "title": "Elias J. Bickerman", "text": ""}
{"id": "2867446", "revid": "767487", "url": "https://it.wikipedia.org/wiki?curid=2867446", "title": "Ray Alder", "text": "Biografia.\nGli inizi ed i Fates Warning.\nRay Alder ha iniziato la carriera come cantante nei Syrus, band di power metal americano (dalle influenze prog) di San Antonio, Texas. Con loro registra un demo di cinque canzoni, nel 1987, pubblicato postumo - in edizione limitata in vinile, poi in CD - in una compilation, edita dalla Steel Legacy Records.\nGrande fan dei pionieri del progressive metal Fates Warning, ed in particolare del loro cantante John Arch, con la dipartita di quest'ultimo - su suggerimento del suo manager - decide di provare ad entrare nella band, registrando un demo di quattro tracce. Inizialmente scartato per Chris Cronk, viene poi successivamente scelto come nuovo cantante dei Fates Warning, ruolo che ricopre tuttora.\nCon i Fates Warning, ha iniziato a scrivere alcuni testi dal 1994: \"Down To The Wire\" su Inside Out, \"One\", \"Pieces of Me\" (con Jim Matheos) e \"Something From Nothing\" su Disconnected, \"Simple Human\", \"Heal Me\" e \"Crawl\" da FWX. Dall'undicesimo disco, ha iniziato ad avere un ruolo primario nella scrittura dei testi e delle melodie vocali, risultando coautore di brani quali: \"One Thousand Fire\" (con Matheos, Frank Aresti), \"I Am\" (con Matheos, Bobby Jarzombek), \"O Chloroform\" (con Matheos, Kevin Moore), \"Firefly\", \"Desire\", \"Falling\", \"Lighthouse\", \"Into The Black\" (con Matheos) in Darkness in a Different Light; \"From the Rooftops\" (con Matheos, Jarzombek), \"Seven Stars\", \"SOS\", \"The Light and Shade of Things\", \"White Flag\", \"Like Stars Our Eyes Have Seen\" (con Matheos) in Theories of Flight.\nAltri progetti.\nHa avviato anche un proprio progetto personale di heavy metal/alternative/prog rock. chiamato Engine, con Bernie Versailles (Agent Steel, Redemption) alla chitarra, Joey Vera (Fates Warning, Arch/Matheos, John Arch, Armored Saint, Seven Witches) al basso, Pete Parada (Steel Prophet, ora nei The Offspring) alla batteria. Gli Engine, finora hanno pubblicato due album sotto Metal Blade Records.\nDivenuto amico del tastierista/chitarrista Nick Van Dyk, aiuta la sua band progressive metal Redemption, a produrre il primo omonimo album, cantando come ospite sulla seconda canzone. Successivamente, entra in pianta stabile come cantante della band fino al 2017, in cui viene sostituito da Tom Englund degli Evergrey.\nHa lavorato col rapper underground Necro producendo il suo lavoro Death Rap.\nRay Alder accompagn\u00f2 James LaBrie durante un concerto dei Dream Theater a Los Angeles il 18 maggio 1998.\nIl 18 ottobre 2019 esce per Inside Out, \"What the Water Wants\", primo album solista che vede la collaborazione alla stesura dei pezzi di Mike Abdow, chitarrista turnista dei Fates Warning, e di Tony Hernando, chitarrista dei Lords of Black."}
{"id": "2867450", "revid": "1270547", "url": "https://it.wikipedia.org/wiki?curid=2867450", "title": "Francesco Puccinotti", "text": "Biografia.\nDopo aver studiato presso gli Scolopi, nel 1811 venne ammesso nel Collegio militare di Pavia. Si trasfer\u00ec poi a Roma dove si dedic\u00f2 allo studio della medicina seguendo le lezioni del noto clinico Giuseppe De Mattheys. Dopo essersi laureato in medicina, pratic\u00f2 la medicina nelle campagne laziali, studiando le febbri di tipo petecchiale che imperversavano in quella zona. Per i suoi studi ottenne la cattedra di Anatomia e fisiologia ad Urbino, per poi insegnare Patologia e medicina legale a Macerata fino al 1831 anno in cui, dopo aver preso parte ai moti delle Legazioni, venne allontanato dalla citt\u00e0 e gli fu impedito di esercitare la professione medica. Si spost\u00f2 quindi nella pi\u00f9 liberale Toscana dove, nel 1838 ottenne la cattedra di Igiene nell'Universit\u00e0 di Pisa. Qui approfond\u00ec il suo studio sulla medicina civile e si rese protagonista di molti dibattiti culturali e scientifici presso la locale Universit\u00e0 (fu segretario della sezione di medicina ai congressi pisani e fiorentini degli scienziati italiani). \nNel 1843 il Granduca Leopoldo II di Toscana lo inser\u00ec in una commissione incaricata di studiare l'ipotesi di introdurre sul litorale pisano le risaie, dal punto di vista della medicina civile. Espose le sue analisi nel saggio \"Sulle risaie in Italia e sulla loro introduzione in Toscana\" dello stesso anno 1843: conclusioni che saranno alla base del Regolamento sulla cultura del riso in Toscana del settembre 1849. Negli ultimi anni trascorsi a Pisa ottenne la cattedra di Storia della medicina, che mantenne anche al suo trasferimento a Firenze. In questi anni conobbe Pietro Siciliani, suo allievo, col quale mantenne un costante rapporto di amicizia e collaborazione. Mor\u00ec a Firenze nell'ottobre del 1872 e fu seppellito nel Cimitero di Pinti dalla Ven. Arciconfraternita della Misericordia di Firenze; per i suoi meriti, nel 1886, fu traslato e sepolto nella Basilica di Santa Croce.\nPuccinotti fu uno storico della medicina, ma altri sono gli aspetti della sua complessa personalit\u00e0: fu fisiologo, clinico, medico legale, letterato (fraterna amicizia con Giacomo Leopardi), filosofo, sociologo e politico. La sua vita si svolse tra le conquiste napoleoniche e la proclamazione di Roma capitale, periodo di profonde divisioni ideologiche. Non \u00e8 da trascurare il merito di aver sostenuto la necessit\u00e0 di una protezione medica dei lavoratori e di aver indicato il futuro della medicina nel suo sviluppo igienico e sociale."}
{"id": "2867451", "revid": "125127854", "url": "https://it.wikipedia.org/wiki?curid=2867451", "title": "Lorenzo Bonechi", "text": "Biografia.\nItalia, 1955-1994.\nNasce a Figline Valdarno il 12 aprile 1955. Tiene la sua prima mostra a Figline Valdarno nel 1979 e dal 1982 si dedica esclusivamente alla pittura. Partecipa a mostre collettive in Italia, a Prato e a San Giovanni Valdarno, negli USA, al Smithsonian Hirshhorn Museum di Washington D.C. e a Akron (Ohio), in Gran Bretagna alla Tate Gallery di Londra, in Giappone al National Museum of Modern Art di Tokyo e al National Museum of Art di Osaka.\nLa sua prima personale come pittore \u00e8 del 1985, tenutasi presso la Galleria Carini di Firenze, riallestita poi presso la Fabian Carlsson Gallery di Londra e alla Sharpe Gallery di New York.\nParallelamente alla sua prima attivit\u00e0 pittorica, si interessa alla scultura, che diverr\u00e0 parte integrante della sua ricerca artistica. Profondamente legato alla sua terra di origine, studia la pittura e la scultura del Trecento e del Quattrocento toscano, ma anche l\u2019arte bizantina e quella russa antica, analizzandone le radici storiche e letterarie.\nNel 1987 nasce il ciclo pittorico delle Citt\u00e0 Celesti, dove rilegge il tema della Gerusalemme Celeste, attraverso le fonti sacre e filosofiche antiche, realizzando poi costruzioni geometriche essenziali.\nSi susseguono mostre individuali a Firenze, Vienna, G\u00f6teborg, Zurigo, Londra.\nNel 1993 presenta la sua personale alla Sperone Westwater Gallery di New York.\nNel 1995, dopo essere stato invitato alla 46\u00aa Biennale Internazionale d\u2019Arte di Venezia, muore improvvisamente a Figline Valdarno, a soli trentanove anni, il 23 novembre di 1994. La Biennale gli dedica comunque due sale del Padiglione Italiano ai Giardini.\nNel 1996 il Gabinetto Disegni e Stampe della Galleria degli Uffizi gli dedica una mostra con opere e materiali donati dall\u2019artista nel 1993.\nNel 1997 viene allestita una retrospettiva in Spagna, a Valencia, nella Sala Parpall\u00f3 del Centro Cultural La Benefic\u00e8ncia.\nNel 2004, in coincidenza con i dieci anni della scomparsa, Firenze in Palazzo Strozzi e Figline Valdarno, sua terra natale, nel Palazzo Pretorio, allestiscono una vasta retrospettiva: \u201cLorenzo Bonechi. Pittore di luce\u201d.\nNel 2007 una mostra sull\u2019opera completa delle incisioni \u00e8 organizzata dal Museo di Belle Arti di Valencia nel Centre del Carme (Spagna) con il titolo \u201cLorenzo Bonechi. Els Gravats\u201d.\nNel 2009 presso il Centro per l\u2019Arte Contemporanea Luigi Pecci di Prato viene esposta la grande opera \u201cConversazioni\u201d assieme a diversi disegni preparatori.\nNello stesso periodo a Terranuova Bracciolini, nel Palazzo Concini, ci sar\u00e0 una prima mostra dedicata alla scultura e alla fotografia.\nNel 2013 all\u2019interno del Museo d\u2019Arte Medievale e Moderna di Arezzo \u00e8 dedicata una esposizione di opere di Lorenzo in dialogo con le opere antiche presenti sul luogo.\nA fine del 2014, e in coincidenza con il ventesimo anniversario della scomparsa, ci saranno due mostre quasi contemporanee, una nel Palazzo Pretorio e la Chiesa del Antico Spedale Serristori, a Figline Valdarno, sugli angeli e le crocifissioni, e l\u2019altra nel Palazzo Ducale a Urbino, titolo \u201cL\u2019attesa contemplativa\u201d, con i suoi grandi dipinti.\nA dicembre del 2016 si apre una mostra personale con disegni, tempere e sculture nella Galleria Studio Tommasi a Firenze.\nA maggio del 2017 si espone la sua opera nella mostra Incontro 2 assieme a Gianluca Sgherri nella galleria Filarete a Empoli.\nPoi tra il 2018 e il 2019 avviene il ciclo di collettive con titolo \u201cDalla Gola del Leone\u201d, l\u2019ultima nel bellissimo scenario dell\u2019Oratorio di Santa Caterina, a Ponte a Ema (Fi).\nFine 2018 e inizio del 2019 vede la mostra personale \u201cIl cerchio e le nuvole. Lorenzo Bonechi o \u2018della giovinezza\u2019\u201d, una ampia retrospettiva dei suoi lavori giovanili, allestita nel Palazzo Pretorio della sua citt\u00e0, Figline Valdarno.\nNel febbraio di 2020 si \u00e8 svolta la giornata di studi su Lorenzo Bonechi alla Certosa di Firenze sotto il titolo di \u201cLorenzo Bonechi (1955-1994) Dall\u2019incanto di un febbrile silenzio\u201d.\nLa sua arte.\n1975-1994.\nLorenzo Bonechi, traendo inesauribile e profonda ispirazione dalla propria terra d\u2019origine, si \u00e8 attestato nella scena internazionale come interprete alto dei sentimenti della sua generazione. Dopo gli studi all\u2019Accademia di Belle Arti di Firenze, esordisce nel 1979 a Figline in Palazzo Pretorio. Seguono nei primi anni \u201880 gli appuntamenti espositivi che lo affermano originalmente vicino alle ricerche citazioniste. Il ricorso alla figurazione e l\u2019ispirazione ai maestri del passato sono declinati attraverso una singolare iconografia sacra, ambientata fra colline e cipressi del Valdarno, pievi e romitori della provincia toscana.\nLe figure si fanno allungate e silenziose, solitarie o in gruppo di giovani sodali, immerse nella natura. Sono anni di felicit\u00e0 della pittura, mentre le sue opere sono invitate a numerose mostre di successo in Italia e all\u2019estero: Londra, New York, Tokio, Osaka, Washington, Vienna, in un incalzante calendario di successi.\nDal 1986 Lorenzo dipinge a tarsie piatte e colori puri, ispirandosi alla sacralit\u00e0 delle icone bizantine e alla valenza simbolica della forma. Con il ciclo delle Citt\u00e0 celesti, sceglie forme astratte in serrate questioni di metrica, alla ricerca di armonie assolute e trascendenti, con atto di severa distillazione analitica. Nel 1994 Jean Clair lo invita ad esporre con sala personale nella 46\u00aa Biennale di Venezia, evento che avrebbe rappresentato occasione di conferma e di slancio per la sua carriera di artista, appena trentanovenne.\nSopraggiunge la morte improvvisa, nel novembre del 1994, all\u2019et\u00e0 di 39 anni.\nIl suo archivio \u00e8 gestito dalla moglie Stefania Papi e il figlio Giovanni."}
{"id": "2867462", "revid": "267975", "url": "https://it.wikipedia.org/wiki?curid=2867462", "title": "Diocesi di Merseburg", "text": "La diocesi di Merseburg () \u00e8 una sede soppressa della Chiesa cattolica in Germania.\nTerritorio.\nLa diocesi era situata nell'odierno l\u00e4nder tedesco della Sassonia-Anhalt. Confinava a nord con l'arcidiocesi di Magdeburgo, ad est con la diocesi di Mei\u00dfen, a sud con la diocesi di Naumburg e ad ovest con quella di Halberstadt.\nSede vescovile era la citt\u00e0 di Merseburg, dove si trovava la cattedrale dedicata ai Santi Giovanni Battista e Lorenzo.\nAl termine del Medioevo comprendeva circa 310 parrocchie.\nStoria.\nLa diocesi fu eretta, secondo Tietmaro di Merseburgo, a seguito di un voto dell'imperatore Ottone I, dopo che egli ebbe definitivamente sconfitto gli ungari nella battaglia di Lechfeld del 10 agosto 955. In realt\u00e0 probabilmente l'intento di Tietmaro era quello di legare la propria diocesi ad un evento importante come quello della battaglie che pose fine alle incursioni ungare: motivazioni territoriali di controllo della frontiera slava, legate ad esigenze di apostolato agli slavi pagani o di recente cristianizzazione, sono molto probabilmente le vere motivazioni dell'erezione di nuove diocesi, decisione presa da parte di Ottone I nel sinodo di Ravenna del 967. Con un diploma imperiale del 968 l'imperatore istitu\u00ec la diocesi di Magdeburgo e le sue suffraganee di Merseburg, di Zeit e di Mei\u00dfen. Il primo vescovo di Merseburg fu il monaco benedettino Boso di Merseburg (\u2020970) che ricopr\u00ec la carica dal 968 fino alla sua morte. A lui segu\u00ec sulla cattedra vescovile Giselher di Merseburg, che ricopr\u00ec la carica dal 971 fino al 981, quando fu nominato vescovo di Magdeburgo. Alla sua partenza la diocesi fu soppressa e nuovamente istituita dall'imperatore Enrico II nel 1004. Da allora si alternarono sulla cattedra episcopale di Merseburg 43 vescovi, fino alla sua definitiva soppressione.\nNel 1021 il duomo di Merseburgo, la cui prima pietra era stata posta nel 1015 dal vescovo (e poi santo) Tietmaro di Merseburgo, fu consacrato dal vescovo Bruno di Merseburgo (\u20201036) alla presenza del re e futuro imperatore Enrico II. Il re dot\u00f2 in quell'occasione la diocesi di notevoli ricchezze, con la non ultima motivazione della sua posizione strategica nei confronti della sua Marca Orientale.\nFino ai tempi della Riforma protestante Marseburg rimase sede vescovile e centro religioso importante, dopo di che il suo territorio pass\u00f2 alla diocesi di Halberstadt. La sua estensione ne faceva in effetti una delle pi\u00f9 piccole diocesi della Germania, raggruppante tuttavia centri importanti quali la citt\u00e0 di Lipsia, la parte meridionale dell'attuale Sassonia-Anhalt e parte dell'attuale Sassonia.\nIl vescovo Thilo di Trotha fece iniziare nel 1470 la costruzione del nuovo Castello di Merseburg e provvide ad iniziare nel 1510 la ristrutturazione del Duomo in stile rinascimentale.\nIl 3 marzo 1525 il vescovo titolare Adolfo di Anhalt-Zerbst (1458 \u2013 1526) dovette fuggire a Lipsia a causa dei disordini provocati dai protestanti. L'8 maggio gli scontenti tentarono di assalire il Duomo. Nel mese di giugno ebbero luogo conseguentemente alcune sentenze e il giorno 10 quattro cittadini e quattro contadini furono decapitati sulla piazza principale.\nDopo il decesso dell'ultimo vescovo cattolico, avvenuta nel 1561, si impose anche a Merseburg la Riforma protestante. Il duca Alessandro, figlio del duca Augusto I di Sassonia, fu reggente del territorio per altri quattro anni prima che nel 1565 diventasse Principe elettore di Sassonia. Pi\u00f9 tardi il territorio divenne parte del ducato, che ebbe vita breve, di Sassonia-Merseburg."}
{"id": "2867467", "revid": "288300", "url": "https://it.wikipedia.org/wiki?curid=2867467", "title": "Kamel Fatih Ghilas", "text": ""}
{"id": "2867469", "revid": "478814", "url": "https://it.wikipedia.org/wiki?curid=2867469", "title": "Liphistius schwendingeri", "text": "Liphistius schwendingeri \u00e8 un ragno appartenente al genere Liphistius della Famiglia Liphistiidae.\nIl nome del genere deriva dalla radice prefissoide greca , \"lip-\", abbreviazione di , \"lipar\u00f2s\", cio\u00e8 \"unto, grasso\", e dal sostantivo greco , \"ist\u00econ\", cio\u00e8 \"telo, velo\", ad indicare la struttura della tela che costruisce intorno al cunicolo.\nIl nome proprio \u00e8 in onore dell'aracnologo Peter J. Schwendinger, specialista di questo genere dell'Universit\u00e0 di Innsbruck e autore di molte spedizioni nel sudest asiatico alla ricerca di esemplari.\nCaratteristiche.\nRagno primitivo appartenente al sottordine Mesothelae: non possiede ghiandole velenifere, ma i suoi cheliceri possono infliggere morsi piuttosto dolorosi.\nQuesta specie pu\u00f2 a buon diritto ritenersi peculiare e unica per la forma dei suoi genitali femminili che, al presente, sono considerati un \"unicum\" nell'ambito di tutto il genere Liphistius.\nFemmine.\nLe femmine misurano di \"bodylenght\" (lunghezza del corpo escluse le zampe) 14,2 millimetri; il cefalotorace misura 6,34 x 5,44 millimetri e l'opistosoma, di forma globulare, 7 x 5,55\u00a0mm. Lo sterno \u00e8 pi\u00f9 lungo che largo: 3,11 x 1,67\u00a0mm. La lunghezza totale dei pedipalpi \u00e8 di 10,67\u00a0mm. I tubercoli oculari sono leggermente pi\u00f9 larghi che lunghi, il loro rapporto \u00e8 0,81. I cheliceri hanno 13 denti sul margine anteriore delle zanne, 12 sul margine destro. Nei genitali femminili il \"poreplate\" (area dei genitali femminili interni coperta da una zona priva di pori) \u00e8 poco sviluppato anterodorsalmente, molto pi\u00f9 largo che lungo, arcuato, con due lobi anteriori; la spermateca \u00e8 racemosa, e alquanto ampia.\nColorazioni.\nIl cefalotorace \u00e8 di colore bruno giallognolo chiaro con strisce marroni, i tubercoli oculari sono neri. I cheliceri sono di colore bianco giallognoli prossimalmente, bruno giallognoli distalmente; le \"coxae\" dei pedipalpi, lo sterno, parte delle zampe e il \"labium\" sono bruno giallognolo chiaro, anulazioni bruno-nerastre sono presenti sui femori, sulle tibie e sui metatarsi. L'opistosoma \u00e8 di colore beige con scleriti dorsali di colore bruno grigiastro chiazzate di marrone, e gli scleriti ventrali e le filiere sono invece di colore bruno giallognolo.\nHabitat e coabitazione.\nGli esemplari di questo ragno sono stati trovati in coabitazione con L. bicoloripes in un ruscello all'interno di una foresta. L'areale simpatrico \u00e8 un fenomeno che \u00e8 stato riscontrato, nell'ambito di questo genere, anche sull'isola di Penang, dove coesistono L. desultor e L. murphyorum.\nDistribuzione.\nL'olotipo di questa specie \u00e8 stato rinvenuto a \"Khlong Nakha\", localit\u00e0 nei pressi di Ranong, citt\u00e0 della Thailandia meridionale peninsulare."}
{"id": "2867470", "revid": "288300", "url": "https://it.wikipedia.org/wiki?curid=2867470", "title": "Mohamed Nassim Ousserir", "text": ""}
{"id": "2867480", "revid": "2043251", "url": "https://it.wikipedia.org/wiki?curid=2867480", "title": "Joseph Ng\u00f4 Quang Ki\u00eat", "text": "Biografia.\nEntrato nel seminario minore di Long Xuy\u00ean nel 1962, \u00e8 poi passato a quello maggiore della medesima diocesi dieci anni pi\u00f9 tardi.\nNel 1978, al termine degli studi in filosofia e teologia, era pronto per l'ordinazione sacerdotale che per\u00f2 gli \u00e8 stata negata dal governo del suo paese.\nEssa \u00e8 per\u00f2 arrivata il 31 maggio 1991.\nDopo l'ordinazione ha lavorato presso la cattedrale di Long Xuy\u00ean fino al soggiorno in Francia durato dal 1993 al 1998 in cui studia sociologia.\n\u00c8 stato cancelliere della medesima diocesi fino al 18 giugno 1999, quando papa Giovanni Paolo II lo ha nominato vescovo di L\u1ea1ng S\u01a1n e Cao B\u1eb1ng. \u00c8 stato consacrato vescovo il successivo 29 giugno.\nIl 26 aprile 2003 papa Wojty\u0142a lo ha nominato amministratore apostolico della capitale del Vietnam, H\u00e0 N\u00f4i, fino al 19 febbraio 2005 quando ha preso il posto del dimissionario cardinale Paul Joseph Pham \u00d0\u00ecnh Tung.\nIl 13 maggio 2010 papa Benedetto XVI ha accolto le sue dimissioni dovute a gravi motivi di salute.\nNel marzo 2010 l'arcivescovo si era recato in Francia e Italia per farsi curare e, poco dopo il suo rientro in patria, era stato nominato un coadiutore nella persona di monsignor Pierre Nguy\u00ean V\u0103n Nhon, segno cio\u00e8 che la successione era prossima. Il 13 maggio 2010 vengono accettate le sue dimissioni e gli subentra come nuovo arcivescovo monsignor V\u0103n Nhon.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2867484", "revid": "355211", "url": "https://it.wikipedia.org/wiki?curid=2867484", "title": "L-NESS", "text": ""}
{"id": "2867494", "revid": "436907", "url": "https://it.wikipedia.org/wiki?curid=2867494", "title": "La Fame di Camilla", "text": "La Fame di Camilla \u00e8 stato un gruppo musicale indie rock italiano, fondato nel 2007 a Bari, Puglia. Il gruppo era composto da Ermal Meta, Giovanni Colatorti, Dino Rubini e Lele Diana. Il gruppo si \u00e8 sciolto il 29 marzo 2013.\nStoria del gruppo.\nPrimi anni (2007-2008).\nIl gruppo si form\u00f2 a Bari nel 2007, componendo le prime canzoni in italiano e in albanese, lingua madre del cantante Ermal Meta. Successivamente, il gruppo cominci\u00f2 subito una serie di concerti promozionali, esibendosi in diversi festival e concorsi nazionali. Nello stesso anno partecip\u00f2 al festival \"Aritmia Mediterranea\", il quale port\u00f2 i La Fame di Camilla al Meeting etichette indipendenti, dal quale venne concessa la partecipazione alla \"XIII Biennale dei Giovani Artisti dell'Europa e del Mediterraneo\", al \"Controfestival\" di Controradio del 2007 e del 2008. Dal MEI 2008, il gruppo ricevette il \"Demo Award\", assegnato dalla trasmissione di Rai Radio 1 \"Demo, l'Acchiappatalenti\" di Renato Marengo e Michael Pergolani alla migliore band della stagione 2007-2008. Dopo la vittoria del \"Demo Award\", il gruppo firm\u00f2 un contratto per la EMI Music Publishing e la Universal Music Group.\nDopo la pubblicazione dell'omonimo demo nel 2008, il gruppo vinse all'Ar\u00e8 Rock Festival in Puglia e si classific\u00f2 primo al concorso \"Alb-It\", bandito dal Teatro Pubblico Pugliese in collaborazione con Controradio, nelle categorie \"Miglior brano di un gruppo emergente\" per \"Ne Doren Tende\" e \"Miglior testo narrativo\" per un cortometraggio sul rapporto tra Italia e Albania. Nello stesso anno il gruppo partecip\u00f2 alla seconda edizione del programma per gli artisti emergenti \"Operazione Soundwave\" di MTV Italia e Coca-Cola.\n\"La Fame di Camilla\" (2009).\nL'omonimo album di debutto, \"La Fame di Camilla\", prodotto dal gruppo stesso, venne pubblicato nel settembre del 2009 sotto la Universal Music Italia e la EMI Music Publishing. Il disco fu registrato e missato negli Stone Room Studios e negli Itaca Recording Studios di Bari e venne masterizzato da John Davis (gi\u00e0 al lavoro con R.E.M., U2 e Damon Albarn) a Londra.\nL'album venne anticipato dal singolo \"Storia di una favola\", il cui video musicale vinse il premio \"Miglior Soggetto\", mentre il gruppo si aggiudic\u00f2 il Premio \"Rivelazione Indie Pop\" dell'anno al Meeting etichette indipendenti. Nel dicembre 2009 il video si aggiudic\u00f2 il titolo di \"Miglior Videoclip Italiano\" nella categoria \"Emergenti\" al \"Premio Videoclip Italiano\".\n\"Buio e luce\" (2010-2011).\nIl gruppo si present\u00f2 al Festival di Sanremo 2010 con il brano \"Buio e luce\", pubblicato come singolo il 12 febbraio 2010.. Il gruppo tuttavia fu eliminato dalla sezione \"Nuova Generazione\" durante la terza serata del festival. Il singolo anticip\u00f2 l'omonimo album \"Buio e luce\", pubblicato il 19 febbraio 2010. Nella sua prima settimana, l'album debutt\u00f2 alla posizione numero 72 nella Classifica FIMI Album.\nNell'estate dello stesso anno il gruppo si esib\u00ec all\"'Heineken Jammin' Festival\" di Mestre, condividendo il palco con Stereophonics, The Cranberries e Aerosmith.\n\"L'attesa\" e lo scioglimento (2012-2013).\nIl 31 gennaio 2012, a quasi due anni dal precedente, La Fame di Camilla pubblic\u00f2 il terzo album \"L'attesa\", prodotto da Fabrizio Barbacci (gi\u00e0 collaboratore di Luciano Ligabue e Gianna Nannini) e preceduto dal singolo \"Susy e l'infinito\", in rotazione radiofonica a partire dal 16 dicembre 2011. Il disco \u00e8 stato registrato negli studi dei Negrita ad Arezzo. Sempre nello stesso anno il frontman Meta ha scritto un brano interpretato da Francesca Michielin, \"Un nuovo nome\", inserito nell'album \"Riflessi di me\".\nIl 29 marzo 2013 la formazione annunci\u00f2 lo scioglimento a causa di visioni artistiche differenti, pur rimanendo in ottimi rapporti.\nDopo lo scioglimento (2013-presente).\nIntorno al periodo successivo allo scioglimento, Meta ha intrapreso una carriera come autore per altri artisti oltre ad aver partecipato al singolo \"Non mi interessa\" di Patty Pravo in qualit\u00e0 di artista ospite. Nel 2016 ha pubblicato il suo primo album in qualit\u00e0 di artista solista, \"Umano\". La sua uscita \u00e8 stata seguita da quella degli album \"Vietato morire\" (2017), \"Non abbiamo armi\" (2018) e \"Trib\u00f9 urbana\" (2021).\nIl 28 aprile 2018 La Fame di Camilla si \u00e8 riunita brevemente in occasione del concerto tenuto da Ermal Meta al Mediolanum Forum di Assago, suonando i brani \"Storia di una favola\", \"Niente che ti assomigli\", \"Come il sole a mezzanotte\" e \"Piccole cose\". Tale evento \u00e8 stato successivamente immortalato in \"Non abbiamo armi - Il concerto\", uscito l'anno seguente.\nI Superlovers.\nNel 2014 Colatorti e Diana, con Francesco Monterisi al basso e dal 2017 con Gianluca Foster Damiani alla voce, chitarra e piano elettrico, formano i Superlovers. Dopo aver pubblicato il video di \"The Wounded Deer\" nel 2019 e i singoli \"Spotlight\" e \"Lullaby\" nel 2020, nel 2021 segue l'uscita dell'album di debutto \"Smoke Machine\"."}
{"id": "2867495", "revid": "287204", "url": "https://it.wikipedia.org/wiki?curid=2867495", "title": "Tiempo (album)", "text": ""}
{"id": "2867496", "revid": "1318658", "url": "https://it.wikipedia.org/wiki?curid=2867496", "title": "Parco forestale nazionale Zhangjiajie", "text": "Il parco forestale nazionale Zhangjiajie ( cinese: \"\u6e56\u5357\u5f20\u5bb6\u754c\u56fd\u5bb6\u68ee\u6797\u516c\u56ed\") \u00e8 un'area naturale protetta della Cina, situata nel territorio del comune di Zhangjiajie, nella provincia settentrionale dello Hunan.\nNel 1982 fu riconosciuto come primo parco forestale nazionale in Cina (4810 ettari).\nNel 1992 il parco nazionale Wulingyuan fu riconosciuto come patrimonio mondiale dall'UNESCO.\nNel 2004 \u00e8 nell'elenco dei geoparchi mondiali UNESCO.\nUn'area di questo parco \u00e8 stata l'ispiratrice delle catene montuose del film \"Avatar\" (2009)."}
{"id": "2867497", "revid": "181541", "url": "https://it.wikipedia.org/wiki?curid=2867497", "title": "Reattore nucleare CPR", "text": "Il Reattore nucleare CPR (\"China Pressurized Reactor\", o conosciuto anche come \"improved Chinese PWR\") \u00e8 una filiera di reattori nucleari ad acqua pressurizzata di II+ generazione.\nIl progetto.\n\u00c8 stato progettato dalla AREVA per il mercato cinese, ha controlli e strumentazioni digitali, con un'aspettativa di funzionamento di 60 anni e una potenza elettrica di 1000 MW netti (1080 MW lordi). Il reattore \u00e8 stato disegnato per un grande risparmio economico rispetto ad altri modelli al momento in commercio o allo studio, il costo di costruzione \u00e8 inferiore a 10.000 \u00a5/kW (1500$/kW). Il tempo di costruzione del reattore \u00e8 attorno alle 52 settimane. Assieme all'AP1000 sar\u00e0, secondo le previsioni, il reattore pi\u00f9 presente in Cina nei prossimi decenni.\nLa casa produttrice francese mantiene i diritti intellettuali sul reattore, questo impedisce la possibilit\u00e0 per la Cina di vendita all'estero del reattore senza un accordo preventivo con la casa produttrice; questo fa s\u00ec che il reattore non entri in competizione con l'Atmea.\nEvoluzioni e modifiche al progetto base.\nReattore ACPR.\nGli ACPR-1000 sono una futura evoluzione di questo modello di reattori. Shanming Zhang, presidente della CGNPC, ha annunciato a fine novembre 2010 che in futuro il design del CPR potrebbe essere esportato all'estero: infatti entro il 2013 un'ulteriore evoluzione del progetto render\u00e0 il progetto libero dai vincoli di propriet\u00e0 intellettuale detenuti al momento dall'AREVA, risultando il progetto come un reattore di III gen, ed esportabile in altri paesi."}
{"id": "2867500", "revid": "729019", "url": "https://it.wikipedia.org/wiki?curid=2867500", "title": "Seconda guerra civile in Sudan", "text": "La seconda guerra civile in Sudan ha avuto luogo dal 1983 al 2005, configurandosi come una prosecuzione della prima guerra civile sudanese che era durata dal 1955 al 1972. Inizi\u00f2 nel Sud Sudan ma si diffuse nelle regioni delle montagne di Nuba e del Nilo Azzurro sul finire degli anni ottanta. Con 1,9 milioni di morti e 4 milioni di profughi fu una delle pi\u00f9 sanguinose guerre dalla fine della seconda guerra mondiale.\nIl conflitto ebbe ufficialmente fine con l'accordo di Naivasha, un trattato di pace firmato nel gennaio del 2005.\nRetroscena e cause.\nLa guerra fu combattuta tra le popolazioni islamiche del nord e quelle di altra religione del sud. I regni delle sponde del fiume Nilo, hanno combattuto contro gli indigeni dell'entroterra del Sudan per secoli. Fin dal XVII secolo, il governo arabo tent\u00f2 di sfruttare la popolazione cattolica dell'entroterra meridionale del Sudan.\nQuando i britannici governavano il Sudan come una loro colonia, gestivano separatamente le aree meridionale e settentrionale scoraggiando il commercio fra un'area e l'altra.\nDopo il 1946 i britannici, sotto la pressione delle forze arabe settentrionali, fecero integrare le due aree con la lingua araba scelta come lingua nazionale e affidarono tutto il potere ai politici residenti a Khartoum, creando molta agitazione nei popoli del meridione.\nNel 1955 il rancore verso i musulmani del nord raggiunse un punto di rottura tra le truppe della regione equatoriale, quando il governo non mantenne la promessa fatta ai britannici di istituire il federalismo. Per i seguenti 17 anni segu\u00ec un lungo periodo di conflitto con i leader del Sudan meridionale. Altre cause molto importanti della guerra furono i giacimenti petroliferi nel sud, cos\u00ec come la presenza di acqua in abbondanza a confronto con il nord sahariano. Una guerra parallela fu combattuta dai Dinca contro i Nuer nel Sudan meridionale.\nLa guerra civile.\n1983-1998.\nNel 1983 il presidente Ja'far al-Nimeyri impose in tutto il paese la Shari'a, dichiar\u00f2 lo stato d'emergenza, istitu\u00ec speciali corti di giustizia in cui furono processati molti non-musulmani residenti nella parte settentrionale del Paese, sciolse il governo del Sud. Di fronte a una simile escalation di manovre in aperta violazione agli Accordi di Addis Abeba del 1972, il Sud reag\u00ec con forza. Il colonnello John Garang, che come molti ex ribelli del movimento Anyanya era entrato a far parte dell'esercito nazionale dopo la prima guerra civile, organizz\u00f2 l'Esercito di Liberazione del Popolo di Sudan (Sudan People's Liberation Army).\nIl SPLA, inizialmente formato da 3000 unit\u00e0, insorse contro il governo centrale, dando inizio alla seconda guerra civile sudanese. Garang fu abile nel garantirsi contemporaneamente il sostegno sovietico (ed anche di Libia, Uganda ed Etiopia), presentando il SPLA come movimento marxista, e quello americano, presentandosi come baluardo contro l'integralismo islamico. Nel settembre 1984, Nimeyri annunci\u00f2 la fine dello stato di emergenza, smantellato i tribunali di emergenza, promulgato una nuova legge sul sistema giudiziario, dichiarando che i diritti dei non musulmani sarebbero stati rispettati, ma tutto questo non bast\u00f2 a porre fine al conflitto.\nGarang rifiut\u00f2 di entrare a far parte dei governi del generale \u02bfAbd al-Rahm\u0101n Suw\u0101r al-Dhahab (che prese il potere con il colpo di stato del 6 aprile 1985) e di Sadiq al-Mahdi (eletto nell'aprile 1986), portando avanti la ribellione a Khartum mantenendo tuttavia rapporti diplomatici con il Democratic Unionist Party, alleato del governo centrale, nel tentativo di trovare un accordo di pace. Il 30 giugno 1989, un nuovo colpo di stato, destitu\u00ec il presidente Sadiq al-Mahdi e port\u00f2 al potere il regime militare del Fronte nazionale islamico (NIF), guidato dal generale Omar Hasan Ahmad al-Bashir. Al-Bashir intensific\u00f2 il conflitto contro l'Esercito di Liberazione del Popolo di Sudan, prevedendo anche l'applicazione della \"Shari'a\" nelle regioni del Sud. Il governo di Khartum cerc\u00f2 di avvantaggiarsi dall'opposizione interna al SPLA che aveva portato alla nascita di fazioni ribelli, in contrasto con la strategia di Garang.\nLa diffusione del conflitto nelle regioni delle montagne di Nuba, ha portato alla schiavit\u00f9 oltre 200.000 donne e bambini. Durante la Guerra del Golfo l'appoggio sudanese al regime di Saddam Hussein ne caus\u00f2 l'isolamento internazionale e l'aperta opposizione statunitense. Dal 1993, l'Autorit\u00e0 intergovernativa per lo sviluppo, un'organizzazione internazionale politico-commerciale formata dai paesi del Corno d'Africa, ha messo in atto una serie di iniziative per la pacificazione del Sudan ma con esiti alterni. Nel 1994 si arriv\u00f2 a una \"Dichiarazione di principi\" mirante ad individuare gli elementi essenziali necessari a una soluzione di pace globale e giusta: il rapporto tra religione e stato, la condivisione del potere, la ripartizione delle ricchezze e il diritto di autodeterminazione per il sud. Tuttavia il governo sudanese non firm\u00f2 fino al 1997.\nNel 1995, la nascita della National Democratic Alliance (NDA), una coalizione di partiti di opposizione, determin\u00f2 l'apertura di un fronte nord-orientale della guerra civile. Ad est nacquero' nuovi movimenti di liberazione (il Rashaida Free Lions e il Beja Congress), in particolare negli Stati del Cassala e Al-Qadarif. Il 1995 segn\u00f2 anche il coinvolgimento militare diretto in territorio sudanese di truppe eritree, etiopi e ugandesi in appoggio al SPLA. Questi Paesi, inoltre, fornirono appoggi logistici e forniture all'Esercito di Liberazione del Popolo di Sudan, che ebbe la possibilit\u00e0 di addestrare e formare le sue truppe negli stati alleati. Anche gli Stati Uniti garantirono un appoggio indiretto alla causa indipendentista, con la concessione, nel febbraio 1998, di 20 milioni di dollari per assistenza militare \"non letale\" ai sostenitori del SPLA (Uganda, Eritrea, Etiopia). Nel 1997, il governo firm\u00f2 accordi con alcune fazioni ribelli. Molti dei leader ribelli assunsero ruoli marginali nel governo centrale e collaborarono in operazioni militari contro il SPLA.\n1999-2004, l'intervento internazionale.\nNel 1999, l'Egitto e la Libia avviarono un'iniziativa congiunta (ELI) volta a realizzare il processo di pace da anni promosso dall'Autorit\u00e0 intergovernativa per lo sviluppo. Scopo principale dell'ELI consisteva nel portare i membri dell'opposizione non-meridionale ai colloqui. Tuttavia, evitando questioni controverse, come la secessione, l'ELI mancava del sostegno del SPLA, mentre il NDA accolse favorevolmente l'iniziativa. Nel settembre del 2001, l'ex senatore statunitense John Danforth venne designato Presidente per la pace in Sudan.\nLo scoppio della siccit\u00e0 nel 2000 impose un intervento internazionale con l'apertura di un canale di aiuti umanitari, volto a scongiurare il diffondersi della catastrofe. Con il Sudan Peace Act del 21 ottobre 2002, il governo degli Stati Uniti accusava il Sudan di genocidio per l'uccisione di oltre 2 milioni di civili dal 1983 nel sud durante la guerra civile.\n2005, l'accordo di pace.\nAnche senza un cessate il fuoco, i colloqui di pace tra i ribelli del sud e il governo fecero progressi sostanziali nel 2003 e all'inizio del 2004. Un accordo globale di pace \u00e8 stato firmato il 9 gennaio 2005 a Naivasha in Kenya. I termini fondamentali dell'Accordo di Naivasha sono:\nNonostante violazioni e scontri, nel gennaio del 2011 si \u00e8 arrivati al referendum che ha sancito, quasi all'unanimit\u00e0, la nascit\u00e0 del nuovo stato del Sud Sudan, ponendo fine alla seconda guerra civile sudanese, una delle pi\u00f9 lunghe del continente africano.\nRimane aperta la questione di Abyei, un'area di 10,460\u00a0km\u00b2 posta al centro-sud del Paese, considerata una sorta di ponte fra nord e sud e a cui \u00e8 concesso uno \"speciale status amministrativo\", reclamata da entrambe le parti in quanto fertile e ricca di petrolio."}
{"id": "2867501", "revid": "599013", "url": "https://it.wikipedia.org/wiki?curid=2867501", "title": "Chris Leben", "text": "\u00c8 stato campione dei pesi medi nell'organizzazione WEC e si mise in luce nella UFC grazie alla stagione inaugurale del reality show \"The Ultimate Fighter\". Passato alla federazione vera e propria vinse cinque incontri consecutivi prima di venire sconfitto per KO dal futuro campione Anderson Silva.\nSi \u00e8 ritirato nel 2014 con un record parziale nella promozione di 12-10 e un record totale di carriera di 22-11.\nCarriera nelle arti marziali miste.\n\"The Ultimate Fighter\".\nLeben \u00e8 stato uno dei lottatori pi\u00f9 controversi della prima stagione di \"The Ultimate Fighter\" a causa della sua personalit\u00e0 ruvida e malinconica: nel primo episodio, mentre era ubriaco, orin\u00f2 nel letto del futuro compagno di squadra Jason Thacker e rub\u00f2 il suo cuscino. Una notte, mentre tutti nella tenuta stavano bevendo, un altro partecipante, Bobby Southworth, lo chiam\u00f2 \"fatherless bastard\" (bastardo senza padre) dal momento che il padre di Chris era stato assente per tutta la sua infanzia; Leben inizi\u00f2 a singhiozzare e a ferirsi da solo necessitando del conforto degli altri partecipanti prima che Southworth si scusasse. Dopo che un'infuocata discussione tra Josh Koscheck e Southworth precipit\u00f2, questi spruzzarono un Leben addormentato con la gomma per innaffiare e Chris, nell'inseguirli nella tenuta, ruppe il vetro di una finestra con un pugno: dopo un confronto il presidente UFC Dana White sanc\u00ec un match tra Leben e Koscheck, che Leben perse per decisione unanime rimanendo visibilmente contrariato.\nNel seguito dello show il suo compagno di squadra Nate Quarry fu eliminato a causa di un infortunio alla caviglia e fu deciso che egli avrebbe dovuto scegliere un lottatore precedentemente eliminato per sostituirlo: Quarry scelse Leben, che fu in seguito sconfitto da Kenny Florian nella prima semifinale per KO tecnico dovuto dello stop del medico (Florian aveva aperto una ferita sopra l'occhio dell'avversario).\nUFC.\nIl 9 aprile 2005 Leben combatt\u00e9 contro Jason Thacker nella card preliminare della finale di \"The Ultimate Fighter\". Dopo aver scoperto che Leben aveva orinato sul suo letto, Thacker chiese a White un incontro con Leben durante la finale. Il match fu sancito e Leben vinse dopo 95 secondi del primo round per KO; in seguito Chris si scus\u00f2 con Thacker per aver urinato nel suo letto dicendo di aver smesso di bere dopo quell'incidente. Dopo il primo incontro Leben ottenne una striscia di vittorie consecutive contro Patrick C\u00f4t\u00e9, Edwin Dewees per sottomissione, mandando KO al primo round Jorge Rivera e per decisione unanime contro Luigi Fioravanti.\nLa prima sconfitta giunse contro il campione Anderson Silva a UFC Ultimate Fight Night 5 il 28 giugno 2006 per KO dopo 49 secondi nel primo round. Leben si riprese subito dalla sconfitta patita battendo ad UFC Fight Night 6 il 17 agosto 2006 Jorge Santiago per KO tecnico dopo 35 secondi dall'inizio della seconda ripresa. Giunsero in seguito due sconfitte consecutive contro il canadese Jason MacDonald per sottomissione a UFC 66 e da Kalib Starnes a UFC 71 per decisione non unanime il 26 maggio 2007. Ad Ultimate Fighter Season 1 reunion Leben sconfisse Terry Martin mentre ad UFC 82 ebbe la meglio su Alessio Sakara vincendo il premio \"Knockout of the Night\".\nIl 30 aprile 2008 Leben fu arrestato in Oregon dallo sceriffo di Clackamas County per guida in stato di ebbrezza e condannato a 35 giorni di carcere spostando il suo match contro Michael Bisping da UFC 85 a UFC 89 perdendo per decisione unanime. Dopo questo combattimento Chris fu trovato positivo allo Stanozol, squalificato per nove mesi e multato di un terzo del guadagno dello show. Leben ammise di aver fatto uso della sostanza per diversi mesi.\nAl ritorno nell'ottagono a UFC 102 a Portland fu sconfitto da Jake Rosholt per sottomissione al terzo round. In seguito affront\u00f2 e sconfisse Jay Silva l'11 gennaio 2010 ad UFC Fight Night 20 vincendo per decisione unanime. A The Ultimate Fighter: Team Liddell vs. Team Ortiz Finale, Chris sconfisse Aroon Simpson per KO tecnico al secondo round. Dopo due sole settimane Chris prese il posto di Wanderlei Silva, che aveva riportato due costole rotte, ad UFC 116 contro Yoshihiro Akiyama. Leben vinse per sottomissione in quello che \u00e8 considerato il miglior incontro della sua carriera ed uno dei migliori match dell'anno. Leben vinse il premio \"Comeback Fighter of the Year\" per il 2010 da parte di Sherdog.com.\nIl 20 ottobre 2010 venne nuovamente arrestato per sospetta guida in stato di ebbrezza a Honolulu dopo aver causato un incidente stradale e rilasciato su cauzione.\nIl 2011 inizia affrontando il primo gennaio Brian Stann ad UFC 125 perdendo per KO nella prima ripresa. Dopo il match il coach di Leben, Burton Richardson, afferm\u00f2 che la causa della scarsa prestazione del suo assistito poteva essere causata da un malessere avuto prima dell'incontro, non negando tuttavia la grande performance di Stann e promettendo che Chris sarebbe tornato quello di un tempo. Il 4 aprile 2011 viene sancito che il prossimo avversario di Leben sarebbe stato Wanderlei Silva ad UFC 132. Qui Chris vinse uno dei match pi\u00f9 prestigiosi della propria carriera mandando KO Silva dopo soli 27 secondi dall'inizio del combattimento, risultando il suo KO pi\u00f9 veloce di sempre. Ad UFC 138 il 5 novembre 2011 affront\u00f2 Mark Mu\u00f1oz in un match che avrebbe sancito il probabile primo sfidante del campione Anderson Silva imbattuto ormai da cinque anni. Il match, che fu il primo main event non titolato della storia a disputarsi al meglio delle cinque riprese, venne interrotto dopo la fine della seconda ripresa a causa del copioso sanguinare di Leben dall'arcata sopraccigliare e la vittoria and\u00f2 a Mu\u00f1oz.\nSqualifica per doping, ritorno e ritiro.\nIl 29 novembre 2011 l'UFC rende noto che, a seguito del match con Mu\u00f1oz, Leben ha fallito un test antidoping risultando positivo a due diverse sostanze proibite. Il lottatore viene cos\u00ec squalificato per un anno dalla federazione, col presidente Dana White che pur dimostrando comprensione per la situazione di Chris si dimostra inflessibile mentre lo stesso Leben non nega l'abuso di sostanze proibite scusandosi con la federazione e i propri tifosi.\nTorna a lottare il 29 dicembre 2012 contro l'ex Strikeforce Derek Brunson, il quale sostituiva l'infortunato Karlos Vemola: il ritorno \u00e8 sfortunato e Leben viene meritatamente sconfitto ai punti da Brunson.\nNel luglio 2013 viene sconfitto ai cartellini anche dal carneade Andrew Craig, capitolando per la terza volta consecutiva.\nLa quarta sconfitta arriv\u00f2 in dicembre contro l'atletico striker Uriah Hall, il quale mand\u00f2 al tappeto Leben negli ultimi secondi del primo round senza per\u00f2 riuscire a mettere KO il nativo di Portland, ma durante la pausa tra la prima e la seconda ripresa Leben decise di ritirarsi a causa dei colpi subiti durante la frazione finale del primo round.\nNel gennaio 2014 Leben annunci\u00f2 il suo ritiro dallo sport, mettendo fine ad una carriera che durava da ben 11 anni, 8 dei quali spesi in UFC con un record parziale nella promozione di 12 vittorie e 10 sconfitte.\nRisultati nelle arti marziali miste.\nGli incontri segnati su sfondo grigio si riferiscono ad incontri di esibizione non ufficiali o comunque non validi per essere integrati nel record da professionista."}
{"id": "2867506", "revid": "466539", "url": "https://it.wikipedia.org/wiki?curid=2867506", "title": "James Forten", "text": "Nel corso della sua vita ha svolto numerosi lavori tra cui il dentista, il falegname, il pastore religioso e il \"minutemen\".\nBiografia.\nNato libero a Filadelfia, frequent\u00f2 la \"African School\", gestita dall'abolizionista Anthony Benezet e fondata dai Quaccheri per i bambini di colore liberi. Dopo la morte del padre Thomas, Forten inizi\u00f2 a lavorare all'et\u00e0 di sette anni per aiutare la madre Margaret e la sorella maggiore Abigail, prima come spazzacamino e poi come commesso in un negozio di alimentari. Sua madre insistette perch\u00e9 andasse a scuola per almeno altri due anni. Forten lasci\u00f2 la scuola, per lavorare a tempo pieno, a nove anni. Le sue prime esperienze di lavoro ebbero per lui grande importanza e le us\u00f2 come riferimento per valutare le proprie esperienze per tutto il resto della vita.\nAll'et\u00e0 di 15 anni, durante la Guerra d'indipendenza, Forten lavor\u00f2 sulla nave corsara \"Royal Louis\", dove pare abbia inventato un dispositivo per manovrare le vele delle navi. Stava giocando a biglie con il figlio del capitano Beasley, con cui era diventato amico, quando la nave fu catturata. Grazie a quella amicizia James non venne ridotto in schiavit\u00f9, venne trattato come un prigioniero di guerra regolare e fu trasferito sulla nave carcere inglese \"Jersey\". Dopo la guerra divenne apprendista velaio. Nel 1786 divenne capo officina. In breve Forten mise in piedi una propria azienda di produzione di vele e con il reddito realizzato divenne uno dei neri pi\u00f9 ricchi dell'America post-coloniale.\nForten, con l'aiuto del reverendo Richard Allen e di Absalom Jones, arruol\u00f2 2.500 neri a guardia di Filadelfia durante la guerra del 1812.\nAttivismo politico e sociale.\nForten utilizz\u00f2 la ricchezza accumulata come industriale per perorare la moderazione nel bere, il suffragio femminile e soprattutto la parit\u00e0 di diritti per gli afroamericani. Forten riteneva che i neri dovevano lavorare per migliorare la loro situazione negli Stati Uniti e dovevano essere equamente tutelati dalla legge.\nForten e il reverendo Allen lavorarono insieme per istituire la prima \"Convention of Color\" nel 1817. Questa organizzazione sostenne l'insediamento di schiavi neri fuggiti in Canada, ma si oppose al piano per il rimpatrio dei neri in Africa. Forten non credeva che gli afroamericani dovessero lasciare il \"proprio\" territorio e pertanto era contro il programma e le attivit\u00e0 della \"American Colonization Society\" (a favore del loro rimpatrio in Africa). Forten faceva parte del numeroso gruppo che si opponeva a questa organizzazione. Mentre poco prima della \"Abraham Camp\" sosteneva la necessit\u00e0 di lasciare l'America, Forten condusse poi una protesta contro la \"American Colonization Society\" e in qualit\u00e0 di presidente condusse la protesta tenutasi nella \"Bethel Church\" a Filadelfia.\nEra in particolare contro la politica britannica di reinsediamento dei neri lealisti veterani della Guerra d'indipendenza in Sierra Leone.\nLa Rivoluzione haitiana (1791\u20131804) faceva ritenere ai neri americani vantaggiosa una eventuale emigrazione nell'isola, dopo che questa aveva conquistato l'indipendenza, visto che era una repubblica guidata da neri. La sua indipendenza introdusse molte dispute complesse tra i neri liberi degli Stati Uniti. James Forten fu uno dei leader neri importanti del tutto contrari ad eventuali emigrazioni. Egli credeva fermamente che ai neri doveva essere concesso un ruolo di parit\u00e0 negli Stati Uniti; riteneva che era molto meglio lottare per una societ\u00e0 egualitaria degli Stati Uniti, piuttosto che fuggire dal Paese.\nForten non fu sempre contro l'emigrazione e il progetto della \"American Colonization Society\" di \"... inviare i neri liberi e liberati in Africa. In una occasione, aveva perfino dato i soldi per l\"American Colonization Society\". Sostenne anche Paul Cuffee... che trasport\u00f2 trentotto persone in Sierra Leone nel 1815. Forten in seguito cambi\u00f2 idea. In seguito ritenne che l\"American Colonization Society\" lavorasse contro gli interessi dei neri americani e divenne un fiero oppositore della ri-africanizzazione\".\nNel 1833 Forten aiut\u00f2 William Lloyd Garrison e Robert Purvis a creare l\"American Anti-Slavery Society\". Nel corso degli anni diede loro un generoso sostegno finanziario. Contribu\u00ec anche con articoli occasionali al giornale abolizionista di Garrison \"The Liberator\".\nNel 2002 Molefi Kete Asante, ha inserito James Forten nella lista dei 100 afroamericani pi\u00f9 importanti della storia.\nMatrimoni e famiglia.\nForten si era sposato due volte; la sua prima moglie, Martha \"Patty\" Beatty mor\u00ec dopo pochi mesi di matrimonio nel 1804 e, nel 1806, si spos\u00f2 con Charlotte Vandine (1785-1884). Ebbero nove figli: \nJames Jr. e Robert seguirono la strada del padre nella conduzione della ditta di veleria.\nCome suo padre, il figlio Robert divenne un energico attivista contro la schiavit\u00f9. Le figlie Harriet e Sarah Louisa sposarono i fratelli, anche loro abolizionisti, Robert Purvis e Joseph Purvis, rispettivamente. La figlia Margaretta divenne una militante della \"Female Anti-Slavery Society\" di Filadelfia nel 1845 ed educatrice.\nLa nipote Charlotte Forten Grimk\u00e9 port\u00f2 avanti gli ideali ereditati dalla famiglia diventando poetessa, educatrice e, naturalmente, abolizionista."}
{"id": "2867510", "revid": "1543377", "url": "https://it.wikipedia.org/wiki?curid=2867510", "title": "Rete mondiale dei geoparchi", "text": "La rete mondiale dei geoparchi (in inglese: Global Geoparks Network, in sigla: GGN) \u00e8 un'organizzazione non-profit alla quale aderiscono gli UNESCO Global Geoparks. L'organizzazione \u00e8 stata fondata a Parigi nel 2004 da un nucleo iniziale di 17 geoparchi europei e 8 geoparchi cinesi. Ogni due anni si tiene la Conferenza Internazionale sui Geoparchi, nella quale si revisionano i criteri di qualit\u00e0 che definiscono l'inclusione e l'eventuale esclusione delle aree protette e si valutano le nuove candidature. \nA livello continentale sono pi\u00f9 frequenti le riunioni della Rete Europea dei Geoparchi (\"European Geoparks Network\") e dell\"'Asia Pacific Geoparks Network\". \nAree della rete.\nAd aprile 2015 la rete mondiale dei geoparchi includeva 147 aree protette, distribuite in 40 stati diversi paesi."}
{"id": "2867511", "revid": "204012", "url": "https://it.wikipedia.org/wiki?curid=2867511", "title": "Battaglia di Seven Days", "text": ""}
{"id": "2867513", "revid": "438678", "url": "https://it.wikipedia.org/wiki?curid=2867513", "title": "Sant'Andrea di Cavasagra", "text": ""}
{"id": "2867516", "revid": "767487", "url": "https://it.wikipedia.org/wiki?curid=2867516", "title": "Arne Nyberg", "text": "Carriera.\nLa carriera di Nyberg inizi\u00f2 in un club locale, successivamente si trasfer\u00ec nell'IFK G\u00f6teborg nel 1932, dove rimase fino al suo ritiro nel 1950. Anche suo figlio Ralph Nyberg gioc\u00f2 per il G\u00f6teborg.\nNyberg conta anche 31 presenze nella Nazionale svedese e la partecipazione ai mondiali 1938 dove segn\u00f2 tre gol in tre partite."}
{"id": "2867530", "revid": "124808", "url": "https://it.wikipedia.org/wiki?curid=2867530", "title": "Gemelli Diversi (album)", "text": ""}
{"id": "2867536", "revid": "1543377", "url": "https://it.wikipedia.org/wiki?curid=2867536", "title": "Lactobacillus acetotolerans", "text": "Lactobacillus acetotolerans \u00e8 una specie di batterio appartenente alla famiglia delle Lactobacillaceae."}
{"id": "2867539", "revid": "1565034", "url": "https://it.wikipedia.org/wiki?curid=2867539", "title": "Giuseppe Pasotto", "text": "Biografia.\nNasce a Bovolone, in provincia e diocesi di Verona, il 6 luglio 1954.\nMinistero sacerdotale.\nAncora giovane entra nel seminario della Congregazione delle Sacre Stimmate di Nostro Signore Ges\u00f9 Cristo (Stimmatini).\nIl 12 maggio 1979 \u00e8 ordinato presbitero dal vescovo Lucas Moreira Neves (poi arcivescovo e cardinale).\nNel 1993 parte per la Georgia, in seguito alla richiesta alla Congregazione da parte della Santa Sede di una presenza cattolica di rito latino nel paese (resa possibile dalla dissoluzione dell'URSS).\nMinistero episcopale.\nIl 29 novembre 1996 papa Giovanni Paolo II lo nomina amministratore apostolico del Caucaso dei Latini; succede all'arcivescovo Jean-Paul Aim\u00e9 Gobel, che mantiene soltanto l'incarico di nunzio apostolico. Esercita un ruolo pastorale equivalente a quello di vescovo per i cattolici di rito latino della Georgia, Armenia e Azerbaigian.\nIl 9 novembre 1999 papa Giovanni Paolo II lo eleva alla dignit\u00e0 episcopale, nominandolo vescovo titolare di Musti; il 6 gennaio 2000 riceve l'ordinazione episcopale, nella basilica di San Pietro in Vaticano, per imposizioni delle mani dello stesso pontefice, coconsacranti gli arcivescovi Giovanni Battista Re (poi cardinale) e Marcello Zago.\nNel 2005 indice il primo sinodo diocesano per l'amministrazione apostolica del Caucaso.\nNel 2008, nel corso della guerra tra la Russia e la Georgia, denuncia che \u00abla paura della gente \u00e8 quella di essere lasciati soli di fronte al gigante russo, e che gli occidentali sappiano solo parlare bene\u00bb.\nGenealogia episcopale.\nLa genealogia episcopale \u00e8:"}
{"id": "2867541", "revid": "1305772", "url": "https://it.wikipedia.org/wiki?curid=2867541", "title": "Nyberg", "text": "Nyberg \u00e8 un cognome e pu\u00f2 riferirsi a:"}
{"id": "2867545", "revid": "599013", "url": "https://it.wikipedia.org/wiki?curid=2867545", "title": "Governatore del Colorado", "text": "Il governatore del Colorado \u00e8 il capo del ramo esecutivo del Colorado.\nAttualmente, il governatore in carica \u00e8 il democratico Jared Polis.\nQualifiche.\nPer essere eleggibili occorre essere cittadino statunitense, risiedere in uno stato statunitense per almeno due anni prima dell'elezione e avere 30 anni di et\u00e0 anagrafica.\nStoria.\nLa costituzione del Colorado venne istituita nel 1876 e prevedeva che il mandato del governatore durasse due anni, in seguito ci fu un emendamento approvato nel 1956, ma entrato in vigore a partire dal 1959, che aument\u00f2 la durata di tale mandato a quattro anni.\nGovernatori.\nTerritorio di Jefferson.\nIl governo provvisorio dell'autoproclamato Territorio di Jefferson \u00e8 stato organizzato il 7 novembre 1859. Il territorio comprendeva l'odierno Colorado, ma traslato di 5 km pi\u00f9 a est, 222 km pi\u00f9 a nord e circa 80 km pi\u00f9 a ovest.\nIl territorio non \u00e8 mai stato riconosciuto dal governo federale nei giorni tumultuosi prima della guerra civile americana. Il Territorio ha avuto un solo governatore, Robert Williamson Steele, un democratico eletto con voto popolare. Egli proclam\u00f2 il territorio disciolto il 6 giugno 1861, alcuni mesi dopo la formazione ufficiale del Territorio del Colorado, ma solo pochi giorni dopo l'arrivo del suo primo governatore.\nTerritorio del Colorado.\nIl Territorio del Colorado \u00e8 stato organizzato il 28 febbraio 1861, con porzioni di altri territori: territori del New Mexico, Utah, e Nebraska; inoltre venne aggiunto il territorio non organizzato che in precedenza era la parte occidentale del Kansas.\nStato del Colorado.\nPartiti politici: "}
{"id": "2867546", "revid": "119048706", "url": "https://it.wikipedia.org/wiki?curid=2867546", "title": "Pugliese", "text": "Pi\u00f9 in generale indica l'abitante della Puglia o il suo dialetto. Infine Pugliese \u00e8 un diffuso cognome."}
{"id": "2867547", "revid": "1543377", "url": "https://it.wikipedia.org/wiki?curid=2867547", "title": "Lactobacillus acidifarinae", "text": "Lactobacillus acidifarinae \u00e8 una specie di batterio appartenente alla famiglia delle Lactobacillaceae."}
{"id": "2867549", "revid": "1543377", "url": "https://it.wikipedia.org/wiki?curid=2867549", "title": "Lactobacillus acidipiscis", "text": "Lactobacillus acidipiscis \u00e8 una specie di batterio appartenente alla famiglia delle Lactobacillaceae."}
{"id": "2867550", "revid": "30880840", "url": "https://it.wikipedia.org/wiki?curid=2867550", "title": "Storia del Sudan", "text": ""}
{"id": "2867551", "revid": "1543377", "url": "https://it.wikipedia.org/wiki?curid=2867551", "title": "Lactobacillus agilis", "text": "Lactobacillus agilis \u00e8 una specie di batterio appartenente alla famiglia delle Lactobacillaceae."}
{"id": "2867552", "revid": "486946", "url": "https://it.wikipedia.org/wiki?curid=2867552", "title": "Am\u00e9rica de Natal", "text": ""}
{"id": "2867559", "revid": "30880956", "url": "https://it.wikipedia.org/wiki?curid=2867559", "title": "46a Biennale Internazionale d'Arte di Venezia", "text": ""}
{"id": "2867563", "revid": "1543377", "url": "https://it.wikipedia.org/wiki?curid=2867563", "title": "Lactobacillus algidus", "text": "Lactobacillus algidus \u00e8 una specie di batterio appartenente alla famiglia delle Lactobacillaceae."}
{"id": "2867564", "revid": "1543377", "url": "https://it.wikipedia.org/wiki?curid=2867564", "title": "Lactobacillus alimentarius", "text": "Lactobacillus alimentarius \u00e8 una specie di batterio appartenente alla famiglia delle Lactobacillaceae."}
{"id": "2867566", "revid": "1543377", "url": "https://it.wikipedia.org/wiki?curid=2867566", "title": "Lactobacillus amylolyticus", "text": "Lactobacillus amylolyticus \u00e8 una specie di batterio appartenente alla famiglia delle Lactobacillaceae."}
{"id": "2867568", "revid": "1543377", "url": "https://it.wikipedia.org/wiki?curid=2867568", "title": "Lactobacillus amylophilus", "text": "Lactobacillus amylophilus \u00e8 una specie di batterio appartenente alla famiglia delle Lactobacillaceae."}
{"id": "2867572", "revid": "1543377", "url": "https://it.wikipedia.org/wiki?curid=2867572", "title": "Lactobacillus amylotrophicus", "text": "Lactobacillus amylotrophicus \u00e8 una specie di batterio appartenente alla famiglia delle Lactobacillaceae."}
{"id": "2867573", "revid": "1543377", "url": "https://it.wikipedia.org/wiki?curid=2867573", "title": "Lactobacillus amylovorus", "text": "Lactobacillus amylovorus \u00e8 una specie di batterio appartenente alla famiglia delle Lactobacillaceae."}
{"id": "2867577", "revid": "1543377", "url": "https://it.wikipedia.org/wiki?curid=2867577", "title": "Lactobacillus animalis", "text": "Lactobacillus animalis \u00e8 una specie di batterio appartenente alla famiglia delle Lactobacillaceae."}
{"id": "2867578", "revid": "1543377", "url": "https://it.wikipedia.org/wiki?curid=2867578", "title": "Lactobacillus antri", "text": "Lactobacillus antri \u00e8 una specie di batterio appartenente alla famiglia delle Lactobacillaceae."}
{"id": "2867579", "revid": "1543377", "url": "https://it.wikipedia.org/wiki?curid=2867579", "title": "Lactobacillus apodemi", "text": "Lactobacillus apodemi \u00e8 una specie di batterio appartenente alla famiglia delle Lactobacillaceae."}
{"id": "2867581", "revid": "1543377", "url": "https://it.wikipedia.org/wiki?curid=2867581", "title": "Lactobacillus aviarius", "text": "Lactobacillus aviarius \u00e8 una specie di batterio appartenente alla famiglia delle Lactobacillaceae."}
{"id": "2867582", "revid": "1543377", "url": "https://it.wikipedia.org/wiki?curid=2867582", "title": "Lactobacillus bifermentans", "text": "Lactobacillus bifermentans \u00e8 una specie di batterio appartenente alla famiglia delle Lactobacillaceae."}
{"id": "2867584", "revid": "1543377", "url": "https://it.wikipedia.org/wiki?curid=2867584", "title": "Lactobacillus brevis", "text": "Lactobacillus brevis \u00e8 una specie di batterio appartenente alla famiglia delle Lactobacillaceae."}
{"id": "2867585", "revid": "1543377", "url": "https://it.wikipedia.org/wiki?curid=2867585", "title": "Lactobacillus buchneri", "text": "Lactobacillus buchneri \u00e8 una specie di batterio appartenente alla famiglia delle Lactobacillaceae."}
{"id": "2867587", "revid": "1543377", "url": "https://it.wikipedia.org/wiki?curid=2867587", "title": "Lactobacillus camelliae", "text": "Lactobacillus camelliae \u00e8 una specie di batterio appartenente alla famiglia delle Lactobacillaceae."}
{"id": "2867588", "revid": "1543377", "url": "https://it.wikipedia.org/wiki?curid=2867588", "title": "Lactobacillus casei", "text": "Lactobacillus c\u00e0sei \u00e8 una specie di batterio appartenente alla famiglia delle Lactobacillaceae, un probiotico presente nel microbiota umano.\nProducendo acido lattico, pu\u00f2 aiutare nella propagazione e nello sviluppo di batteri definiti \"benefici\". Questa specie particolare di lattobacillo \u00e8 in grado di sopravvivere a condizioni di temperatura e pH molto vari, e completa la crescita del \"L. acidophilus\", il quale produce l'enzima amilasi (un enzima della digestione dei glucidi). Questo probiotico ha effetti benefici sulla digestione e la capacit\u00e0 di ridurre l'intolleranza al lattosio e la costipazione. \nL'applicazione pi\u00f9 comune del \"L. casei\" \u00e8 industriale, in particolare per la produzione lattiero-casearia. Tuttavia, un'\u00e9quipe di scienziati dell'Universit\u00e0 Sim\u00f3n Bol\u00edvar a Caracas, in Venezuela ha concluso che, usando il \"Lactobacillus casei\" nella fermentazione naturale dei legumi, questi contengono quantit\u00e0 molto inferiori dei composti che causano flatulenza sulla digestione.\nIl \"Lactobacillus casei\" \u00e8 generalmente la specie utilizzata contro i batteri lattici (NSLAB) presenti nella raffinazione del formaggio Cheddar e, pi\u00f9 recentemente, la sequenza completa del genoma del \"L. casei\" ATCC 334 \u00e8 stato ritrascritto. Il \"L. casei\" \u00e8 anche la specie pi\u00f9 usata per la fermentazione naturale delle olive verdi siciliane. \nUna bevanda commerciale contenente un ceppo di \"L. casei\" Shirota sarebbe in grado di inibire la crescita dell\"'H. pylori\" in provetta. Ma, laddove la medesima bevanda \u00e8 consumata dall'uomo, la presenza di \"H. pylori\" non si abbassa che leggermente e la tendenza non \u00e8 statisticamente significativa. Alcuni \"L. casei\" sono considerati come probiotici e possono essere efficaci nella lotta contro malattie gastro-intestinali di origine batterica. Secondo l'Organizzazione Mondiale della Sanit\u00e0, queste propriet\u00e0 devono essere dimostrate su ciascun ceppo specificamente, con studi clinici per essere validate. \nTra i meglio documentati, i probiotici \"L. casei\", \"L. casei DN-114 001\", e \"L. casei\" Shirota sono stati particolarmente studiati e sono disponibili in molti alimenti (tra cui Actimel, Yakult, ecc.). \nIn questi ultimi anni sono stati condotti numerosi studi sulla decolorazione delle tinture azoiche ad opera di batteri lattici come il \"L. casei\" TISTR 1500, \"L. paracasei\", \"Oenococcus oeni\". Mediante l'attivit\u00e0 dell'azobenzene reduttasi, i legami mono- e di- azoici sono completamente degradati e generano altri composti aromatici intermedi.\n\"Lactobacillus casei\" DN-114001.\nIl principale argomento della pubblicit\u00e0 del prodotto Actimel \u00e8 la presenza tra i suoi ingredienti del \"Lactobacillus casei\" DN-114001 (chiamato \"L. casei defensis\"), che viene giudicato in grado di \u00abrinforzare le difese naturali\u00bb, in una concentrazione di circa 10 miliardi di cellule in 100 ml, oltre ai batteri normalmente presenti negli yogurt (\"L. delbrueckii\" subsp. \"bulgaricus\" e \"Streptococcus thermophilus\"). Queste propriet\u00e0 mediche sono state oggetto di una class action nel gennaio 2008 negli Stati Uniti. I consumatori americani promotori della causa tendevano a dimostrare che \u00able virt\u00f9 sanitarie avanzate [...] non sono state provate\u00bb. Danone ha optato per una soluzione amichevole proponendo 35 milioni di dollari di indennizzo ai ricorrenti ed ha egualmente deciso di modificare la confezione del prodotto per farne scomparire la parola \u00abimmunit\u00e0\u00bb."}
{"id": "2867589", "revid": "1543377", "url": "https://it.wikipedia.org/wiki?curid=2867589", "title": "Lactobacillus coleohominis", "text": "Lactobacillus coleohominis \u00e8 una specie di batterio appartenente alla famiglia delle Lactobacillaceae."}
{"id": "2867592", "revid": "115239479", "url": "https://it.wikipedia.org/wiki?curid=2867592", "title": "Nuraxinieddu", "text": "Nuraxinieddu (\"Nuraghinieddu\" o \"Nuraxinieddu\" in sardo, ) \u00e8 una frazione del comune di Oristano di circa 730 abitanti. \u00c8 situato nella parte settentrionale della pianura del Campidano, nella regione detta Campidano di Oristano, a soli 3,5\u00a0km dal centro di Oristano.\nStoria.\nNuraxinieddu (o Nuraghinieddu), come appare nei documenti medievali, fu fondata insieme a \u201cMasone de capras\u201d (Cabras) nell'XI secolo come \u201cdomus\u201d o \u201cdemestiga de rennu\u201d da Donna Nibata, moglie del giudice di Arborea Orzocco, lo stesso giudice cui venne attribuita la traslazione, nel 1070, della capitale giudicale da Tharros a Oristano.\nIn quanto \u201cdomestiga de rennu\u201d, costitu\u00ec inizialmente un aggregato rurale di propriet\u00e0 dei giudici o dei suoi familiari, acquisendo in seguito, forse nel XII secolo, la fisionomia giuridica di villa (in lingua sarda \u201cbidda\u201d), cio\u00e8 di comunit\u00e0 dotata di un proprio territorio, con a capo un \u201cmaiore de villa\u201d incaricato di amministrare la giustizia.\nAll'interno del giudicato di Arborea, Nuraxinieddu con altri diciannove villaggi, molti dei quali ormai scomparsi, faceva parte della curatoria del Campidano Maggiore, i cui confini erano segnati a Sud dalla sponda destra del fiume Tirso e a Nord dal Rio Mannu di Tramatza.\nNel XII secolo, come ricordato nel \u201cCondaghe di S. Maria di Bonarcado\u201d (Schede nn. 132, 162), la villa ospit\u00f2 varie \u201cCorone de logu\u201d, cio\u00e8 assemblee composte per lo pi\u00f9 da curatori in cui il giudice, o un suo rappresentante, amministrava la giustizia.\nSignificative testimonianze dell'abitato medievale sono state localizzate di recente lungo la Strada Statale 292 (ex Carlo felice), nell'area oggi occupata da un gruppo di case a schiera. Durante lo scavo degli scantinati sono emersi, infatti, resti di strutture abitative associati a frammenti ceramici databili a partire dal secolo XII. Non \u00e8 ancora noto, invece, dove si trovasse esattamente il Nuracinigellu, vale a dire il nuraghe dalle pietre nere di basalto da cui trae origine il nome del paese. L'ipotesi al momento pi\u00f9 attendibile \u00e8 che il nuraghe sorgesse dietro il cimitero, nella localit\u00e0 di \u201cSu Cungiau \u2018e Funt\u00e0\u201d. In questo terreno, situato all'immediata periferia settentrionale del paese, sono infatti affiorati, in diverse locazioni, blocchi di basalto riferibili a una torre nuragica in associazione a importanti reperti dello stesso periodo.\nCon la fine del giudicato di Arborea, nel 1410, Nuraxinieddu fu compreso nel Marchesato di Oristano, a sua volta incorporato, nel 1479, tra i beni della Corona di Spagna, dopo la sconfitta di Leonardo Alagon avvenuta nel 1478.\nGli oltre due secoli di dominazione spagnola non modificarono sostanzialmente i ritmi e il sistema di vita della comunit\u00e0, che nel 1589 risultava composta da 65 famiglie. La villa era rappresentata da un sindaco (\"sindico\"), coadiuvato da probiuomini.\nIl Seicento fu per Nuraxinieddu un secolo di crisi e di sofferenze. Nel 1637, con Oristano e altri paesi del circondario, il paese fu devastato da un'incursione di soldati francesi sbarcati sul litorale della marina di Torregrande, e la popolazione si ridusse a undici nuclei familiari. Nel 1655 la popolazione fu decimata dalla peste e nel 1681, a causa di una terribile carestia, rimasero a Nuraxinieddu solo sette famiglie.\nSeppure lentamente, il piccolo centro ricominci\u00f2 a ripopolarsi nel Settecento; nel 1728, a pochi anni dall'inizio della dominazione piemontese, si contavano gi\u00e0 54 famiglie e 193 abitanti.\nLa seconda met\u00e0 del XVIII secolo fu contrassegnata da importanti novit\u00e0. La villa, che prima faceva parte del patrimonio reale, nel 1767 fu infeudata dal re di Sardegna, Carlo Emanuele III, a Damiano Nurra, ricco possidente di Oristano, col titolo di marchese d'Arcais, unitamente alle altre ville dei tre campidani (maggiore, Minore e di Milis). Ugualmente rilevante fu l'istituzione del Monte granatico, che permise ai contadini di chiedere in prestito il grano necessario per la semina, qualora ne fossero stati sprovvisti. \u201cSu magasiu de Monti\u201d, cio\u00e8 il fabbricato che costituiva la sede del Monte granatico, si trovava al centro del paese.\nNella prima met\u00e0 dell'Ottocento, come conseguenza dell'Editto delle chiudende del 1820 e soprattutto dell'abolizione del sistema feudale nel 1836, provvedimenti che segnarono nell'isola la fine dell'uso collettivo delle terre e il passaggio alla propriet\u00e0 privata, fu inevitabile il costituirsi anche a Nuraxinieddu di vaste propriet\u00e0 terriere in mano a poche famiglie. In seguito, con l'abolizione del Regnum Sardiniae nel 1848 e l'istituzione del catasto nel 1851, si crearono le premesse per l'organizzazione del territorio in comune autonomo. Sempre nel corso dell'Ottocento si registr\u00f2 un notevole incremento demografico: dai 185 abitanti del 1804 si pass\u00f2 ai 306 del 1861.\nNel 1890 la popolazione pot\u00e9 finalmente approvvigionarsi di acqua potabile da una fontanella, tuttora in uso, alimentata dall'acquedotto di Oristano. In precedenza l'acqua veniva attinta dai pozzi.\nAll'inizio de Novecento la grande guerra del 1915-18 apport\u00f2 gravi lutti anche alle famiglie di Nuraxinieddu: undici soldati che parteciparono al conflitto perirono durante i combattimenti. In loro memoria nel 1934 fu affissa una lapide sulla facciata del campanile, la cui costruzione era stata portata a termine nello stesso anno.\nNel 1927, con Regio decreto del 29 settembre, n. 1910, Nuraxinieddu fu aggregato al comune di Oristano, del quale ancora oggi continua ad essere una frazione.\nMonumenti e luoghi d'interesse.\nArchitetture religiose.\nLa primitiva chiesa parrocchiale, citata in un documento del 1221, era intitolata a San Pantaleo; parti superstiti dell'edificio erano ancora visibili fino al secolo scorso sull'attuale Via Bologna. La chiesa probabilmente and\u00f2 in rovina durante lo stesso periodo medievale e a perpetuarne la memoria fu eretto nel Seicento, all'uscita del paese, un cippo sovrastato da una croce, abbattuto nel 1989 nel corso di lavori stradali. Il cippo, ricostruito ex novo da artigiani del luogo, \u00e8 stato riposizionato nello stesso sito e inaugurato in occasione dei festeggiamenti per San Giacomo del 2013. La nuova chiesa parrocchiale, con patrono San Giacomo apostolo, fu costruita probabilmente nel XVI secolo e demolita alla fine dell'Ottocento in quanto pericolante, per essere riedificata nel 1899 nella forma attuale.\nSempre di origine medievale era una chiesetta che sorgeva nella campagna circostante, all'inizio del sentiero che conduce a Zeddiani. La cappella, ormai completamente distrutta, era dedicata a Santa Margherita, come attesta un documento del 1341.\nNel Settecento furono restaurati il cimitero e l'annessa cappella di Santa Vittoria, situati a Sud del paese su una lieve collina denominata \u201cSu cuccuru de Santa Vittoria\u201d. Le origini dell'area cimiteriale non sono note, ma di essa si hanno testimonianze scritte gi\u00e0 a partire dalla met\u00e0 del Seicento. Il cimitero fu abbandonato nel 1934 e sostituito da quello attuale posto lungo la ex Carlo Felice. La cappella di Santa Vittoria esiste ancora oggi grazie ai lavori di restauro effettuati nel 2008.\nAree verdi, piazze e luoghi di interesse culturale.\nIl paese \u00e8 situato in una campagna particolarmente fertile e verde, data la prossimit\u00e0 del fiume Tirso;\nNella frazione di Nuraxinieddu, inoltre sono presenti tre luoghi di ritrovo della comunit\u00e0: \nInfrastrutture e trasporti.\nNuraxinieddu \u00e8 collegato ad Oristano e alle altre frazioni attraverso il sistema di trasporto urbano e agli altri centri della provincia attraverso le autolinee ARST.\nLa pi\u00f9 vicina stazione ferroviaria si trova a Oristano.\nLa strada statale SS 292 costeggia l'abitato e conclude il suo percorso confluendo nella SS 131.\nLa strada provinciale SP 60, si incrocia con la SS 292 in corrispondenza di uno degli ingressi del centro abitato, attraversa il paese e prosegue per Baratili San Pietro.\nNel paese sono presenti: l'ex Scuola elementare; la scuola materna (retta dalle suore del Sacro costato) e l'Istituto per l'agricoltura (istituto agrario) e l'istituto alberghiero."}
{"id": "2867595", "revid": "767487", "url": "https://it.wikipedia.org/wiki?curid=2867595", "title": "Kinyeti", "text": "Il monte Kinyeti \u00e8 la montagna pi\u00f9 alta del Sudan del Sud, situata vicino al confine con l'Uganda."}
{"id": "2867596", "revid": "339392", "url": "https://it.wikipedia.org/wiki?curid=2867596", "title": "Fuu Yamanaka", "text": ""}
{"id": "2867600", "revid": "1543377", "url": "https://it.wikipedia.org/wiki?curid=2867600", "title": "Lactobacillus collinoides", "text": "Lactobacillus collinoides \u00e8 una specie di batterio appartenente alla famiglia delle Lactobacillaceae."}
{"id": "2867602", "revid": "1543377", "url": "https://it.wikipedia.org/wiki?curid=2867602", "title": "Lactobacillus composti", "text": "Lactobacillus composti \u00e8 una specie di batterio appartenente alla famiglia delle Lactobacillaceae."}
{"id": "2867604", "revid": "30881285", "url": "https://it.wikipedia.org/wiki?curid=2867604", "title": "Ioannis Baptista Coneglanensis", "text": ""}
{"id": "2867605", "revid": "1543377", "url": "https://it.wikipedia.org/wiki?curid=2867605", "title": "Lactobacillus concavus", "text": "Lactobacillus concavus \u00e8 una specie di batterio appartenente alla famiglia delle Lactobacillaceae."}
{"id": "2867606", "revid": "1543377", "url": "https://it.wikipedia.org/wiki?curid=2867606", "title": "Lactobacillus coryniformis", "text": "Lactobacillus coryniformis \u00e8 una specie di batterio appartenente alla famiglia delle Lactobacillaceae."}
{"id": "2867607", "revid": "1543377", "url": "https://it.wikipedia.org/wiki?curid=2867607", "title": "Lactobacillus crispatus", "text": "Lactobacillus crispatus \u00e8 una specie di batterio appartenente alla famiglia delle Lactobacillaceae."}
{"id": "2867608", "revid": "1543377", "url": "https://it.wikipedia.org/wiki?curid=2867608", "title": "Lactobacillus crustorum", "text": "Lactobacillus crustorum \u00e8 una specie di batterio appartenente alla famiglia delle Lactobacillaceae."}
{"id": "2867609", "revid": "1543377", "url": "https://it.wikipedia.org/wiki?curid=2867609", "title": "Lactobacillus curvatus", "text": "Lactobacillus curvatus \u00e8 una specie di batterio appartenente alla famiglia delle Lactobacillaceae."}
{"id": "2867613", "revid": "21880", "url": "https://it.wikipedia.org/wiki?curid=2867613", "title": "Lactobacillus delbrueckii", "text": "Lactobacillus delbrueckii \u00e8 una specie di batterio appartenente alla famiglia delle Lactobacillaceae. Esso comprende le seguenti quattro sottospecie:\nStoria.\nDenominazione.\nLa specie porta il nome di Max Delbr\u00fcck, che ha dato il suo nome all'Istituto di Berlino per le Industrie della Fermentazione, dove \"L. delbrueckii\" e \"L. delbrueckii\" subsp. \"bulgaricus\" furono prodotti su scala industriale dal 1896 circa. (L'Istituto Delbr\u00fcck era situato a Berlino Est e intorno al 1967 \u00e8 stato rinominato \"Institut f\u00fcr G\u00e4rungsgewerbe und Biotechnologie zu Berlin (IFGB)\". )\nSottospecie.\nUn articolo pubblicato nel 1983 da Weiss, Schillinger e Kandler descriveva l'alto grado di identit\u00e0 condivisa tra le sottospecie di \"L. delbrueckii\" , che erano state precedentemente considerate specie separate.\nEffetti.\nIl Lactobacillus delbrueckii, in particolare il subsp. delbrueckii LDD01 inibisce efficacemente la crescita di Klebsiella pneumoniae, un batterio che pu\u00f2 causare patologie gravi a carico dell\u2019apparato urinario e polmonare.\n\u00c8 inoltre in grado di inibire 4 dei pi\u00f9 importanti ceppi di \"Escherichia coli\" diarrogenico, estremamente pericoloso per la salute dell'uomo."}
{"id": "2867615", "revid": "1543377", "url": "https://it.wikipedia.org/wiki?curid=2867615", "title": "Lactobacillus diolivorans", "text": "Lactobacillus diolivorans \u00e8 una specie di batterio appartenente alla famiglia delle Lactobacillaceae."}
{"id": "2867616", "revid": "1543377", "url": "https://it.wikipedia.org/wiki?curid=2867616", "title": "Lactobacillus equi", "text": "Lactobacillus equi \u00e8 una specie di batterio appartenente alla famiglia delle Lactobacillaceae."}
{"id": "2867617", "revid": "1543377", "url": "https://it.wikipedia.org/wiki?curid=2867617", "title": "Lactobacillus equigenerosi", "text": "Il Lactobacillus equigenerosi \u00e8 una specie di batterio appartenente alla famiglia delle Lactobacillaceae."}
{"id": "2867618", "revid": "1543377", "url": "https://it.wikipedia.org/wiki?curid=2867618", "title": "Lactobacillus farraginis", "text": "Lactobacillus farraginis \u00e8 una specie di batterio appartenente alla famiglia delle Lactobacillaceae."}
{"id": "2867620", "revid": "1543377", "url": "https://it.wikipedia.org/wiki?curid=2867620", "title": "Lactobacillus farciminis", "text": "Lactobacillus farciminis \u00e8 una specie di batterio appartenente alla famiglia delle Lactobacillaceae."}
{"id": "2867621", "revid": "2097589", "url": "https://it.wikipedia.org/wiki?curid=2867621", "title": "Lactobacillus fermentum", "text": "Lactobacillus fermentum \u00e8 un probiotico ed \u00e8 una specie di batterio appartenente alla famiglia delle Lactobacillaceae."}
{"id": "2867626", "revid": "1543377", "url": "https://it.wikipedia.org/wiki?curid=2867626", "title": "Lactobacillus fornicalis", "text": "Lactobacillus fornicalis \u00e8 una specie di batterio appartenente alla famiglia delle Lactobacillaceae."}
{"id": "2867627", "revid": "1543377", "url": "https://it.wikipedia.org/wiki?curid=2867627", "title": "Lactobacillus fructivorans", "text": "Lactobacillus fructivorans \u00e8 una specie di batterio appartenente alla famiglia delle Lactobacillaceae."}
{"id": "2867628", "revid": "1543377", "url": "https://it.wikipedia.org/wiki?curid=2867628", "title": "Lactobacillus frumenti", "text": "Lactobacillus frumenti \u00e8 una specie di batterio appartenente alla famiglia delle Lactobacillaceae."}
{"id": "2867629", "revid": "1543377", "url": "https://it.wikipedia.org/wiki?curid=2867629", "title": "Lactobacillus fuchuensis", "text": "Lactobacillus fuchuensis \u00e8 una specie di batterio appartenente alla famiglia delle Lactobacillaceae."}
{"id": "2867631", "revid": "1543377", "url": "https://it.wikipedia.org/wiki?curid=2867631", "title": "Lactobacillus gallinarum", "text": "Lactobacillus gallinarum \u00e8 una specie di batterio appartenente alla famiglia delle Lactobacillaceae."}
{"id": "2867632", "revid": "1543377", "url": "https://it.wikipedia.org/wiki?curid=2867632", "title": "Lactobacillus gasseri", "text": "Lactobacillus gasseri \u00e8 una specie di batterio appartenente alla famiglia delle Lactobacillaceae."}
{"id": "2867633", "revid": "1543377", "url": "https://it.wikipedia.org/wiki?curid=2867633", "title": "Lactobacillus gastricus", "text": "Lactobacillus gastricus \u00e8 una specie di batterio appartenente alla famiglia delle Lactobacillaceae."}
{"id": "2867634", "revid": "1543377", "url": "https://it.wikipedia.org/wiki?curid=2867634", "title": "Lactobacillus ghanensis", "text": "Lactobacillus ghanensis \u00e8 una specie di batterio appartenente alla famiglia delle Lactobacillaceae."}
{"id": "2867636", "revid": "1543377", "url": "https://it.wikipedia.org/wiki?curid=2867636", "title": "Lactobacillus graminis", "text": "Lactobacillus graminis \u00e8 una specie di batterio appartenente alla famiglia delle Lactobacillaceae."}
{"id": "2867637", "revid": "1543377", "url": "https://it.wikipedia.org/wiki?curid=2867637", "title": "Lactobacillus hammesii", "text": "Lactobacillus hammesii \u00e8 una specie di batterio appartenente alla famiglia delle Lactobacillaceae."}
{"id": "2867639", "revid": "1543377", "url": "https://it.wikipedia.org/wiki?curid=2867639", "title": "Lactobacillus hamsteri", "text": "Lactobacillus hamsteri \u00e8 una specie di batterio appartenente alla famiglia delle Lactobacillaceae."}
{"id": "2867640", "revid": "30881452", "url": "https://it.wikipedia.org/wiki?curid=2867640", "title": "Joannes baptista Coneglianensis", "text": ""}
{"id": "2867642", "revid": "1543377", "url": "https://it.wikipedia.org/wiki?curid=2867642", "title": "Lactobacillus harbinensis", "text": "Lactobacillus harbinensis \u00e8 una specie di batterio appartenente alla famiglia delle Lactobacillaceae."}
{"id": "2867643", "revid": "1543377", "url": "https://it.wikipedia.org/wiki?curid=2867643", "title": "Lactobacillus hayakitensis", "text": "Lactobacillus hayakitensis \u00e8 una specie di batterio appartenente alla famiglia delle Lactobacillaceae."}
{"id": "2867644", "revid": "438678", "url": "https://it.wikipedia.org/wiki?curid=2867644", "title": "To the Core", "text": "To the Core \u00e8 il settimo album studio del chitarrista statunitense Vinnie Moore, pubblicato il 26 maggio 2009, sotto contratto con la Mascot Records."}
{"id": "2867645", "revid": "1543377", "url": "https://it.wikipedia.org/wiki?curid=2867645", "title": "Lactobacillus catenaformis", "text": "Lactobacillus catenaformis \u00e8 una specie di batterio appartenente alla famiglia delle Lactobacillaceae."}
{"id": "2867646", "revid": "1543377", "url": "https://it.wikipedia.org/wiki?curid=2867646", "title": "Lactobacillus ceti", "text": "Lactobacillus ceti \u00e8 una specie di batterio appartenente alla famiglia delle Lactobacillaceae."}
{"id": "2867647", "revid": "112973391", "url": "https://it.wikipedia.org/wiki?curid=2867647", "title": "Lactobacillus helveticus", "text": "Lactobacillus helveticus \u00e8 una specie di batterio appartenente alla famiglia delle Lactobacillaceae.\n\u00c8 utilizzato per la produzione dell'Emmental, Cheddar, Parmigiano, Pecorino Romano, provolone e mozzarella."}
{"id": "2867648", "revid": "30881497", "url": "https://it.wikipedia.org/wiki?curid=2867648", "title": "Joannis Baptistae Coneglianensis", "text": ""}
{"id": "2867649", "revid": "1543377", "url": "https://it.wikipedia.org/wiki?curid=2867649", "title": "Lactobacillus hilgardii", "text": "Lactobacillus hilgardii \u00e8 una specie di batterio appartenente alla famiglia delle Lactobacillaceae."}
{"id": "2867652", "revid": "1543377", "url": "https://it.wikipedia.org/wiki?curid=2867652", "title": "Lactobacillus homohiochii", "text": "Lactobacillus homohiochii \u00e8 una specie di batterio appartenente alla famiglia delle Lactobacillaceae."}
{"id": "2867655", "revid": "1573940", "url": "https://it.wikipedia.org/wiki?curid=2867655", "title": "Squatina oculata", "text": "Lo squatina oculata , appartiene al genere Squatina ed alla famiglia Squatinidae.\nAreale.\nVive nell'Oceano Atlantico orientale tra le latidudini 47\u00b0N e 28\u00b0S, pi\u00f9 precisamente lungo le coste dell'Africa, nelle acque del Marocco, del Senegal, fino all'Angola e nelle acque dell'intero Mar Mediterraneo. \u00c8 assente nel Mar nero.\nHabitat.\nVive generalmente su fondali sabbiosi e/o fangosi, ad un profondit\u00e0 compresa tra i 20 e i 560 metri, anche se pi\u00f9 comunemente tra i 50 e i 100 metri.\nDescrizione.\nLe dimensioni massime registrate sono di 158\u00a0cm. I maschi raggiungono la maturit\u00e0 sessuale ad una lunghezza di 140\u00a0cm. Secondo i dati del IUCN \u00e8 prossima al rischio di estinzione avendo una popolazione in diminuzione.\nRiproduzione.\nSi tratta di una specie ovovivipara.\nAlimentazione.\nSi nutrono principalmente di piccoli squali e di carangidi.\nInterazioni con l'uomo.\nVengono accidentalmente catturate dalle reti da traino e altri metodi di pesca artigianale."}
{"id": "2867656", "revid": "1543377", "url": "https://it.wikipedia.org/wiki?curid=2867656", "title": "Lactobacillus iners", "text": "Lactobacillus iners \u00e8 una specie di batterio appartenente alla famiglia delle Lactobacillaceae."}
{"id": "2867658", "revid": "1543377", "url": "https://it.wikipedia.org/wiki?curid=2867658", "title": "Lactobacillus ingluviei", "text": "Lactobacillus ingluviei \u00e8 una specie di batterio appartenente alla famiglia delle Lactobacillaceae."}
{"id": "2867659", "revid": "1543377", "url": "https://it.wikipedia.org/wiki?curid=2867659", "title": "Lactobacillus intestinalis", "text": "Lactobacillus intestinalis \u00e8 una specie di batterio appartenente alla famiglia delle Lactobacillaceae."}
{"id": "2867660", "revid": "287204", "url": "https://it.wikipedia.org/wiki?curid=2867660", "title": "Bank Austria Tennis Trophy 1993", "text": "Il Bank Austria Tennis Trophy 1993 \u00e8 stato un torneo di tennis giocato sintetico indoor del Wiener Stadthalle di Vienna in Austria. \u00c8 stata la 19\u00aa edizione del torneo che fa parte della categoria ATP World Series nell'ambito dell'ATP Tour 1993. Il torneo si \u00e8 giocato dal 18 al 25 ottobre 1993.\nCampioni.\nSingolare maschile.\n Goran Ivani\u0161evi\u0107 ha battuto in finale Thomas Muster 4\u20136, 6\u20134, 6\u20134, 7\u20136 (7\u20133)\nDoppio maschile.\n Byron Black / Jonathan Stark hanno battuto in finale Mike Bauer / David Prinosil 6\u20133, 7\u20136"}
{"id": "2867661", "revid": "287204", "url": "https://it.wikipedia.org/wiki?curid=2867661", "title": "Tony Mowbray", "text": "Carriera.\nAllenatore.\nAll'indomani del 4-0 subito dal St. Mirren, Mowbray \u00e8 stato esonerato dal Celtic, dopo che vi era arrivato al termine della stagione 2008-2009 al posto di Gordon Strachan.\nQuesta sconfitta ha rappresentato una delle umiliazioni peggiori della storia del Celtic, ormai lontano in classifica dai suoi rivali di sempre, i Rangers. \u00c8 stato sostituito dall'ex capitano della squadra, Neil Lennon.\nStatistiche.\nStatistiche da allenatore.\n\"Statistiche aggiornate al 27 luglio 2020.\"\nIn grassetto le competizioni vinte."}
{"id": "2867662", "revid": "355597", "url": "https://it.wikipedia.org/wiki?curid=2867662", "title": "Saltburn", "text": ""}
{"id": "2867664", "revid": "124995680", "url": "https://it.wikipedia.org/wiki?curid=2867664", "title": "Star del credere", "text": "La clausola dello star del credere era tipica del contratto di agenzia, seppure ne rappresentasse elemento accidentale, e prevedeva nelle linee generali che l'agente, oltre a non percepire alcuna provvigione per gli affari non onorati dal pagamento, doveva rifondere parzialmente il proponente della perdita subita.\nLa nuova normativa, approvata con legge comunitaria del 1999, ha modificato lo star del credere, di fatto cancellandolo: la pattuizione dello star del credere a svantaggio dell'agente \u00e8 stata vietata, cos\u00ec come garanzia totale o parziale rispetto all'inadempimento del terzo contraente.\nQuesta garanzia pu\u00f2 essere prestata dall'agente solo alle seguenti condizioni:\nOggi si usa per intendere l'obbligazione che il commissionario assume di rispondere al committente per l'esecuzione dell'affare. La disciplina dello \"star del credere\" \u00e8 descritta nell'art.1736 del Codice civile."}
{"id": "2867671", "revid": "126257", "url": "https://it.wikipedia.org/wiki?curid=2867671", "title": "Carrozzeria castagna", "text": ""}
{"id": "2867672", "revid": "1442080", "url": "https://it.wikipedia.org/wiki?curid=2867672", "title": "Bank Austria Tennis Trophy 1993 - Singolare", "text": "Il singolare del Bank Austria Tennis Trophy 1993 \u00e8 stato un torneo di tennis facente parte dell'ATP Tour 1993.\nPetr Korda era il detentore del titolo, ma ha perso in semifinale contro Goran Ivani\u0161evi\u0107.\nIvani\u0161evi\u0107 ha battuto in finale 4\u20136, 6\u20134, 6\u20134, 7\u20136 (7\u20133) Thomas Muster."}
{"id": "2867676", "revid": "838137", "url": "https://it.wikipedia.org/wiki?curid=2867676", "title": "Bank Austria Tennis Trophy 1993 - Doppio", "text": "Il doppio del Bank Austria Tennis Trophy 1993 \u00e8 stato un torneo di tennis facente parte dell'ATP Tour 1993.\nRonnie B\u00e5thman e Anders J\u00e4rryd erano i detentori del titolo, ma quest'anno non hanno partecipato.\nByron Black e Jonathan Stark hanno battuto in finale 6\u20133, 7\u20136 Mike Bauer e David Prinosil."}
{"id": "2867679", "revid": "767487", "url": "https://it.wikipedia.org/wiki?curid=2867679", "title": "Grand Prix de Tennis de Lyon 1993", "text": "Il Grand Prix de Tennis de Lyon 1993 \u00e8 stato un torneo di tennis giocato sul cemento indoor. Si \u00e8 giocato al Palais des Sports de Gerland di Lione in Francia. \u00c8 stata la 7\u00aa edizione del torneo, che fa parte della categoria ATP World Series nell'ambito dell'ATP Tour 1993. Il torneo si \u00e8 giocato dal 18 al 25 ottobre 1993.\nCampioni.\nSingolare maschile.\n Pete Sampras ha battuto in finale C\u00e9dric Pioline 7\u20136 (7\u20135), 1\u20136, 7\u20135\nDoppio maschile.\n Gary Muller / Danie Visser hanno battuto in finale John-Laffnie de Jager / Stefan Kruger 6\u20133, 7\u20136"}
{"id": "2867682", "revid": "114421627", "url": "https://it.wikipedia.org/wiki?curid=2867682", "title": "Si succiderit de genu pugnat", "text": "La frase si succiderit de genu pugnat o si cecidit de genu pugnat \u00e8 estratta dal De providentia (2, 6) di Seneca.\nLa traduzione eloquente \"se \u00e8 caduto, combatte in ginocchio\", si riferisce al carattere e al valore dell'uomo, il cui merito e pregio consistono proprio nel cuore e nella volont\u00e0, in queste risiede il suo vero onore."}
{"id": "2867686", "revid": "767487", "url": "https://it.wikipedia.org/wiki?curid=2867686", "title": "Kremlin Cup 1993", "text": "La Kremlin Cup 1993 \u00e8 stato un torneo di tennis giocato sul cemento indoor.\n\u00c8 stata la 4\u00aa edizione della Kremlin Cup, che fa parte della categoria World Series nell'ambito dell'ATP Tour 1993. Il torneo si \u00e8 giocato allo Stadio Olimpico di Mosca, \nin Russia, dall'8 al 14 novembre 1993.\nCampioni.\nSingolare maschile.\n Marc Rosset ha battuto in finale Patrik K\u00fchnen, 6\u20134, 6\u20133\nDoppio maschile.\n Jacco Eltingh / Paul Haarhuis hanno battuto in finale Jan Apell / Jonas Bj\u00f6rkman, 6\u20131, ret"}
{"id": "2867689", "revid": "72396", "url": "https://it.wikipedia.org/wiki?curid=2867689", "title": "Julius Ussy Engelhard", "text": "Studia presso la accademia delle belle arti di Monaco di Baviera presso Franz von Stuck. Collabora alla rivista Simplicissimus come anche alla rivista di Moda Elegante Welt per la quale crea copertine sofisticate in stile Art Dec\u00f2."}
{"id": "2867694", "revid": "76963", "url": "https://it.wikipedia.org/wiki?curid=2867694", "title": "Keith Jardine", "text": "Ha combattuto nell'Ultimate Fighting Championship aggiudicandosi vittorie notevoli contro Forrest Griffin e contro Chuck Liddell, ed \u00e8 stato un contendente al titolo dei pesi medi Strikeforce.\nRisultati nelle arti marziali miste.\nGli incontri segnati su sfondo grigio si riferiscono ad incontri di esibizione non ufficiali o comunque non validi per essere integrati nel record da professionista."}
{"id": "2867696", "revid": "15756", "url": "https://it.wikipedia.org/wiki?curid=2867696", "title": "Chrysophyllum cainito", "text": "Chrysophyllum cainito , \u00e8 un albero appartenente alla famiglia Sapotaceae, che \u00e8 coltivato per la produzione del suo frutto, la cainetta (traslitterazione in italiano del termine spagnolo \"cainito\"), e che viene detto anche \"melastella\" (per via della stella che appare nella polpa, tagliando trasversalmente il frutto).\nAltri nomi con cui il frutto \u00e8 noto sono \"star apple\" nei Paesi anglofoni, \"pomme de lait\" nei Paesi francofoni, \"abiaba\" in Messico. Altrove viene chiamato anche \"caimito\", \"ajara\", \"macoucou\" e \"aguay\". Anticamente il genere a cui apparteneva la specie era denominato \"Achras\".\nOrigine e diffusione.\nL'albero \u00e8 ritenuto originario di qualche isola dei Caraibi, ed oggi \u00e8 ampiamente diffuso dal Sud del Messico al nord dell'Argentina, ma la sua regione di maggiore diffusione sono i Paesi dell'America istmica, in particolare la Costa Rica, dove ha il ruolo di frutto pi\u00f9 pregiato, similarmente al mangostano nel Sudest Asiatico. Altrove il frutto \u00e8 coltivato in vari Stati dell'Africa tropicale, in Vietnam, nel Sud dell'India, a Ceylon, ma prevalentemente per il valore decorativo dell'albero in parchi e viali. Nelle Filippine, invece, \u00e8 frequente nei mercati e molto apprezzato. Il frutto per il suo valore pregiato viene coltivato anche nel Nord dell'Australia, ma su scala molto limitata, come anche in Florida e alle Hawaii. Una diffusione su larga scala \u00e8 limitata dal fatto che per sviluppare il suo eccellente aroma la cainetta deve maturare sull'albero ed \u00e8 anche poco resistente ai trasporti, per questo \u00e8 ancora pressoch\u00e9 introvabile nei mercati dell'Europa.\nDescrizione.\nL'albero della cainetta pu\u00f2 raggiungere i 30\u00a0m di altezza e cresce velocemente. Il suo tronco raggiunge al massimo 1\u00a0m di circonferenza ed \u00e8 corto con rami che si sviluppano subito in larghezza e danno un aspetto espanso. Il legno essuda lattice come altre Sapotaceae. \u00c8 molto decorativo per via delle sue foglie verdi brillanti nella parte superiore e di color oro in quella inferiore; esse sono perenni, ovali, lunghe circa 10\u00a0cm e larghe 5\u00a0cm. I fiori sono piccoli, da gialli a rosa.\nIl cainetto inizia a produrre frutti dal settimo anno ed \u00e8 autofertile. Essi misurano 6\u20138\u00a0cm, sono rotondi ed hanno una buccia che pu\u00f2 essere di colore viola o verde, a seconda della variet\u00e0, che contiene molto lattice e non \u00e8 commestibile. I semi sono 5-10, marroni, gelatinosi e duri.\nLa polpa dei frutti, di colore variabile dal viola chiaro al bianco, \u00e8 succosa, dissetante e di aroma delizioso, che rende la cainetta uno tra i migliori frutti del tropico americano.\nClima.\nIl Chrysophyllum cainito \u00e8 un fruttifero tropicale diffuso nei climi caldo umidi a latitudine inferiore a 25 N e 20 S. Sembra adattarsi anche ad alcuni ambienti subtropicali, infatti produce bene in Florida e nel Nord dell'Argentina. In ogni caso soffre eccessivamente periodi prolungati di temperature vicine a 0\u00a0\u00b0C, mentre piante adulte vengono uccise gi\u00e0 a -2\u00a0\u00b0C, il che rende difficile quasi ovunque la sua coltivazione all'aperto alle latitudini del Mediterraneo.\nVariet\u00e0.\nLa cainetta si divide in due macrovariet\u00e0. Quella viola ha scorza pi\u00f9 spessa e polpa pi\u00f9 soda e scura, quella verde ha scorza fine e polpa pi\u00f9 liquida e chiara. In Florida \u00e8 occasionalmente allevata una cultivar a frutto morato chiamata \"Haitian Star Apple\", con semenzali originari di Haiti, che \u00e8 quella che si trova sporadicamente presente nei mercati di Miami: questa produce frutti di 7\u00a0cm, di ottimo sapore e di forma regolarmente sferica."}
{"id": "2867697", "revid": "838137", "url": "https://it.wikipedia.org/wiki?curid=2867697", "title": "Calcio ai I Giochi del Mediterraneo", "text": "Il primo torneo di calcio dei Giochi del Mediterraneo fu composto da sole tre squadre di conseguenza vennero disputati solo tre incontri che vennero disputati dal 14 ottobre 1951 al 18 ottobre 1951."}
{"id": "2867698", "revid": "339392", "url": "https://it.wikipedia.org/wiki?curid=2867698", "title": "TBBT", "text": ""}
{"id": "2867699", "revid": "553803", "url": "https://it.wikipedia.org/wiki?curid=2867699", "title": "ATP Tour World Championships 1993", "text": "L'ATP Tour World Championships 1993 \u00e8 stato un torneo di tennis giocato sul sintetico indoor. \n\u00c8 stata la 24\u00aa edizione del torneo di singolare di fine anno, la 20\u00aa del torneo di doppio di fine anno ed era parte dell'ATP Tour 1993. \nIl torneo di singolare si \u00e8 giocato al Frankfurt Festhalle di Francoforte in Germania, \ndal 16 al 21 novembre 1993.\nIl torneo di doppio si \u00e8 disputato ad Johannesburg in Sudafrica, dal 21 al 28 novembre 1993.\nCampioni.\nSingolare.\n Michael Stich ha battuto in finale Pete Sampras 7-6(3), 2-6, 7-6(7), 6-2\nDoppio.\n Paul Haarhuis / Jacco Eltingh hanno battuto in finale Mark Woodforde / Todd Woodbridge 7-6, 7-6, 6-4"}
{"id": "2867707", "revid": "1442080", "url": "https://it.wikipedia.org/wiki?curid=2867707", "title": "ATP Tour World Championships 1993 - Singolare", "text": "Il singolare del torneo di tennis ATP Tour World Championships 1993, facente parte dell'ATP Tour, ha avuto come vincitore Michael Stich che ha battuto in finale 7\u20136, 2\u20136, 7\u20136, 6\u20132 Pete Sampras."}
{"id": "2867708", "revid": "1543377", "url": "https://it.wikipedia.org/wiki?curid=2867708", "title": "Lactobacillus jensenii", "text": "Lactobacillus jensenii \u00e8 una specie di batterio appartenente alla famiglia delle Lactobacillaceae."}
{"id": "2867709", "revid": "1543377", "url": "https://it.wikipedia.org/wiki?curid=2867709", "title": "Lactobacillus johnsonii", "text": "Lactobacillus johnsonii \u00e8 una specie di batterio appartenente alla famiglia delle Lactobacillaceae."}
{"id": "2867710", "revid": "1543377", "url": "https://it.wikipedia.org/wiki?curid=2867710", "title": "Lactobacillus kalixensis", "text": "Lactobacillus kalixensis \u00e8 una specie di batterio appartenente alla famiglia delle Lactobacillaceae."}
{"id": "2867713", "revid": "1714743", "url": "https://it.wikipedia.org/wiki?curid=2867713", "title": "Bernardo (figlio di Carlo il Grosso)", "text": "Origini.\nBernardo era figlio illegittimo del re di Alemannia e futuro Imperatore, Carlo il Grosso e di una concubina sconosciuta di cui non si conoscono n\u00e9 il nome n\u00e9 gli ascendenti. Il padre Carlo - contro l'opinione dei maggiorenti dell'impero - avrebbe voluto legittimare con l'appoggio di papa Adriano III, senza riuscirci, per la morte del papa. Dopo la morte del padre, Carlo il Grosso, Bernardo, dall'890 sino alla morte (891), capeggi\u00f2 una ribellione contro il cugino, Arnolfo di Carinzia, che era succeduto a Carlo il Grosso sul trono dei Franchi orientali.\nBiografia.\nSuo padre, Carlo il Grosso, - contro l'opinione dei maggiorenti dell'impero - tent\u00f2 di far riconoscere Bernardo come proprio erede nell'885, ma quest'azione, pur avendo l'appoggio del papa Adriano III, incontr\u00f2 l'opposizione di numerosi vescovi. Carlo allora invit\u00f2 ad un'assemblea presso Worms nell'ottobre 885, papa Adriano III, che per\u00f2 durante il tragitto, appena attraversato il fiume Po, mor\u00ec. Adriano III intendeva deporre i vescovi ostruzionisti, dal momento che Carlo dubitava che potesse farlo esso stesso per legittimare Bernardo. Sulla base dell'atteggiamento sfavorevole del cronista della continuazione magonziana degli \"Annales Fuldenses\", il leader degli oppositori di Carlo era probabilmente Liutberto, arcivescovo di Magonza. Dal momento che Carlo il Grosso aveva convocato sia i \u00abvescovi e i conti di Gaul\u00bb che il papa per incontrarli a Worms, sembra probabile che esso avesse pianificato di designare Bernardo come re di Lotaringia. Notker il Balbuziente, che considerava Bernardo come possibile erede, scrisse nelle sue \"Gesta Caroli Magni\", scritti per Carlo: \u00abNon ti dir\u00f2 [Carlo il Grosso] di questo [il saccheggio ad opera dei Vichinghi dell'abbazia di Pr\u00fcm] finch\u00e9 io non vedr\u00f2 il tuo piccolo figlio Bernardo con un fodero per la spada alla coscia\u00bb. Probabilmente Notker attendeva l'incoronazione di Bernardo, per vendicare il sacco di Pr\u00fcm.\nDopo il fallimento di questo primo tentativo, Carlo ci prov\u00f2 nuovamente, apparentemente essendosi arreso all'idea di non poter avere alcun figlio dalla moglie Riccarda di Svevia; Egli inser\u00ec il termine \"proles\" (figlio, discendente) nei suoi documenti come non aveva mai fatto negli anni precedenti, verosimilmente perch\u00e9 desiderava legittimare Bernardo. All'inizio dell'886 Carlo incontr\u00f2 il nuovo papa, Stefano V, e probabilmente negozi\u00f2 con esso il riconoscimento del figlio come erede. Quando Stefano V cancell\u00f2 un incontro previsto a Waiblingen per il 30 aprile 887, Carlo III abbandon\u00f2 i propri progetti per il figlio Bernardo.Sempre in quell'anno, Carlo ricevette la regina di Provenza, Ermengarda d'Italia, la moglie del re effettivo di Provenza, Bosone (morto l'11 gennaio, senza essersi mai arreso all'imperatore), a cui promise protezione per il figlio, l'erede di Bosone, Ludovico, a cui garant\u00ec la successione sul trono di Provenza e, secondoTimothy Reuter, lo nomin\u00f2 suo erede ed, in maggio, lo adott\u00f2, a Kirchen; \u00e8 comunque possibile che l'accordo con Luigi fosse stato messo in atto per cercare l'appoggio ad una investitura di Bernardo quale vicer\u00e9 di Lotaringia.\nDopo la morte del padre, Bernardo, che aspirava al trono di Alemannia, divenne il punto di riferimento per alcuni notabili alemanni rivoltosi; nell'890 Bernardo si ribell\u00f2 contro Arnolfo di Carinzia, successore di Carlo il Grosso, e gli imped\u00ec di recarsi in Italia come richiesto da papa Stefano V. Bernardo aveva il supporto di Ulrico, conte della Linzgau e Argengau e di Bernardo, abate di San Gallo; la rivolta venne per\u00f2 sedata da Salomone III, vescovo di Costanza e da Hatto, abate di Reichenau. Arnolfo prese possesso dell'Alemannia in estate e ne ridistribu\u00ec le terre, mentre Bernardo, secondo gli \"Annales Laubacensium Pars tertia\", fuggiva dalla Rezia; Bernardo venne infine ucciso da Rodolfo, conte di Rezia, nell'891 e solamente cos\u00ec cessarono i fermenti in Alemannia."}
{"id": "2867714", "revid": "438678", "url": "https://it.wikipedia.org/wiki?curid=2867714", "title": "Tea Set", "text": ""}
{"id": "2867715", "revid": "438678", "url": "https://it.wikipedia.org/wiki?curid=2867715", "title": "The Tea Set", "text": ""}
{"id": "2867716", "revid": "438678", "url": "https://it.wikipedia.org/wiki?curid=2867716", "title": "Bias (elettrotecnica)", "text": "I bias (etimologia incerta) in elettrotecnica sono disturbi sistematici che alterano un valore di riferimento, la misura e la correzione (mediante dispositivi elettrici, magnetici o meccanici) degli stessi; per esempio, una tensione anomala ricorrente in un tratto di linea telegrafica.\nLa causa pu\u00f2 essere nell'infrastruttura o nel sistema di trasmissione.\nDescrizione.\nSi parla in particolare di \"bias\" nel campo delle tecniche di riproduzione del suono, per correggere le distorsioni: in particolare \u00e8 un segnale ad alta frequenza aggiunto a quello registrato su di un nastro magnetico (come nel caso della polarizzazione del nastro magnetico).\nSi parla anche di bias o polarizzazione nei circuiti elettronici di amplificazione dei segnali audio, sia realizzati a valvole che allo stato solido. Nei circuiti amplificatori a stato solido, ed in particolare in quelli funzionanti in classe AB, il bias ha la funzione di eliminare la distorsione di crossover, che \u00e8 un'alterazione della forma d'onda del segnale che avviene quando l'inviluppo del segnale passa per lo zero (crossover region). Essendo i circuiti a stato solido realizzati con transistor bipolari, la loro conduzione ha una caduta fissa di circa 0.6 V, il che significa che i segnali tra +0.6 V e -0.6 V non vengono amplificati, creando cos\u00ec la distorsione di crossover. Il bias applica, tramite un circuito, una leggera polarizzazione che porta i transistor al di sopra di tali soglie e fa quindi s\u00ec che l'amplificazione sia lineare anche nella regione di crossover. L'entit\u00e0 di tale polarizzazione si regola con un controllo di tipo semifisso detto \"bias trimmer\" e va regolato da un tecnico specializzato che valuta con l'ausilio di un multimetro o di un oscilloscopio, che il valore sia corretto. Valori troppo bassi del bias portano a leggere distorsioni di crossover, mentre valori troppo alti,pur non avendo effetto sull'amplificazione del segnale, portano ad un anomalo surriscaldamento dei transistor finali, che verrebbero a quel punto quasi forzati a lavorare in classe A.\nLa particolarit\u00e0 dei transistor di possedere una deriva termica positiva, ovvero la caratteristica di aumentare la propria conducibilit\u00e0 elettrica al salire della temperatura in maniera del tutto autonoma, fa s\u00ec che i circuiti di regolazione del bias negli amplificatori a stato solido incorporino obbligatoriamente un sistema di compensazione del bias a caldo, senza il quale il circuito tende ad autodistruggersi per surriscaldamento (effetto valanga).\nNei circuiti amplificatori a valvole il bias ha una funzione analoga, ma va regolato con molta pi\u00f9 attenzione date le alte tensioni in gioco, nel ordine dei 400-500 V in corrente continua. In questi circuiti il bias trimmer applica una tensione negativa rispetto alla massa alla griglia controllo delle valvole finali, regolando quindi la corrente anodica al valore corretto per far lavorare la valvola finale nella sua caratteristica pi\u00f9 lineare, ma soprattutto senza superare i valori di dissipazione termica della valvola indicati dal costruttore nell'apposito datasheet. La regolazione deve essere fatta finemente in quanto una variazione anche di solo 50 mA in un circuito anodico operante a 450 V provoca una variazione della dissipazione di circa 20 W, in grado di distruggere per surriscaldamento degli anodi le valvole finali. Un valore troppo basso di bias porta, come nei circuiti a stato solido, ad una distorsione di crossover, mentre un valore troppo alto pu\u00f2 distruggere le valvole finali, senza alcun beneficio sonoro. Per contro, non \u00e8 necessario alcun circuito di compensazione termica del bias, come invece avviene negli amplificatori a stato solido.\nNonostante venga data un'importanza notevole alla regolazione del bias rispetto alla resa sonora, esso rimane prima di tutto un parametro tecnico non cos\u00ec in grado di influenzare la resa sonora di un circuito, che \u00e8 data principalmente dal trasformatore di uscita, dai componenti e dalla tipologia del circuito stesso.\nNella radiodiffusione via satellite, \u00e8 il meccanismo di controllo che seleziona, agendo sulla tensione, la polarizzazione del dispositivo LNB dell'apparecchio ricevente, permettendo la ricezione di un numero doppio di segnali."}
{"id": "2867717", "revid": "118849217", "url": "https://it.wikipedia.org/wiki?curid=2867717", "title": "Marilena (nome)", "text": "Origine e diffusione.\nMarilena \u00e8 un nome composto, ricavato dall'unione di Maria ed Elena o Maddalena.\nNon va confuso con i prenomi Marilyn e Marlene, che hanno etimologia differente.\nOnomastico.\nNon ci sono sante che hanno portato questo nome, quindi \u00e8 adespota. Si pu\u00f2 festeggiarne l'onomastico lo stesso giorno dei nomi che lo compongono, Maria, Elena e Maddalena."}
{"id": "2867718", "revid": "219355", "url": "https://it.wikipedia.org/wiki?curid=2867718", "title": "Distorsione (statistica)", "text": ""}
{"id": "2867726", "revid": "1442080", "url": "https://it.wikipedia.org/wiki?curid=2867726", "title": "ATP Buenos Aires 1994 - Singolare", "text": "Il singolare dell'ATP Buenos Aires 1994 \u00e8 stato un torneo di tennis facente parte dell'ATP Tour.\nCarlos Costa era il detentore del titolo.\n\u00c0lex Corretja ha battuto in finale Javier Frana 6-3, 5-7, 7-6 (7-5)."}
{"id": "2867728", "revid": "729019", "url": "https://it.wikipedia.org/wiki?curid=2867728", "title": "ATP Buenos Aires 1993", "text": "L'ATP Buenos Aires 1993 \u00e8 stato un torneo di tennis giocato sulla terra rossa. \u00c8 stata la 22\u00aa edizione del torneo, che fa parte della categoria ATP World Series nell'ambito dell'ATP Tour 1993.Si \u00e8 giocato a Buenos Aires in Argentina dall'8 al 15 novembre 1993.\nCampioni.\nSingolare maschile.\n Carlos Costa ha battuto in finale Alberto Berasategui 3-6, 6-1, 6-4\nDoppio maschile.\n Tom\u00e1s Carbonell / Carlos Costa hanno battuto in finale Sergio Casal / Emilio S\u00e1nchez 6-4, 6-4"}
{"id": "2867731", "revid": "1442080", "url": "https://it.wikipedia.org/wiki?curid=2867731", "title": "ATP Buenos Aires 1993 - Singolare", "text": "Il singolare dell'ATP Buenos Aires 1993 \u00e8 stato un torneo di tennis facente parte dell'ATP Tour.\nJuan Gisbert Jr. era il detentore del titolo, ma quest'anno non ha partecipato.\nCarlos Costa ha battuto in finale Alberto Berasategui 3-6, 6-1, 6-4."}
{"id": "2867734", "revid": "287204", "url": "https://it.wikipedia.org/wiki?curid=2867734", "title": "Sh2-23", "text": "Sh2-23 \u00e8 una nebulosa a emissione visibile nella costellazione dello Scorpione.\nSi trova nell'estremit\u00e0 pi\u00f9 settentrionale della costellazione, al confine con l'Ofiuco; si presenta come una tenue serie di filamenti difficilmente individuabili, visibili a nord e a sud della stella 16 Scorpii. Il periodo pi\u00f9 indicato per la sua osservazione nel cielo serale \u00e8 compreso fra maggio e settembre, mentre la sua posizione a breve distanza dall'equatore celeste fa s\u00ec che sia ben visibile da quasi tutte le aree popolate della Terra.\nSh2-23 appare in direzione della stella 16 Scorpii, una stella bianca di sequenza principale di classe spettrale A4V situata a breve distanza dall'Associazione di Antares, una brillante associazione OB legata all'Associazione Scorpius-Centaurus; la nube \u00e8 composta da idrogeno ionizzato e viene a trovarsi a circa 200\u00a0parsec (circa 650 anni luce) di distanza dal Sole, a una distanza simile rispetto ad altre nubi vicine, come Sh2-1 e Sh2-7; 16\u00a0Scorpii si trova invece in primo piano, a circa 77\u00a0parsec (circa 250 anni luce)."}
{"id": "2867736", "revid": "116495628", "url": "https://it.wikipedia.org/wiki?curid=2867736", "title": "Armando Rigobello", "text": "Biografia.\nDopo gli studi liceali, all'Universit\u00e0 di Padova consegu\u00ec dapprima la laurea in lettere nel 1945, poi in filosofia nel 1947, quale allievo di Luigi Stefanini e Umberto Antonio Padovani. Dopo un periodo di studio e di ricerca in Germania, ritorn\u00f2 in Italia, insegnando in alcuni licei statali fino al 1958, allorch\u00e9, conseguita la libera docenza in storia della filosofia, inizi\u00f2 la carriera accademica come assistente alla cattedra di storia della filosofia di Stefanini all'Universit\u00e0 di Padova quindi all'Universit\u00e0 di Perugia, fin quando in quest'ultimo ateneo divenne ordinario - della stessa disciplina - nel 1963, rimanendovi fino al 1974, e insegnando pure filosofia morale.\nDal 1974 al 1982, insegn\u00f2, come ordinario, storia della filosofia all'Universit\u00e0 di Roma \u00abLa Sapienza\u00bb, quindi, dal 1983 al 1996, filosofia morale all'Universit\u00e0 Tor Vergata, fino alla quiescenza.\nHa poi continuato ad insegnare, fino al 2009, presso l'universit\u00e0 privata LUMSA di Roma di cui \u00e8 stato il primo Rettore, dal 1989 al 1991, dopo la trasformazione - come ente - da Magistero \"Maria SS. Assunta\" (di cui era direttore) in libera universit\u00e0. Qui ha insegnato, negli anni, filosofia morale, filosofia teoretica e antropologia filosofica.\nAttivo in varie associazioni cattoliche nazionali, fu anche vicesindaco di Badia Polesine, la sua citt\u00e0 natale, quindi membro del CDA RAI sotto la presidenza di Paolo Grassi e, dal 1987, presidente dell'Accademia di studi italo-tedeschi, carica ricoperta fino al 1998. Presidente della Societ\u00e0 filosofica italiana, fu pure insignito, nel 1998, della Medaglia d'oro ai benemeriti della scienza, della cultura e dell'arte.\nStudioso e pensatore dai vari interessi filosofici, che spaziano dalla metafisica, all'etica e la filosofia politica, alla pedagogia, alla storiografia, numerosi sono stati i suoi allievi, fra cui Luigi Alici, Paolo Nepi, Antonio Pieretti.\nFin dai primi anni '70, \u00e8 stato uno stretto collaboratore della rivista bimestrale \"Studium\".\nPensiero.\nSulla scia del pensiero del suo maestro, Luigi Stefanini, Rigobello inizia i suoi studi con un ripensamento del personalismo partendo per\u00f2 dal presupposto per cui esso, potendo anche costituire un possibile complemento integrativo ed estensivo alla metafisica classica (come gli fu impartita dall'altro suo maestro, Umberto Antonio Padovani), non potesse comunque considerarsi una dottrina filosofica definita bens\u00ec una posizione che mettesse in primo piano il concetto di \"persona\", cos\u00ec come rivendicava Emmanuel Mounier nelle pagine della rivista \"Esprit\" (pubblicata negli anni '30 e da lui stesso fondata) nonch\u00e9 nelle sue varie opere. Rigobello riesamina punto per punto il pensiero mounieriano pervenendo alla conclusione originale e innovativa che esso non era in contraddizione con la metafisica classica bens\u00ec ne poteva costituire un proficuo ampliamento psicologico, etico, antropologico. Il contributo pi\u00f9 originale del Rigobello consiste, quindi, nel \"personificare\" (proprio per il tramite del personalismo) la ragione (metafisica), attraverso quel processo di integrazione sopra invocato fra la corrente personalistica neoagostiniana ed esistenzialistica e quella aristotelico-tomista del pensiero classico. \nEgli perci\u00f2 riesamina nel suo evolversi, nonch\u00e9 compara criticamente e storicamente, il concetto di persona alla luce della storia della filosofia \u2013 fino ad arrivare alla filosofia greca \u2013 sulla base del paradigma mounieriano, chiamando in causa anche l'ermeneutica, la filosofia morale e la sua storia. Ne risulter\u00e0, quindi, che il concetto di persona deve anzitutto essere inteso in un senso diverso da quello giuridico o filosofico, tomistico in particolare; inoltre, esso non deve essere confuso con quello derivante dal concetto di esistenza della filosofia esistenzialistica, che nega la possibilit\u00e0 che il soggetto possa governare la sua vita, in quanto ritenuto privo di autodominio. Infine, la persona, pur nella sua reale concretezza, non deve essere confusa con la sostanza metafisica di concezione aristotelica. Tutto ci\u00f2 ha costituito una delle tre tematiche principali in cui s'\u00e8 venuta a delinearsi la riflessione filosofica del Rigobello, tematica che potrebbe denominarsi \"persona e interpretazione\". \nLa seconda tematica della sua attivit\u00e0 di ricerca scaturisce dagli insegnamenti, per certi versi antitetici fra loro, dei due suoi maestri, ovvero quelli di Luigi Stefanini, grazie ai quali egli individua un primo polo di convergenza delle sue riflessioni filosofiche attorno alla nozione fenomenologica di \"mondo della vita\" husserliano, e quelli di Umberto Antonio Padovani, incentrati sulla metafisica tradizionale e ruotanti attorno alla nozione kantiana di trascendenza con i suoi limiti. Per Rigobello, quindi ogni altra discussione o questione filosofica sembra snodarsi o essere compresa fra questi due poli di convergenza che egli sintetizza nel binomio \"trascendenza (o legge morale) e mondo della vita\". \nIl terzo ed ultimo ambito tematico del Rigobello ha aperto la prospettiva personalistica al dialogo col mondo moderno e contemporaneo, con l'etica, la politica, la religione, puntualizzando in particolare la sua valenza etica e politica nell'analisi della realt\u00e0 sociale in cui la persona vive ed agisce, nonch\u00e9 esprime il suo dissenso non su basi ideologiche ma come critica del sistema dominante. Questo terza tematica di ricerca del Rigobello, potrebbe quindi chiamarsi \"in dialogo con il mondo contemporaneo\".\nCome esponente di punta del personalismo italiano, storicamente rappresentato da Luigi Stefanini, Armando Carlini, Michele Federico Sciacca e Luigi Pareyson, Rigobello ha rivolto la sua attenzione soprattutto ad una rivisitazione originale del personalismo comparato con i principi del cristianesimo, con l'etica e la politica, grazie a cui \u00e8 emersa, oltre alla limitatezza della dimensione trascendentale, sia quella rilevanza civica assunta dall'uomo come \u00abtestimone\u00bb della sua epoca che la sua responsabilit\u00e0 di cittadino. Egli ha altres\u00ec messo in evidenza come il personalismo italiano si distingua da quello francese proprio nella critica mossa al sistema neoidealistico, che non ha attecchito nella filosofia d'oltralpe.\nRigobello ha ripreso in sintesi, secondo le sue rivisitazioni, le tematiche pi\u00f9 tipiche della struttura della persona umana e le relative implicazioni metafisiche, nel breve saggio \"Prossimit\u00e0 e ulteriorit\u00e0\" (Rubbettino, 2009). Inoltre, da sempre interessato anche all'ermeneutica nonch\u00e9 profondo conoscitore dell'opera di Paul Ric\u0153ur, ha pubblicato \"L'apriori ermeneutico\" (Rubbettino, 2007).\nPubblicazioni.\nPubblicazioni, fra saggi, articoli e monografie:"}
{"id": "2867737", "revid": "1442080", "url": "https://it.wikipedia.org/wiki?curid=2867737", "title": "Hopman Cup 1993", "text": "La Hopman Cup 1993 \u00e8 stata la 5\u00aa edizione della Hopman Cup,torneo di tennis riservato a squadre miste. \nSi \u00e8 disputata al Burswood Entertainment Complex di Perth in Australia. \nLa vittoria \u00e8 andata alla coppia tedesca formata da Steffi Graf e Michael Stich,\nche hanno battuto la coppia spagnola formata da Arantxa S\u00e1nchez e Emilio S\u00e1nchez."}
{"id": "2867738", "revid": "838137", "url": "https://it.wikipedia.org/wiki?curid=2867738", "title": "Calcio ai II Giochi del Mediterraneo", "text": "Il secondo torneo di calcio dei Giochi del Mediterraneo vide protagoniste quattro nazionali. I sei incontri che vennero disputati si tennero tra il 15 luglio al 25 luglio 1955."}
{"id": "2867743", "revid": "219355", "url": "https://it.wikipedia.org/wiki?curid=2867743", "title": "Signal to noise ratio", "text": ""}
{"id": "2867744", "revid": "219355", "url": "https://it.wikipedia.org/wiki?curid=2867744", "title": "S/N", "text": ""}
{"id": "2867746", "revid": "219355", "url": "https://it.wikipedia.org/wiki?curid=2867746", "title": "Interlaboratory comparison", "text": ""}
{"id": "2867750", "revid": "6923", "url": "https://it.wikipedia.org/wiki?curid=2867750", "title": "Maserati Tipo 26 M Sport", "text": ""}
{"id": "2867751", "revid": "183694", "url": "https://it.wikipedia.org/wiki?curid=2867751", "title": "Paolo Deganello", "text": "Biografia.\nStudia e si laurea in architettura nel 1966 a Firenze. Nel 1963 inizia la sua attivit\u00e0 di progettista: una delle sue prime opere importanti \u00e8 il restauro di Orsanmichele a Firenze per conto della Sovrintendenza ai monumenti. Nel 1966 insieme ad Andrea Branzi, Massimo Morozzi e Gilberto Coretti fonda il gruppo Archizoom Associati, il primo gruppo di architettura radicale. Successivamente si uniranno Lucia Morozzi e Dario Bartolini.\nDal 1974, anno di scioglimento del gruppo, lavora da solo con saltuarie collaborazioni. Sue opere sono custodite nel \"Victoria and Albert Museum\" e nel \"Design Museum\" di Londra, nel \"Museum of Modern Art\" di Toyama (Jp), nel \"Denver Museum\" di Denver (U.S.A.), nel \"Vitra Design Museum\" in Weil am Rhein (Germania), nel \u201dMuseo do design\u201c del \"Centro Cultural de Belem\" di Lisbona, del \"Museo del design\" della Triennale di Milano. Nel 2003 ha fondato con altre personalit\u00e0, all'Isia di Firenze, lsiatelier, un centro di progettazione e ricerca dedito esclusivamente al progetto di merci etiche ed ecocompatibibili. Dal 2006 \u00e8 professore all'ESAD di Matosi\u00f1hos (PT) nel corso di \"Architettura degli Interni\". Dal 2008 \u00e8 professore di Progettazione alla Facolt\u00e0 di Architettura di Alghero nel Corso di Disegno Industriale. Dal 2009 \u00e8 professore di progettazione nel Master di Architettura Sostenibile all'ESAD di Oporto.\nDal 2009 \u00e8 l'ideatore, insieme ad Emilio Battisti, della controproposta per l'Expo 2015 di Milano denominata \"Milano 2015 Expo Diffusa e Sostenibile\"."}
{"id": "2867754", "revid": "339392", "url": "https://it.wikipedia.org/wiki?curid=2867754", "title": "Maserati Tipo 26M Sport", "text": ""}
{"id": "2867755", "revid": "339392", "url": "https://it.wikipedia.org/wiki?curid=2867755", "title": "Maserati Tipo 26 MSport", "text": ""}
{"id": "2867756", "revid": "339392", "url": "https://it.wikipedia.org/wiki?curid=2867756", "title": "Maserati Tipo 26MSport", "text": ""}
{"id": "2867757", "revid": "113560863", "url": "https://it.wikipedia.org/wiki?curid=2867757", "title": "Jack Hulbert", "text": " \nBiografia.\nFratello dell'attore Claude Noel Hulbert, studi\u00f2 all'Universit\u00e0 di Cambridge, vicino di casa di Sally Ann Howes.\nNel 1916 spos\u00f2 l'attrice Cicely Courtneidge, sua partner in diversi film. Inizi\u00f2 la sua carriera cinematografica nel 1930, con un ruolo nel film \"Parla Elstree\"."}
{"id": "2867758", "revid": "124808", "url": "https://it.wikipedia.org/wiki?curid=2867758", "title": "Alf (serie televisiva)", "text": ""}
{"id": "2867761", "revid": "1543377", "url": "https://it.wikipedia.org/wiki?curid=2867761", "title": "BNP Paribas Open 2010 - Singolare femminile", "text": "Il singolare femminile del BNP Paribas Open 2010 \u00e8 stato un torneo di tennis facente parte del WTA Tour 2010.\nVera Zvonar\u00ebva era la detentrice del titolo, ma Samantha Stosur l'ha battuta nel quarto turno.\nJelena Jankovi\u0107 ha battuto in finale 6\u20132, 6\u20134 Caroline Wozniacki.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2867767", "revid": "729019", "url": "https://it.wikipedia.org/wiki?curid=2867767", "title": "BNP Paribas Open 2010 - Doppio maschile", "text": "Il doppio maschile del BNP Paribas Open 2010 \u00e8 stato un torneo di tennis facente parte dell'ATP World Tour 2010.\nMardy Fish e Andy Roddick erano i detentori del titolo, ma non hanno partecipato insieme.\nFish ha fatto coppia con Mario An\u010di\u0107, ma ha perso contro Feliciano L\u00f3pez e Fernando Verdasco nel 1\u00ba turno.\nRoddick ha fatto coppia con James Blake, ma hanno perso contro Daniel Nestor e Nenad Zimonji\u0107 nel 2\u00ba turno.\nMarc L\u00f3pez e Rafael Nadal hanno battuto in finale 7\u20136(8), 6\u20133 Daniel Nestor e Nenad Zimonji\u0107."}
{"id": "2867769", "revid": "767487", "url": "https://it.wikipedia.org/wiki?curid=2867769", "title": "Uraltes Elemente", "text": "Uraltes Elemente \u00e8 il primo EP del gruppo folk metal norvegese Trollfest."}
{"id": "2867770", "revid": "729019", "url": "https://it.wikipedia.org/wiki?curid=2867770", "title": "BNP Paribas Open 2010 - Doppio femminile", "text": "Il doppio femminile del BNP Paribas Open 2010 \u00e8 stato un torneo di tennis facente parte del WTA Tour 2010.\nViktoryja Azaranka e Vera Zvonar\u00ebva erano le detentrici del titolo. La Azaranka non ha partecipato e la Zvonar\u00ebva ha fatto coppia con Lucie \u0160af\u00e1\u0159ov\u00e1.\nLa Zvonar\u00ebva ha perso nel 1\u00ba turno contro Jelena Jankovi\u0107 e Tathiana Garbin.\nKv\u011bta Peschke e Katarina Srebotnik hanno battuto in finale 6\u20134, 2\u20136, [10\u20135] Nadia Petrova e Samantha Stosur."}
{"id": "2867771", "revid": "287204", "url": "https://it.wikipedia.org/wiki?curid=2867771", "title": "Ordine di Sant'Ermenegildo", "text": "Il Reale e militare ordine di Sant'Ermenegildo (in spagnolo: \"Real y militar ordem de San Hermenegildo\") \u00e8 un'onorificenza militare spagnola.\nStoria.\nL'Ordine di Sant'Ermenegildo venne fondato a Madrid il 28 novembre 1811 da Ferdinando VII di Spagna come onorificenza militare. L'Ordine venne dedicato a sant'Ermenegildo, figlio del visigoto Leovigildo, patrono dell'esercito spagnolo.\nL'Ordine veniva concesso automaticamente a tutti i militari d'esercito che avessero trascorso un certo numero di anni di servizio attivo con scansioni diverse a seconda dei gradi: 40 anni I classe, 25 anni II classe, 10 anni III classe.\nGradi.\nL'Ordine si compone di tre gradi di benemerenza:\nA questi si sommano due collari, uno per il Gran Maestro e uno per il Sovrano dell'Ordine (che solitamente coincide con il sovrano di Spagna).\nNastri\nInsegne.\nLa \"medaglia\" dell'Ordine consiste in una croce smaltata di bianco, riportante al centro un disco con dipinta l'immagine di Sant'Ermenegildo a cavallo una fascia smaltata con inscritto in oro \"PREMIO A LA CONSTANCIA MILITAR\". La medaglia \u00e8 sostenuta al nastro tramite una piccola corona reale in oro.\nLa \"placca\" consiste in una croce di Malta in argento con sbalzi a diamante, bordata e pomata, avente in centro un disco con dipinta l'immagine di Sant'Ermenegildo a cavallo una fascia smaltata con inscritto in oro \"PREMIO A LA CONSTANCIA MILITAR\", il tutto circondato da una corona d'alloro smaltata di verde. Dietro le braccia si trova una stella raggiante che unisce le braccia stesse.\nIl \"nastro\" \u00e8 color magenta con una striscia bianca per parte."}
{"id": "2867772", "revid": "1442080", "url": "https://it.wikipedia.org/wiki?curid=2867772", "title": "BNP Paribas Open 2010 - Singolare maschile", "text": "Il singolare maschile del BNP Paribas Open 2010 \u00e8 stato un torneo di tennis facente parte dell'ATP World Tour 2010.\nRafael Nadal era il detentore del titolo, ma Ivan Ljubi\u010di\u0107 lo ha battuto in semifinale.\nIvan Ljubi\u010di\u0107 ha battuto in finale Andy Roddick 7-6(3),7-6(5).\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2867775", "revid": "110157", "url": "https://it.wikipedia.org/wiki?curid=2867775", "title": "Langwedel (Bassa Sassonia)", "text": "Langwedel \u00e8 un comune mercato di 14.637 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER)."}
{"id": "2867777", "revid": "74801", "url": "https://it.wikipedia.org/wiki?curid=2867777", "title": "Ottersberg", "text": "Ottersberg \u00e8 un comune mercato di abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER)."}
{"id": "2867780", "revid": "110157", "url": "https://it.wikipedia.org/wiki?curid=2867780", "title": "D\u00f6rverden", "text": "D\u00f6rverden \u00e8 un comune di 9.328 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER)."}
{"id": "2867782", "revid": "110157", "url": "https://it.wikipedia.org/wiki?curid=2867782", "title": "Kirchlinteln", "text": "Kirchlinteln \u00e8 un comune di 10.389 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER)."}
{"id": "2867784", "revid": "110157", "url": "https://it.wikipedia.org/wiki?curid=2867784", "title": "Oyten", "text": "Oyten \u00e8 un comune di 15.360 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER)."}
{"id": "2867785", "revid": "125216134", "url": "https://it.wikipedia.org/wiki?curid=2867785", "title": "Larino", "text": "Larino (\"Larinum\" in latino) \u00e8 un comune italiano di abitanti della provincia di Campobasso in Molise. Sede di alcune istituzioni e servizi pubblici, tra cui il tribunale e il carcere di massima sicurezza, dispone inoltre di diverse attivit\u00e0 produttive operanti prevalentemente nel settore agricolo e nella piccola industria.\nNotevoli sono le testimonianze storiche delle epoche passate, soprattutto dell'et\u00e0 romana, con siti archeologici di notevole interesse quali l'anfiteatro, le terme, il foro e mosaici, di epoca medievale come la cattedrale romanico-gotica dedicata al santo patrono San Pardo, dal caratteristico rosone a 13 raggi, il palazzo ducale fondato nell'XI secolo e nei secoli ampliato e modificato, attualmente sede del museo civico, della biblioteca comunale e dell'archivio storico, il museo e l'archivio diocesano all'interno del palazzo vescovile, il convento dei frati cappuccini e alcuni palazzi e ville nobiliari del XVIII e XIX secolo.\n fondato dal vescovo Belisario Balduino (1555-1591) il 26 gennaio 1564, il giorno stesso in cui Pio IV aveva confermato i decreti del Concilio di Trento.\nGeografia fisica.\nTerritorio.\nSituata tra le colline del Basso Molise, ad un'altitudine di circa 400 m s.l.m. che si trova a circa 52\u00a0chilometri a nord-est da Campobasso, 90\u00a0km da Isernia e a 26\u00a0km da Termoli e dalla costa adriatica. Il territorio \u00e8 prevalentemente collinare con una vasta zona pianeggiante (Piane di Larino) che si protrae verso la costa Adriatica. Confina con i Comuni di Casacalenda, Guglionesi, Montorio nei Frentani, Palata, San Martino in Pensilis e Ururi.\nI principali bacini idrografici sono il fiume Biferno, il torrente Cigno e l'invaso artificiale del Liscione.\nNei pressi di Larino numerosi sono i campi di olivo, che costituisce la coltura prevalente del territorio e dal quale si ottiene un olio di ottima qualit\u00e0 (dall'oliva autoctona Gentile di Larino). Altre coltivazioni tipiche sono la vite, i cereali e gli ortaggi.\nClima.\nA Larino il clima \u00e8 di tipo mediterraneo data la sua posizione in collina e la vicinanza alla costa. D'inverno \u00e8 tendenzialmente freddo con sporadiche nevicate, mentre d'estate le temperature spesso superano i 30 gradi.\nStoria.\nPeriodo italico.\n\"Urbs princeps frentanorum\" la denominarono gli antichi a sottolineare l'importanza avuta nel passato da quest'importante citt\u00e0 del basso Molise, che era uno dei centri principali del territorio dei Frentani.\nLa sua fondazione \u00e8 databile con molta probabilit\u00e0 intorno al XII secolo a.C. per mano del popolo Italico degli Osci, i quali le diedero il nome di \"Frenter\". Successivamente la citt\u00e0 venne distrutta e ricostruita col nome di \"Ladinod\", cos\u00ec come trascritto su numerose monete antiche rinvenute in territorio larinate. Con il passare dei secoli questo termine sub\u00ec modifiche tramutandosi nel nome latino \"Larinum\", deformandosi successivamente in \"Larina\", quindi in \"Alarino, \"per raggiungere nel XIX secolo l'attuale forma di \"Larino\".\nPeriodo romano.\nA seguito delle guerre sannitiche la citt\u00e0 venne conquistata dalla Repubblica Romana (\"319 a.C\".) e divenne una\" res publica, \"mantenendo una propria autonomia rispetto alle altre citt\u00e0 frentane. Il nome fu modificato nel latino Larinum, ossia il luogo dove i Frentani ebbero i Lari. Durante la \"Seconda guerra punica (218-202 a.c)\" fu teatro di battaglie tra l'esercito di Annibale, accampato nella vicina Gerione, e Fabio Massimo, dittatore a Larinum.\nPeriodo medievale.\nDopo la caduta dell'Impero Romano, la dominazione dell'Italia meridionale ad opera dei Longobardi (VI - X secolo d.C.) influenz\u00f2 la vita di Larino, che divenne parte integrante del Ducato di Benevento, conservando una certa autonomia giuridica garantita dalla presenza di un Conte. Infatti essa era a capo di una delle 34 contee in cui era suddiviso il Ducato di Benevento.\nLa data tradizionale dell'842, associata alla memoria della traslazione delle reliquie del patrono S.Pardo dalla citt\u00e0 di Lucera a Larino, sancisce l'esodo definitivo dall'antica citt\u00e0 romana, posta sulla collina e facilmente raggiungibile dalle incursioni Saracene ed Ungare provenienti dalla costa, verso la vallata sottostante pi\u00f9 nascosta e posta su uno sperone roccioso difeso naturalmente.\nNel nuovo nucleo, sotto la successiva influenza del Regno di Napoli, a partire dal XIII sec. d.C., la citt\u00e0 recuper\u00f2 tutta la sua importanza e la presenza di un importante fortezza, successivamente adibita a residenza dei regnanti dell'epoca (Palazzo Ducale), ne \u00e8 la testimonianza insieme alla costruzione della nuova Cattedrale in onore del Patrono San Pardo (consacrata il 31 luglio 1319). Il 26 gennaio del 1564, il vescovo Belisario Balduino, reduce dal Concilio di Trento, apr\u00ec a Larino il primo seminario Diocesano nel mondo Cattolico.\nPeriodo borbonico.\nCon il riordinamento amministrativo nel regno di Napoli (1806), Larino pass\u00f2 dalla Capitanata alla nuova provincia di Molise e divenne capoluogo di distretto.\nPeriodo postunitario.\nCon decreto del 1\u00ba gennaio 2000 il presidente della Repubblica Carlo Azeglio Ciampi conferisce al comune il titolo di citt\u00e0.\nSisma del 2002.\nLarino, nel terremoto del Molise avvenuto tra il 31 ottobre e il 2 novembre del 2002, \u00e8 stato uno dei centri pi\u00f9 colpiti.\nAlcuni dei monumenti pi\u00f9 importanti sono stati danneggiati provocando disagi alla popolazione locale.\nTra questi il palazzo ducale, che \u00e8 tornato sede del comune di Larino nel gennaio del 2009 dopo i lavori parziali di restauro, le chiese di San Francesco, Santo Stefano e Santa Maria, che sono tuttora in fase di ricostruzione, il liceo \"F. D'Ovidio\" e la scuola elementare \"Novelli\", per le quali sono previste opere di demolizione e che sono temporaneamente ospitate rispettivamente nella vecchia sede dell'ospedale civile Vietri e in prefabbricati siti vicino all'altro istituto \"E. Rosano\".\nGran parte delle abitazioni del centro storico \u00e8 tuttora in via di ricostruzione, mentre molti edifici sono ancora puntellati e in attesa di restauro.\nMonumenti e luoghi d'interesse.\nBorgo medievale.\nIl centro storico \u00e8 caratterizzato, oltre che dal Palazzo Ducale e dal Duomo, da alcuni monumenti di epoca medievale e rinascimentale. Le torri, le ville, le mura di cinta ed alcune chiese presenti nel borgo testimoniano una vita sociale alquanto evoluta nei secoli passati. Molti sono i palazzi delle famiglie storiche locali che hanno avuto peso nella vita di Larino.\nAnfiteatro romano.\nRealizzato alla fine del I secolo d.C. a seguito di lascito testamentario di un cittadino di Larinum di rango senatorio. Per realizzarlo fu modificato l'impianto viario dell'antica Larinum, rendendo necessario uno scavo nella roccia di pi\u00f9 di sei metri sotto il piano stradale.\nAra Frentana.\n\u00c8 un'area lungo la Statale Sannitica 87 riservata a giardino pubblico e all'esposizione di materiale archeologico, come reperti di monumenti funerari ed edifici pubblici dell'epoca romana.\nDuomo - Cattedrale di San Pardo.\nGli abitanti di Larino, perseguitati nell'alto medioevo dalle orde saracene ed ungare, furono costretti a costruire un nuovo abitato in una zona meglio difendibile, ma non molto lontano dalla citt\u00e0 romana: del nuovo nucleo si compone l'attuale centro storico dove Larino recuper\u00f2 presto tutta la sua importanza. Qui fu costruita una nuova cattedrale dedicata all'Assunta e a San Pardo. \u00c8 una chiesa in stile gotico-romanico consacrata il 30 luglio 1319 su un edificio pi\u00f9 antico: di essa si hanno notizie gi\u00e0 nel IX secolo. Tra le pi\u00f9 belle del Molise, anche se imita i modelli originali della cattedrale termolese, presenta un prospetto a coronamento orizzontale ed un portale gotico attribuito al lancianese Francesco Petrini. \u00c8 ornato da colonnine ortili ad intreccio e nella lunetta ogivale vi \u00e8 una rappresentazione del Cristo in croce fiancheggiato dalla Vergine e San Giovanni. In alto vi sono due bifore delimitate da una ricca cornice ed un gran rosone di tipo pugliese insolitamente a tredici raggi. L'interno \u00e8 a tre alte navate spartite da arcate ogivali (cinque a sinistra e due a destra) poggiate su robusti pilastri cruciformi con elaborati capitelli. L'abside con snella monofora \u00e8 a pianta quadrata coperta da una volta a crociera. Le pareti erano in origine coperte da affreschi del tardo Trecento e del pieno Quattrocento, dei quali restano alcuni brandelli rappresentanti Sant'Orsola e le compagne, San Michele Arcangelo e San Benedetto. Sul lato destro del portale si alza la rete campanaria dovuta a pi\u00f9 mani: il basamento \u00e8 opera di Giovanni da Casalbore del 1451, ma certamente \u00e8 da considerare una ricostruzione su una struttura precedente; il primo piano, a pareti rivestite da mattoni a spina di pesce \u00e8 opera del 1523.\nDel 1532 \u00e8 invece la cappella dell'Annunciazione dove una bella arcata \u00e8 fiancheggiata da due eleganti paraste ornate con stemmi del vescovo di Larino Giacomo Sedani e della citt\u00e0. Tra le pareti \u00e8 racchiusa un\"Annunciazione\" in affresco.\nDella stessa epoca sono il tabernacolo e un rilievo raffigurante Cristo benedicente tra angeli e cornucopie posti sulla parete della navata sinistra. Al di sopra dei due rilievi lapidei c'\u00e8 l\"Immacolata Concezione\", tela attribuita al Solimena.\nNella sagrestia ci sono l'altare maggiore barocco ed il trono vescovile in marmi policromi intarsiati, opere del napoletano Lorenzo Troccoli. Da segnalare due pannelli lignei rappresentanti l'ultima cena e l'ingresso del corpo di San Pardo in Larino, ornamenti di un confessionale oggi scomparso.\nL'arredo della concattedrale \u00e8 completato da diverse tele tra cui quelle di Francesco Antonio Borzillo, realizzate a cavallo tra il Cinquecento ed il Seicento. La concattedrale a testimonianza della forte religiosit\u00e0 dei larinesi conserva un ricco e prezioso corredo.\nChiese secondarie.\nNel 1746 il soffitto della chiesa fu sostituito da una volta in muratura a botte, l'anno dopo fu affrescata da Paolo Gamba, artista molisano di Ripabottoni (CB). L'affresco mostra l'Assunzione di Maria, sostenuto da 4 pennacchi con le raffigurazioni degli Evangelisti; secondo la tradizione, san Luca sarebbe un autoritratto del Gamba. Fu restaurato il coro, vennero affisse 6 tele centinate alle pareti, nella volta dell'abside venne dipinto un San Francesco in estasi; l'altare maggiore fu sostituito da uno nuovo in marmo policromo, l'altare di San Francesco venne posto di fronte a quello del Crocifisso, pi\u00f9 in avanti; l'altare dell'Immacolata \u00e8 stato realizzato in quest'epoca, in devozione del sacerdote larinese don Giuseppe Caprice.Nel 1809, dopo le soppressioni napoleoniche degli ordini religiosi, i Padri Conventuali dovettero abbandonare il convento, che divenne quartiere di gendarmeria, e poi sede di educandato e caserma dei Carabinieri. Il campanile a torre venne acquistato da Giuseppe Palma nel 1867 che ne fece la propria abitazione, nel 1799 una campana venne donata alla chiesa di Santo Stefano, poco distante, detta anche \"del Consiglio\", perch\u00e9 vi si tenevano le assemblee del parlamento dell'Universitas Larinese. Poco dopo l'unit\u00e0 d'Italia, la chiesa fu restituita alla comunit\u00e0, nel 1867 tuttavia per danni alla volta fu chiusa e riaperta, nel 1904 nuovi problemi sul muro meridionale fecero chiudere la chiesa per lavori, con sostituzione del pavimento, nuovamente nel 1962 un terremoto lesion\u00f2 la chiesa, cos\u00ec anche il sisma di San Giuliano del 2002. La chiesa \u00e8 stata restaurata e riaperta nel 2018.\nIn seguito il convento torn\u00f2 ai Cappuccini, che ancora oggi ne sono i proprietari, inclusi nella provincia di Sant'Angelo, includente monasteri tra il Molise e la provincia di Foggia. Il convento ha impianto molto semplice, la chiesina ha portale a tutto sesto con un bassorilievo presso la lunetta, un finestrone centrale e un piccolo campanile a vela. Nella cappella si trova la tela ad olio della \"Madonna della Piet\u00e0\", opera di Antonio Solario di Zinno \"lo Zingaro\" (XV secolo); l'altare maggiore \u00e8 abbellito dalla tela della Nativit\u00e0, opera di Francesco da Tolentino (XVI secolo); nella cappella interna si trova una tela di un tal Crescenzio del 1743 della \"Madonna tra Santi Francescani: Sant'Antonio di Padova, San Felice da Cantalice, San Fedele da Sigmaringa\".\nPalazzo Ducale.\nEdificato tra il 1100 ed il 1200 per volont\u00e0 dei ricchi normanni, fu usato come dimora delle famiglie che reggevano le sorti di Larino e come prigione nella quale venivano rinchiusi banditi ed altri criminali. La sua collocazione era considerata strategica, in quanto era costruito tra la \u201cPorta di Piano\u201d e la \u201cPorta da Basso\u201d che fino alla met\u00e0 dell'Ottocento erano gli unici ingressi alla cittadina frentana. Il Palazzo conserv\u00f2 la sua struttura di fortezza fino alla met\u00e0 del Seicento e in esso vi erano due accessi. Entrambi portavano ad un cortile interno alla quale si accedeva ad una cantina per la conserva del vino, e ad un piano nobile dove erano collocate diverse stanze affrescate.\nNella met\u00e0 dell'Ottocento venne acquistato dal Decurionato della Municipalit\u00e0 di Larino.\nDalla sua costruzione ad oggi il palazzo sub\u00ec numerose modifiche, con la distruzione di sue vecchie parti e la costruzione di nuove.\nL'edificio \u00e8 costituito da pi\u00f9 piani, ed al suo accesso, dopo una lunga scalinata, presenta un atrio porticato sui quattro lati, su cui appoggia un loggiato con ampi archi a sesto acuto. Al primo piano \u00e8 ubicato il Museo Civico, nella quale sono raccolti numerosi reperti per periodo romano, tra i quali anche diversi mosaici pregiati di et\u00e0 imperiale. In una delle innumerevoli stanze che compongono il palazzo \u00e8 presente un affresco di inizio secolo, raffigurante l'ala su campo azzurro simbolo della citt\u00e0 con ai quattro lati medaglioni con effigi di personaggi del periodo risorgimentale. La stanza \u00e8 rifinita con motivi liberty. Il corridoio del cortile interno contiene una serie di iscrizioni e reperti antichi.\nVilla Zappone.\nSi trova accanto all'anfiteatro romano di Larinum; \u00e8 una villa otto-novecentesca in stile liberty, costruita dall'avvocato Filomeno Zappone. Nel 1994 la villa \u00e8 stata vincolata e la Soprintendenza dei Beni Archeologici ci ha istituito il parco archeologico della citt\u00e0 di Larinum, per ospitare un piccolo museo con i reperti scultorei di maggior pregio. La villa conserva anche le scuderie, nel cui sottosuolo si trova un'antica cloaca romana. La villa dopo l'inaugurazione a nuova sede del museo archeologico, \u00e8 stata chiusa per problemi burocratici, nel 2010 ci sono stati nuovi accordi tra il Comune e la direzione regionale dei Beni Culturali, ed \u00e8 tornata ad essere fruibile.\nPalazzo Episcopale.\nIl palazzo si trova accanto alla Cattedrale, ed \u00e8 sede del Museo diocesano \"Mons. Andrea Tria\". Nel museo sono esposte opere di arte sacra provenienti dalle chiese di Larino, non solo tele sei-settecentesche, ma anche affreschi medievali, sculture come bassorilievi o colonne provenienti dal Duomo, di estrema importanza affinch\u00e9 vengano meglio tutelate. Tra le tele si ricordano quelle di Francesco Solimena (il San Michele Arcangelo che scaccia Lucifero) e di Paolo Gamba suo allievo, provenienti da Ripabottoni.\nSociet\u00e0.\nIstituzioni, enti e associazioni.\nA Larino \u00e8 nata l'Associazione Nazionale Citt\u00e0 dell'Olio, che ha come scopo quello di promuovere uno dei prodotti agricoli pi\u00f9 apprezzati in Italia, l'olio di oliva; vi aderiscono 200 comuni di quasi tutta Italia.\nCultura.\nEventi.\nLa carrese di San Pardo.\nAgli inizi di marzo, le belle giornate di sole fanno pensare alla festa pi\u00f9 importante dell'anno: la carrese di San Pardo. Proprio con l'ingresso della primavera iniziano i preparativi.\nLa caratteristica festa del patrono San Pardo si svolge il 25, 26 e 27 maggio, ed \u00e8 considerata da noti esperti una delle pi\u00f9 belle che si celebrano in Italia.\nLe origini di questa festa sono datate nell'anno 842 quando alcuni abitanti sopravvissuti all'invasione dei Saraceni, trovarono il sepolcro che racchiudeva il corpo del Santo, considerandolo come un ritrovamento divino, i larinesi elessero il Santo come loro protettore, caricarono le sue spoglie su un carro rivestito di fiori e lo portarono in citt\u00e0, seguiti da una trionfante processione.\nL'allestimento dei carri (oggi se ne contano circa 130) \u00e8 un'operazione che richiede tempo e impegno. I carri sono trainati da pecore, vitelli, mucche e buoi, artisticamente addobbati e ricoperti di fiori di carta crespa lavorati a mano dagli abitanti del paese.\nIl Carro rappresenta il simbolo della famiglia tramandato da generazione in generazione, in segno di continuit\u00e0 e della tradizione.\nCiascun carro \u00e8 contraddistinto da un numero progressivo, attribuitogli a seconda della data di fondazione; i numeri pi\u00f9 bassi corrispondono a quelli pi\u00f9 antichi, quelli pi\u00f9 alti sono di origine recente.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2867788", "revid": "110157", "url": "https://it.wikipedia.org/wiki?curid=2867788", "title": "Blender (Germania)", "text": "Blender \u00e8 un comune di 2.982 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER) ed \u00e8 parte della comunit\u00e0 amministrativa (\"Samtgemeinde\") di Thedinghausen."}
{"id": "2867789", "revid": "110157", "url": "https://it.wikipedia.org/wiki?curid=2867789", "title": "Emtinghausen", "text": "Emtinghausen \u00e8 un comune di 1.622 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER) ed \u00e8 parte della comunit\u00e0 amministrativa (\"Samtgemeinde\") di Thedinghausen."}
{"id": "2867792", "revid": "110157", "url": "https://it.wikipedia.org/wiki?curid=2867792", "title": "Riede", "text": "Riede \u00e8 un comune di 2.779 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER) ed \u00e8 parte della comunit\u00e0 amministrativa (\"Samtgemeinde\") di Thedinghausen."}
{"id": "2867794", "revid": "110157", "url": "https://it.wikipedia.org/wiki?curid=2867794", "title": "Thedinghausen", "text": "Thedinghausen \u00e8 un comune di 7.537 abitanti della Bassa Sassonia, in Germania.\nAppartiene al circondario (\"Landkreis\") di Verden (targa VER) ed \u00e8 parte della comunit\u00e0 amministrativa (\"Samtgemeinde\") di Thedinghausen."}
{"id": "2867795", "revid": "1005847", "url": "https://it.wikipedia.org/wiki?curid=2867795", "title": "Provincia di Chota", "text": "La provincia di Chota \u00e8 una provincia del Per\u00f9, situata nella regione di Cajamarca.\nGeografia antropica.\nSuddivisioni amministrative.\n\u00c8 divisa in 19 distretti (comuni)"}
{"id": "2867797", "revid": "287204", "url": "https://it.wikipedia.org/wiki?curid=2867797", "title": "5730 Yonosuke", "text": "5730 Yonosuke \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 2,9144580\u00a0UA e da un'eccentricit\u00e0 di 0,0985320, inclinata di 1,85650\u00b0 rispetto all'eclittica.\nL'asteroide \u00e8 dedicato a Yonosuke Nakano, uno dei fondatori dell'Osservatorio Gekko, in Giappone, presso cui \u00e8 stato scoperto, tra l'altro, questo stesso asteroide."}
{"id": "2867799", "revid": "110157", "url": "https://it.wikipedia.org/wiki?curid=2867799", "title": "Croce al merito militare (Spagna)", "text": "La croce al merito militare, gi\u00e0 \"ordine al merito militare\", \u00e8 un'onorificenza militare spagnola.\nStoria.\nL'ordine al merito militare venne fondato a Madrid il 3 agosto 1864 dalla regina Isabella II di Spagna come onorificenza militare. L'ordine viene ancora oggi concesso per particolari atti di coraggio o distinzione sul campo o per atti di merito nei confronti delle forze armate spagnole da parte di militari o civili in supporto a corpi militari ma perse il suo status di ordine nel 1995.\nClassi.\nL'ordine era originariamente concesso in classi gradi di benemerenza:\nL'ordine si compone attualmente di due soli classi di benemerenza:\nTali classi di benemerenza, per\u00f2 sono suddivisi al loro interno in diverse categorie di colorazione del nastro e della medaglia a seconda dello scopo di concessione dell'onorificenza all'insignito:"}
{"id": "2867801", "revid": "110157", "url": "https://it.wikipedia.org/wiki?curid=2867801", "title": "Colorado (miniserie televisiva)", "text": "Colorado (\"Centennial\") \u00e8 un programma televisivo in 12 parti trasmessa dall'emittente statunitense NBC dall'ottobre 1978 al febbraio 1979, tratta dal romanzo best seller del 1974 \"Centennial\" dello scrittore premio Pulitzer 1948 James Michener (che appare nel pilot \"Only the Rocks Live Forever\" della serie).\nCostata 25 milioni di dollari, si tratta della serie pi\u00f9 lunga (oltre 26 ore) e costosa che fosse stata girata all'epoca e venne trasmessa nell'arco di 4 mesi.\nLa miniserie ha avuto 4 registi che si sono alternati nella direzione di un folto cast con molti attori noti, senza un vero e proprio protagonista assoluto: le riprese si svolsero tra l'Ohio, il Texas, il Colorado e il Wyoming.\nLa serie venne candidata al Golden Globe 1980 come \"Miglior serie drammatica\" (una nomination a \"Miglior attore\" anche a Richard Chamberlain); il produttore John Wilder si aggiudic\u00f2 3 importanti riconoscimenti nel 1979, tra cui il Writers Guild of America per la produzione di una serie in pi\u00f9 parti.\nTrama.\nCentennial, Colorado: nel '700 si insediano gli indiani Arapaho e iniziano numerose vicende che arrivano fino agli anni settanta del XX secolo. Si intrecciano le storie dei primi pionieri, di avventurieri e di una schiera di personaggi che tracciano la storia dello Stato del Colorado e del mito della frontiera americano."}
{"id": "2867802", "revid": "697352", "url": "https://it.wikipedia.org/wiki?curid=2867802", "title": "Miserere (disambigua)", "text": ""}
{"id": "2867805", "revid": "161273", "url": "https://it.wikipedia.org/wiki?curid=2867805", "title": "Ad Damazin", "text": ""}
{"id": "2867817", "revid": "599013", "url": "https://it.wikipedia.org/wiki?curid=2867817", "title": "Al-Dam\u0101z\u012bn", "text": ""}
{"id": "2867826", "revid": "219355", "url": "https://it.wikipedia.org/wiki?curid=2867826", "title": "Teorema Centrale del Limite", "text": ""}
{"id": "2867829", "revid": "11959", "url": "https://it.wikipedia.org/wiki?curid=2867829", "title": "Emin Pasha", "text": ""}
{"id": "2867839", "revid": "124980106", "url": "https://it.wikipedia.org/wiki?curid=2867839", "title": "Testamento biologico", "text": "Il testamento biologico, o biotestamento (in inglese \"living will\"), \u00e8 un documento legale redatto da una persona per specificare in anticipo i trattamenti sanitari da intraprendere nel caso di una propria eventuale impossibilit\u00e0 a comunicare direttamente a causa di malattia o incapacit\u00e0.\nNella legislazione italiana \u00e8 chiamato disposizione anticipata di trattamento (DAT).\nIn Italia.\nIl 14 dicembre 2017, durante il Governo Gentiloni, \u00e8 stata approvata in via definitiva al Senato, con 180 voti favorevoli (PD, M5S, LeU), 71 contrari (FI, Lega) e 6 astenuti, la legge sul biotestamento (legge 22 dicembre n.219), entrata ufficialmente in vigore il 31 gennaio 2018. La legge, che ha avuto come primo firmatario il deputato del Movimento 5 Stelle Matteo Mantero, \u00e8 passata grazie all\u2019asse trasversale formato da Partito Democratico, Movimento 5 Stelle e Liberi e Uguali.\nLa norma si articola in sette punti:\nQuesto punto prevede che nessun trattamento sanitario possa essere intrapreso o proseguito senza il consenso libero e informato dell\u2019interessato. Il documento per il consenso informato deve essere in forma scritta, ma pu\u00f2 essere sostituito da videoregistrazione, o da altre tecnologie, se il paziente non \u00e8 in grado di sottoscriverlo di persona.\nLa legge garantisce al paziente il diritto all\u2019abbandono delle terapie, impedendo cos\u00ec qualunque tipo di accanimento terapeutico. Assicura, inoltre, la terapia del dolore fino alla sedazione profonda continuata. Il medico, con il consenso del paziente, pu\u00f2 mettere in atto la sedazione palliativa profonda, unita alla terapia del dolore, nel caso in cui la patologia in questione sia refrattaria ai trattamenti e provochi sofferenze inutili.\nPer la norma, ogni paziente informato, in grado di intendere e di agire, pu\u00f2 accettare o meno il trattamento, o singoli atti del trattamento, proposto dal medico curante. Inoltre, il soggetto in cura pu\u00f2 revocare il consenso in qualunque momento, anche nel caso in cui la scelta porti all\u2019interruzione del trattamento. Si pu\u00f2 quindi decidere di interrompere anche la nutrizione e l\u2019idratazione artificiali.\nSecondo la nuova legge, il medico deve tener conto della volont\u00e0 del paziente che sceglie di rifiutare o interrompere un trattamento, ed \u00e8 esente da responsabilit\u00e0 penali o civili. Si specifica, inoltre, che la legge deve essere rispettata e applicata anche nelle cliniche cattoliche, ma si lascia comunque al medico la possibilit\u00e0 di dichiararsi obiettore di coscienza.\nIn caso di paziente minore o incapace, il consenso informato \u00e8 espresso da chi ha la responsabilit\u00e0 genitoriale, dal tutore o dall\u2019amministratore di sostegno. Minori e incapaci devono essere informati al pari degli altri pazienti per poter esprimere le proprie volont\u00e0, valorizzando cos\u00ec le capacit\u00e0 di comprensione e decisione dei soggetti.\nLa legge concede il diritto a tutti i maggiorenni in grado di intendere e di volere di lasciare disposizioni sulle cure in caso di futura incapacit\u00e0 nell\u2019autodeterminazione. Le dichiarazioni vincolano il medico e possono essere redatte sia in forma scritta che sotto forma di videoregistrazione, nel caso il paziente non riesca a scrivere. Nel documento inoltre pu\u00f2 essere nominata una persona di fiducia che rappresenti il paziente. Le Dat, raccolte in registri regionali, si possono rinnovare, modificare e interrompere in qualunque momento. Infine, il medico pu\u00f2 rifiutarsi di rispettarle nel caso siano ritenute incongrue, se sia cambiata la situazione clinica del paziente o se siano sopraggiunte nuove cure dopo la compilazione del documento.\nLa norma concede infine la possibilit\u00e0 di pianificare le cure in maniera condivisa tra medico e paziente, in rapporto all\u2019evoluzione di una malattia cronica. La pianificazione dei trattamenti pu\u00f2 essere modificata e aggiornata secondo l\u2019evolversi della patologia, sia su suggerimento del medico che su richiesta del paziente. \nPrecedente contesto giuridico.\nQuando non esisteva ancora in Italia una legge specifica sul testamento biologico, la formalizzazione per un cittadino italiano della propria espressione di volont\u00e0 riguardo ai trattamenti sanitari che desiderava accettare o rifiutare poteva variare da caso a caso, anche perch\u00e9 il testatore scriveva cosa pensa in quel momento senza un preciso formato, spesso riferendosi ad argomenti eterogenei come donazione degli organi, cremazione, terapia del dolore, nutrizione artificiale e accanimento terapeutico, e non tutte le sue volont\u00e0 potrebbero essere considerate bioeticamente e legalmente accettabili.\nL'articolo 32 della Costituzione della Repubblica Italiana stabilisce che \u00abnessuno pu\u00f2 essere obbligato a un determinato trattamento sanitario se non per disposizione di legge\u00bb e l'Italia ha firmato, ratificato e resa esecutiva (ma non ancora depositato) nel 2001 la Convenzione sui diritti umani e la biomedicina (L. 28 marzo 2001, n.145) di Oviedo del 1997 che stabilisce che \u00abi desideri precedentemente espressi a proposito di un intervento medico da parte di un paziente che, al momento dell'intervento, non \u00e8 in grado di esprimere la sua volont\u00e0 saranno tenuti in considerazione\u00bb.\nIl Codice di Deontologia Medica, in aderenza alla Convenzione di Oviedo, afferma che il medico dovr\u00e0 tenere conto delle precedenti manifestazioni di volont\u00e0 dallo stesso.\n\u00c8 importante sottolineare che nonostante la legge n. 145 del 2001 abbia autorizzato il Presidente della Repubblica a ratificare la Convenzione, tuttavia lo strumento di ratifica non \u00e8 ancora depositato presso il Segretariato Generale del Consiglio d'Europa, non essendo stati emanati i decreti legislativi previsti dalla legge per l'adattamento dell'ordinamento italiano ai principi e alle norme della Costituzione. Per questo motivo l'Italia non fa parte della Convenzione di Oviedo.\nCasi di giurisprudenza.\nPer la prima volta in Italia, il 5 novembre 2008, il Tribunale di Modena emette un decreto di nomina di amministratore di sostegno in favore di un soggetto qualora questo, in un futuro, sia incapace di intendere e di volere. L'amministratore di sostegno avr\u00e0 il compito di esprimere i consensi necessari ai trattamenti medici. Cos\u00ec facendo si \u00e8 data la possibilit\u00e0 di avere gli stessi effetti giuridici di un testamento biologico seppur in assenza di una normativa specifica, dal giudice stesso ritenuta non indispensabile ma comunque opportuna.\nDibattito politico.\nL'argomento, \"eticamente sensibile\", \u00e8 oggetto di posizioni differenti fra correnti di pensiero di tipo radicale comprese discussioni di ispirazione cristiana sull'eutanasia e di forte privazione della libert\u00e0 di scelta sulla propria vita.\nPer quanto riguarda l'eutanasia il Comitato Nazionale di Bioetica si \u00e8 espresso nel dicembre 2003 con un documento, di 19 pagine, contenente un'analisi delle problematiche connesse e terminante con una serie di raccomandazioni, il cui rispetto garantisce la legittimit\u00e0 delle dichiarazioni anticipate. Nel documento si afferma che le dichiarazioni anticipate non possono contenere indicazioni \u00abin contraddizione col diritto positivo, le regole di pratica medica, la deontologia [...] il medico non pu\u00f2 essere costretto a fare nulla che vada contro la sua scienza e la sua coscienza\u00bb e che \u00abil diritto che si vuol riconoscere al paziente di orientare i trattamenti a cui potrebbe essere sottoposto, ove divenuto incapace di intendere e di volere, non \u00e8 un diritto all'eutanasia, n\u00e9 un diritto soggettivo a morire che il paziente possa far valere nel rapporto col medico [...] ma esclusivamente il diritto di richiedere ai medici la sospensione o la non attivazione di pratiche terapeutiche anche nei casi pi\u00f9 estremi e tragici di sostegno vitale, pratiche che il paziente avrebbe il pieno diritto morale e giuridico di rifiutare, ove capace\u00bb.\nIl documento del Comitato Nazionale di Bioetica afferma inoltre che i medici dovranno non solo tenere in considerazione le direttive anticipate scritte su un foglio firmato dall'interessato, ma anche documentare per iscritto nella cartella clinica le sue azioni rispetto alle dichiarazioni anticipate, sia che vengano attuate o disattese..\nIl dibattito sul \"fine vita\", animato in primo luogo dalle battaglie portate avanti dal Partito Radicale e dall\u2019Associazione Luca Coscioni, ha indirizzato l\u2019attenzione mediatica su singoli casi di pazienti affetti da malattie irreversibili e degenerative. Si \u00e8 molto discusso delle vicende di Luca Coscioni, Eluana Englaro, Piergiorgio Welby, Giovanni Nuvoli, Lucio Magri, Walter Pilidu, Fabiano Antoniani (Dj Fabo), Davide Trentini e Loris Bertocco. Questi i casi che hanno maggiormente contributo al cammino che ha portato all\u2019approvazione della legge in materia di consenso informato e disposizioni anticipate di trattamento.\nMa ancor prima dell'approvazione della legge, in molti comuni italiani era gi\u00e0 stata avviata la raccolta della dichiarazione anticipata di trattamento dei cittadini residenti nel territorio interessato. Per i promotori di queste iniziative, questi atti non avevano lo scopo di eludere o di anticipare le iniziative legislative, ma erano considerate un'azione necessaria perch\u00e9, in caso di bisogno, non fosse necessario ricostruire, a posteriori, le volont\u00e0 dell'interessato, come \u00e8 successo nel caso di Eluana Englaro.\nFuori dall'Italia.\nAustralia.\nIl concetto di Dichiarazione anticipata di trattamento (Advance Health Directive) \u00e8 definito nel Powers of Attorney act (1998) e nel Guardianship and Administration act (2000).\nPaesi Bassi.\nNei Paesi Bassi, pazienti e potenziali pazienti possono specificare le circostanze in base alle quali vorrebbero accedere all'eutanasia, attraverso una \"direttiva sull'eutanasia\" scritta. Ci\u00f2 aiuta a stabilire la volont\u00e0 preventivamente espressa del paziente, anche quando il paziente non \u00e8 pi\u00f9 in grado di comunicare. Tuttavia, questo \u00e8 solo uno dei fattori presi in considerazione; oltre alle volont\u00e0 scritte del paziente, almeno due medici, il secondo dei quali totalmente estraneo al primo in materia professionale (ad es. che lavori in un altro ospedale e senza preventiva conoscenza del caso in specie) devono concordare sullo stato di malato terminale del paziente e sull'inesistenza di speranze di guarigione.\nGermania.\nIl Bundestag tedesco ha approvato il 18 giugno 2009 una legge sul testamento biologico, entrata in vigore il 1\u00ba settembre. Tale legge, basata sul principio del diritto all'autodeterminazione, prevede l'assistenza di un fiduciario (\"amministratore di sostegno\") e del medico curante.\nIn base alla legge, un maggiorenne pu\u00f2 predisporre per iscritto il consenso o rifiuto a sottoporsi ad esami, cure o interventi medici \"per il caso in cui si trovasse nell'incapacit\u00e0 di prestare consenso\"; tale dichiarazione \u00e8 sempre revocabile \"senza vincoli di forma\".\nIl fiduciario ha il compito di valutare se la scelta espressa a suo tempo si attagli alle condizioni di vita e salute del paziente; in tal caso egli \u00e8 \"tenuto ad esternare e a far valere la volont\u00e0 dell'amministrato\", e decidere assieme al medico curante sul trattamento o sulla \"desistenza\", in base alle volont\u00e0 a suo tempo espresse.\nDove manchi una disposizione espressa, o questa non si adatti alle condizioni del paziente, il fiduciario si occuper\u00e0 di \"accertare le cure mediche desiderate o la volont\u00e0 presunta\" del paziente, prendendo decisioni di cura assieme al medico curante. Tale volont\u00e0 presunta si accerta tramite \"le precedenti dichiarazioni sia orali sia scritte, le convinzioni etiche e religiose, e gli altri principi di valore personali\" del paziente.\nLa discrezionalit\u00e0 del fiduciario \u00e8 limitata in pi\u00f9 direzioni: in primo luogo dalla necessit\u00e0 di consultazione costante del medico curante; quindi dalla vigilanza del Tribunale Tutelare sulle sue decisioni; infine dalla possibilit\u00e0 di pronunciamento anche dei parenti stretti sull'accertamento della volont\u00e0 espressa o presunta, \"ove sia possibile senza che si protragga troppo a lungo\".\nSvizzera.\nIn Svizzera diverse organizzazioni si prendono cura di registrare le volont\u00e0 dei pazienti attraverso moduli firmati dal paziente, che dichiarano che in caso di permanente perdita di capacit\u00e0 di giudizio (per inabilit\u00e0 a comunicare o grave danno cerebrale) ogni mezzo di prolungamento della vita sia fermato. Tali organizzazioni, cos\u00ec come i membri della famiglia, mantengono procure che li intitolano a mettere in atto le volont\u00e0 del paziente. Registrare le proprie volont\u00e0 \u00e8 relativamente semplice.\nEssa, poi, \u00e8 un esempio particolare per una serie di motivi: l\u201fart. 115 del suo codice penale punisce con la reclusione fino a cinque anni o con una pena pecuniaria chi istiga o presta il proprio aiuto al suicidio altrui per motivi non altruistici. Ci\u00f2 significa che chi, invece, pone in essere tale comportamento per motivi di p\u00ecetas, altruismo e solidariet\u00e0 legate alla condizione di sofferenza ed irreversibilit\u00e0 della malattia di un individuo non \u00e8 punibile. L'eutanasia attiva, invece, non \u00e8 consentita in ogni caso. Nel maggio 2011, i cittadini della Confederazione Elvetica si sono recati alle urne per rispondere ai quesiti avanzati da alcuni partiti conservatori al fine di impedire ai non residenti di essere aiutati a morire nel territorio nazionale. L'esito del referendum \u00e8 stato il rigetto a larghissima maggioranza di entrambi i quesiti, lasciando quindi invariata la situazione e rimanendo la Svizzera tra le mete del cosiddetto \u201cpellegrinaggio della morte\".\nLa legge svizzera consente il suicidio assistito, per i quale deve essere il singolo soggetto a compiere materialmente l'ultimo gesto per assumere i farmaci che lo uccideranno. Le organizzazioni no-profit supportano i pazienti e i famigliari per quanto riguarda l'alloggio, il trasporto dal medico prescrittore ed infine nelle cliniche autorizzate ad amministrare la loro morte.\nInghilterra e Galles.\nIn Inghilterra e Galles, una persona pu\u00f2 fare una dichiarazione anticipata di trattamento o nominare un curatore in base al \"Mental Capacity Act\" del 2005. Ci\u00f2 vale solo per un rifiuto anticipato di trattamento, nel caso in cui la persona manchi delle capacit\u00e0 mentali, e deve essere considerato valido ed applicabile dallo staff medico interessato.\nStati Uniti d'America.\nLa maggior parte degli stati degli Stati Uniti d'America riconoscono le volont\u00e0 anticipate o la designazione di un curatore sanitario.\nTuttavia un report della Robert Wood Johnson Foundation del 2002 ha segnalato come solo sette stati meritassero il massimo voto per l'aderenza agli standard del \"Uniform Rights of the Terminally Ill Act\".\nAlcune inchieste rilevano come due terzi degli americani riportino di aver dovuto prendere decisioni sul fine vita di loro cari.\nLa California non riconosce le volont\u00e0 anticipate, ma utilizza una \"Advanced Health Care Directive\".\nIl 30 novembre 2006 il governatore della Pennsylvania Edward Rendell ha firmato la Legge n. 169, che fornisce un quadro normativo globale sulle direttive anticipate di trattamento e sulla presa di decisioni sanitarie per pazienti incapacitati.\nOpinione pubblica (Italia).\nSondaggi Eurispes dal 2015 al 2021:\nLa posizione della Chiesa cattolica.\nConferenza Episcopale Italiana.\nLa Chiesa cattolica, nella persona del cardinale Angelo Bagnasco, presidente della CEI, ha sollecitato a varare una legge sul fine vita che, riconoscendo valore legale a dichiarazioni inequivocabili e rese in forma certa ed esplicita, dia nello stesso tempo tutte le garanzie sulla presa in carico dell'ammalato e sul rapporto fiduciario tra lo stesso e il medico, cui \u00e8 riconosciuto il compito di vagliare i singoli atti concreti e decidere in scienza e coscienza, fuori dalle gabbie burocratiche.\nRiguardo al rifiuto dell'alimentazione e dell'idratazione, l'argomento principale su cui sono divise le posizioni e conseguentemente i vari disegni di legge presentati in parlamento, il cardinale ha precisato che non vi sarebbe la necessit\u00e0 di specificare alcunch\u00e9, in quanto queste somministrazioni sarebbero ormai universalmente riconosciute come trattamenti di sostegno vitale, qualitativamente diversi dalle terapie sanitarie.\nL'opinione del prelato \u00e8 che non si possa chiedere la sospensione di tali procedure, e che questa sia una salvaguardia indispensabile, \u00ab\"se non si vuole aprire il varco a esiti agghiaccianti anche per altri gruppi di malati non in grado di esprimere deliberatamente ci\u00f2 che vogliono per se stessi\"\u00bb.\nBagnasco cos\u00ec sintetizza l'auspicio della Chiesa cattolica italiana: \u00ab\"che in questo delicato passaggio \u2212 mentre si evitano inutili forme di accanimento terapeutico \u2212 non vengano in alcun modo legittimate o favorite forme mascherate di eutanasia, in particolare di abbandono terapeutico, e sia invece esaltato ancora una volta quel \"favor vitae\" che a partire dalla Costituzione contraddistingue l'ordinamento italiano.\"\u00bb\nConferenza episcopale tedesca.\nLa Conferenza episcopale tedesca (DBK), per mano dell'allora presidente \u2212 il Card. Karl Lehmann \u2212 nel 1999 ha firmato un documento congiunto con le Chiese Evangeliche in Germania. Il documento, intitolato \"Disposizioni sanitarie del paziente cristiano\" \u00e8 stato poi rivisto nel 2003 e contiene le linee guida per redigere un testamento biologico compatibile con la fede cristiana.\nNel testo si distinguono l'eutanasia passiva e l'eutanasia indiretta da quella attiva, che viene sempre condannata. L'eutanasia passiva, invece, \u00e8 considerata eticamente e giuridicamente accettabile quando si tratti di non attuare trattamenti volti al prolungamento della vita di pazienti terminali ed inguaribili, cio\u00e8 quando consiste nella rinuncia all'accanimento terapeutico, ovvero di terapie straordinarie e sproporzionate rispetto ai risultati attesi.\nQuesta distinzione ha richiamato l'attenzione della rivista MicroMega, che vi ha letto una spaccatura all'interno della Chiesa cattolica riguardo alla bioetica, in quanto la Chiesa \u2212 nel suo Magistero \u2212 condanna ogni forma di eutanasia, anche passiva.\nPer questa ragione, il 17 marzo 2009 la Conferenza episcopale tedesca ha emesso un comunicato nel quale \u2212 riferendosi all'articolo apparso sulla rivista \u2212 ha chiarito il malinteso affermando che i concetti di eutanasia passiva ed eutanasia indiretta presenti nel documento non contrastano in alcun modo con le affermazioni del Catechismo della Chiesa cattolica, poich\u00e9 la differenziazione che \u00e8 stata adottata nelle Disposizioni \u00e8 quella illustrata dal Vaticano nel Catechismo. La definizione di \"eutanasia passiva\" utilizzata nel documento tedesco coincide, infatti, con la rinuncia all'accanimento terapeutico, che \u00e8 ammessa dalla Chiesa cattolica nel paragrafo 2278 del Catechismo, e non riguarda quindi quanto \u00e8 condannato dalla Chiesa; parimenti l\"'eutanasia indiretta\" consiste nel ricorso a cure palliative contro il dolore, che possono accorciare la vita del paziente ma sono anch'esse ammesse, nel paragrafo successivo.\nIl 29 marzo 2007, inoltre, la Conferenza episcopale tedesca aveva puntualizzato di opporsi con decisione ai progetti che intendono consentire l'interruzione dei trattamenti necessari per la vita di pazienti in stato vegetativo e di persone con demenza grave. Aggiungendo poi che tali persone \u2212 non trovandosi in punto di morte, ma essendo bens\u00ec malati gravi \u2212 richiedono semmai una particolare dedizione e assistenza; una regolamentazione che consentisse di sospenderne l'alimentazione e l'idratazione non costituirebbe quindi una rinuncia all'accanimento terapeutico, ma sarebbe una forma d'eutanasia non ammessa."}
{"id": "2867840", "revid": "287204", "url": "https://it.wikipedia.org/wiki?curid=2867840", "title": "Serie B 2004-2005 (calcio femminile)", "text": "L'edizione 2004-2005 \u00e8 stata la trentaseiesima edizione del campionato di Serie B femminile italiana di calcio.\nStagione.\nNovit\u00e0.\nIl Girls Roseto e la Roma sono state ammesse in Serie A2 a completamento organico.\nVariazioni prima dell'inizio del campionato:\ncambi di denominazione:\nfusioni:\nnuova affiliazione:\nrinunce:\nFormula.\nVi hanno partecipato 57 squadre divise in cinque gironi. Il regolamento prevede che la vincitrice di ogni girone venga promossa in Serie A2, mentre le ultime due classificate dei gironi a 12 squadre pi\u00f9 una sola per i gironi D-E vengono relegate ai rispettivi campionati regionali di Serie C.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nNote.\nClassifiche pubblicate dal sito http://www.divisionecalciofemminile.it visitato in data 20 giugno 2005 e allegate al comunicato ufficiale n. 99 dell'8 giugno 2005.\nIl sito \u00e8 stato cancellato dalla L.N.D. che ha continuato a pubblicarle su lnd.it spazio Divisione Calcio Femminile dalla stagione 2007-08."}
{"id": "2867842", "revid": "484362", "url": "https://it.wikipedia.org/wiki?curid=2867842", "title": "Sudan Meridionale", "text": ""}
{"id": "2867843", "revid": "262457", "url": "https://it.wikipedia.org/wiki?curid=2867843", "title": "M\u016brti", "text": ""}
{"id": "2867855", "revid": "986213", "url": "https://it.wikipedia.org/wiki?curid=2867855", "title": "Andrea Matteo Palmieri", "text": "Biografia.\nIl giorno della sua nascita ci \u00e8 sconosciuto. La data 10 agosto 1493, attestata da alcuni, discorda con un fatto noto, e cio\u00e8 che al momento della sua nomina ad arcivescovo di Acerenza e Matera nel 1518 aveva 26 anni, tanto che fu necessaria una dispensa pontificia data la giovane et\u00e0.\nAnche le origini familiari non sono note: Camillo de Lellis ricorda, senza molta precisione, come la famiglia Palmieri fosse variamente attestata in Italia e particolarmente nel Regno di Napoli. \u00c8 certo per\u00f2 che fosse nipote del vescovo Vincenzo Palmieri, che nel 1518 gli cedette l'arcidiocesi di Acerenza e Matera.\nDurante il pontificato di papa Adriano VI concorse con le sue finanze alla difesa dei cavalieri di Rodi contro i Turchi e mentre si apprestava lui stesso a condurre la flotta pontificia contro i turchi giunse la notizia della caduta di Rodi.\nPapa Clemente VII lo cre\u00f2 cardinale nel concistoro del 21 novembre 1527 e lo stesso giorno gli assegn\u00f2 il titolo di San Clemente.\nIl 21 agosto 1528 rinunci\u00f2 al governo pastorale dell'arcidiocesi in favore del fratello Francesco. Fu poi per brevi periodi amministratore apostolico delle diocesi di Sarno, di Lucera, di Conza e di Policastro.\nIl 9 gennaio 1534 divenne camerlengo del Sacro Collegio, carica che mantenne, secondo consuetudine, per un anno.\nPoco prima della morte, l'imperatore Carlo V lo nomin\u00f2 governatore di Milano.\nFu sepolto a Roma, in Santa Maria del Popolo."}
{"id": "2867858", "revid": "36426", "url": "https://it.wikipedia.org/wiki?curid=2867858", "title": "Crocifisso di San Domenico di Arezzo", "text": ""}
{"id": "2867859", "revid": "729019", "url": "https://it.wikipedia.org/wiki?curid=2867859", "title": "Mike Hoare", "text": "Biografia.\nDopo aver servito come ufficiale carrista nell'esercito britannico sul fronte nordafricano durante la seconda guerra mondiale, fu consigliere militare e ufficiale mercenario durante la Crisi del Congo nel '61 e la secessione del Katanga, divenne personale ed intimo amico di Moise Ciombe.\nFu nuovamente inviato nella Repubblica Democratica del Congo nel 1964, quando Ciombe torn\u00f2 al potere, e form\u00f2 e reclut\u00f2 il \"5\u00b0 Commando\" con elementi mercenari di lingua inglese (principalmente britannici e sudafricani). Combatt\u00e9 contro Pierre Mulele nella fase pi\u00f9 accesa della rivolta dei Simba, i rivoluzionari anti-colonialisti che nel 1964 avevano occupato Stanleyville e proclamato il governo separatista della Repubblica Popolare del Congo, supportato da arabi, sovietici e cubani e con a capo il presidente Cristophe Gbenye. Si ritir\u00f2 dalla regione nel dicembre del 1965 cedendo il comando del reparto al suo vice John Peters. Scrisse il libro \"Mercenario nel Congo\" dove raccont\u00f2 la sua campagna d'Africa.\nNel 1981 fu sventato un tentativo di colpo di Stato nelle isole Seychelles organizzato da Mike Hoare che impiegava un gruppo di una cinquantina di mercenari bianchi. Una commissione internazionale delle Nazioni Unite stabil\u00ec che il governo sudafricano era coinvolto nel tentato golpe."}
{"id": "2867860", "revid": "180559", "url": "https://it.wikipedia.org/wiki?curid=2867860", "title": "ERO (artista)", "text": "Biografia.\nAttivo a new York come \"street artist\", venne notato fin da giovane per la freschezza dei suoi lavori, che gli valsero nei primi anni ottanta menzioni sulle riviste \"Newsweek\" e \"People\". Sue opere sono conservate in due musei newyorkesi: il Museum of the City of New York e il Bronx Museum of the Arts."}
{"id": "2867861", "revid": "1632387", "url": "https://it.wikipedia.org/wiki?curid=2867861", "title": "Ravishing Grimness", "text": "Ravishing Grimness \u00e8 il settimo album in studio del gruppo musicale black metal norvegese Darkthrone, pubblicato il 7 marzo 1999 dalla Moonfog Productions.\nIl disco.\nL'album presenta una produzione notevolmente pi\u00f9 accurata rispetto ai suoi predecessori, anche se il suono rimane comunque grezzo e poco pulito.\nIl \"design\" \u00e8 stato eseguito da Bernt B. Ottem, dalla Moonfog, e da Nocturno Culto, che ha curato anche la registrazione delle voci.\nPer quanto riguarda la stesura dei testi, i Darkthrone hanno collaborato con Aldrahn dei DHG e con Fog dei Malign nella traccia numero 2.\nIl disco \u00e8 stato ristampato in varie occasioni, nel 1999 dalla Moonfog come LP blu limitato a 500 copie e come picture disc, nel 2006 negli Stati Uniti da The End Records e dalla Moonfog come vinile rosso, e nel 2010 da Back on Black Records come vinile bianco."}
{"id": "2867863", "revid": "599013", "url": "https://it.wikipedia.org/wiki?curid=2867863", "title": "Abderraouf Zarabi", "text": "Anche suo padre Abdelaziz \u00e8 stato un calciatore."}
{"id": "2867864", "revid": "599013", "url": "https://it.wikipedia.org/wiki?curid=2867864", "title": "Rex Ryan", "text": "Carriera da allenatore.\nNel 1994 inizi\u00f2 la sua carriera con gli Arizona Cardinals come allenatore dei defensive lineman e dei linebacker fino al 1995.\nNel 1996 pass\u00f2 ai Cincinnati Bengals come coordinatore della difesa, con cui pass\u00f2 due stagioni.\nNel 1999 pass\u00f2 ai Baltimore Ravens come coordinatore difensivo, con cui l'anno successivo vinse il Super Bowl XXXV. La difesa dei Ravens di quell'anno \u00e8 considerata una delle pi\u00f9 forti di tutti i tempi. Rimase in quel ruolo fino alla stagione 2008.\nNel 2009, Ryan assunse il ruolo di capo-allenatore dei New York Jets. Nel Draft NFL 2009 scelse come quinto assoluto il quarterback Mark Sanchez e concluse la sua prima stagione regolare con un bilancio di nove vittorie e sette sconfitte. Nei playoff giunse fino alla finale della AFC, dove fu eliminato dagli Indianapolis Colts. L'anno successivo concluse con 11 vittorie e 5 sconfitte, tornando alla finale della AFC dove fu eliminato dai Pittsburgh Steelers. Fu la prima volta nella sua storia che la franchigia raggiunse due finali di conference consecutive.\nDopo i successi dei primi due anni, Ryan non raggiunse pi\u00f9 i playoff con i Jets. Nel 2013, Sanchez perse tutta l'annata per infortunio e a fine anno fu svincolato. Il 29 dicembre 2014, Rex fu licenziato dopo sei stagioni dopo avere concluso l'annata con un record di 4 vittorie e 12 sconfitte.\nL'11 gennaio 2015, Ryan fu annunciato come nuovo capo-allenatore dei Buffalo Bills. Fu licenziato il 27 dicembre 2016 dopo la sconfitta ai tempi supplementari del penultimo turno che escluse i Bills dai playoff per la 17\u00aa stagione consecutiva.\nPalmar\u00e8s.\nCome coordinatore difensivo"}
{"id": "2867865", "revid": "599013", "url": "https://it.wikipedia.org/wiki?curid=2867865", "title": "Hocine Achiou", "text": "Carriera.\nClub.\nCresciuto nell'ES Ben Aknoun, si trasfer\u00ec all'USM Alger con cui firm\u00f2 il primo contratto da professionista e con cui partecip\u00f2 alla Champions League africana nel 2003 e nel 2004, quando la squadra arriv\u00f2 risdpettivamente alla semifinale ed ai quarti di finale.\nNell'estate del 2006 ha firmato un contratto di un anno con l' segnando al debutto contro il St. Gallen.\nNell'estate del 2007 lasci\u00f2 l'Aarau per tornare all'USM Alger.\nNazionale.\nDopo aver debuttato il 25 gennaio 2003 contro l'Uganda, partecip\u00f2 alla Coppa delle Nazioni Africane 2004 dove la sua Nazionale fu sconfitta nei quarti di finale dal Marocco."}
{"id": "2867870", "revid": "729019", "url": "https://it.wikipedia.org/wiki?curid=2867870", "title": "Fuji T-3", "text": "Il T-3 \u00e8 un aereo da addestramento basico ad ala bassa e con un abitacolo a 2 posti in tandem, progettato e prodotto dall'azienda aeronautica giapponese Fuji Heavy Industries. Veniva impiegato anche per il volo strumentale e acrobatico.\nStoria del progetto.\nCon la sconfitta della Seconda guerra mondiale, al Giappone fu imposto dai paesi vincitori il divieto di sviluppare e/o costruire nuovi velivoli militari. Soltanto nel 1952 il divieto fu soppresso, permettendo cos\u00ec al paese asiatico di riprendere le costruzioni aeronautiche.\nLa Fuji Heavy Industries venne fondata l'anno seguente come erede della famosa azienda aeronautica Nakajima, e nello stesso anno la giovane azienda avvi\u00f2 la costruzione su licenza del Beechcraft T-34 Mentor.\nLa Fuji svilupp\u00f2 dal T-34 Mentor un nuovo aeroplano cabinato capace di ospitare 4-5 persone, adatto sia per l'addestramento basico che per il collegamento tra le varie basi aeree. La versione civile fu designata \"KM\" mentre la variante militare fu designata \"LM\".\nNel 1962 l'ufficio tecnico della Fuji concep\u00ec la nuova variante da addestramento caratterizzata da i due posti affiancati chiamata \"KM-2\" per il mercato civile, seguita nel settembre 1974 dalla versione militare \"KM-2B\" il cui abitacolo poteva accogliere l'allievo-pilota e l'istruttore seconda la configurazione a tandem come succedeva sull'originario T-34 Mentor.\nIl nuovo modello fu adottato sia dalla K\u014dk\u016b Jieitai, che lo design\u00f2 \"T-3\", sia dalla Kaij\u014d Jieitai, la componente aerea della marina militare giapponese, che lo battezz\u00f2 \"KM-2B\"."}
{"id": "2867873", "revid": "110157", "url": "https://it.wikipedia.org/wiki?curid=2867873", "title": "Chadli Amri", "text": "Carriera.\nClub.\nAmri inizia a giocare a calcio all'et\u00e0 di 6 anni con il FC Folschviller, la squadra del paese della Lorena dove i suoi genitori erano emigrati dall'Algeria anni prima della sua nascita.\nNel 2000 entra nelle giovanili del Metz dove rimane fino al 2003 quando passa nelle giovanili dell'ASC Lascabas.\nNel 2004 si trasferisce in Germania, al Saarbr\u00fccken, motivando il trasferimento dal fatto che l\u00ec (in Germania) era considerato un francese, mentre in Francia veniva considerato un algerino residente in Francia. Nella prima stagione gioca solo con la seconda squadra, poi nel 2005-2006 fa il suo debutto tra i professionisti giocando 25 partite e segnando 6 reti, senza per\u00f2 riuscire ad impedire al Saarbr\u00fccken di retrocedere in Regionalliga.\nNell'estate 2006 si trasferisce per 500.000 \u20ac al Mainz, squadra militante in Bundesliga. Durante la stagione scende in campo 26 volte, mettendo a segno 3 reti.\nLa stagione successiva \u00e8 piuttosto negativa: a causa di parecchi infortuni gioca solo 18 partite con 2 reti segnate. Nel giugno 2009 si rompe il metatarso durante una allenamento. A causa di questo infortunio ritorna in campo solo alla fine di ottobre. Nella partita del suo ritorno si fa notare mettendo a segno un assist contro il Friburgo. Nella partita contro l'Eintracht Francoforte viene espulso e applaude ironicamente l'arbitro, viene cos\u00ec condannato a pagare una multa di 3.000 \u20ac. Successivamente si rompe anche un legamento della spalla sinistra.\nIl suo contratto col Mainz scade nell'estate 2010 e non viene rinnovato, Amri si trasferisce cos\u00ec a parametro zero al Kaiserslautern, tuttavia la sua stagione \u00e8 ancora una volta rovinata dagli infortuni e disputa solo 6 partite pi\u00f9 4 con 2 reti nella seconda squadra.\nNazionale.\nAmri vanta una partita con la nazionale algerina U-21.\nAlla fine di agosto del 2006 riceve la sua prima convocazione dalla nazionale maggiore algerina, con la quale fa il suo debutto il 2 settembre 2006 in una partita contro la Guinea terminata 0-0 e valida per le qualificazioni alla Coppa d'Africa.\nIn tutto vanta 10 presenze con la nazionale algerina."}
{"id": "2867879", "revid": "287204", "url": "https://it.wikipedia.org/wiki?curid=2867879", "title": "Francisco Javier Castanos", "text": ""}
{"id": "2867881", "revid": "219355", "url": "https://it.wikipedia.org/wiki?curid=2867881", "title": "Q-Test", "text": ""}
{"id": "2867882", "revid": "219355", "url": "https://it.wikipedia.org/wiki?curid=2867882", "title": "Test di Dixon", "text": ""}
{"id": "2867883", "revid": "219355", "url": "https://it.wikipedia.org/wiki?curid=2867883", "title": "Dato anomalo", "text": ""}
{"id": "2867884", "revid": "219355", "url": "https://it.wikipedia.org/wiki?curid=2867884", "title": "Dati anomali", "text": ""}
{"id": "2867885", "revid": "219355", "url": "https://it.wikipedia.org/wiki?curid=2867885", "title": "Dato aberrante", "text": ""}
{"id": "2867886", "revid": "219355", "url": "https://it.wikipedia.org/wiki?curid=2867886", "title": "Dati aberranti", "text": ""}
{"id": "2867887", "revid": "120972568", "url": "https://it.wikipedia.org/wiki?curid=2867887", "title": "Giuseppe Cassia", "text": "Nel corso della sua carriera ha scritto circa 800 canzoni, entrando nella storia della musica leggera italiana per alcune di esse come \"Citt\u00e0 vuota\", lanciata da Mina, o \"Bisogna saper perdere\", successo di Lucio Dalla e dei Rokes. Ha firmato varie volte con lo pseudonimo \"Catra\".\nBiografia.\nInizia a scrivere testi per il teatro di rivista e, dopo un'esperienza a New York come annunciatore in lingua italiana della stazione radiofonica WHOM, nel 1948 si trasferisce a Roma, dove continua l'attivit\u00e0, dedicandosi anche al cabaret.\nSi occupa poi di musica leggera, legandosi dapprima alle edizioni musicali Aberbach e poi, a partire dal 1960, alla RCA Italiana, con cui otterr\u00e0 i maggiori successi come autore di testi; uno dei primi \u00e8 \"Il ragazzo col ciuffo\", per Little Tony, ripreso negli anni '80 dal gruppo demenziale torinese Persiana Jones e le Tapparelle Maledette.\nIn molti casi si occupa di cover, scrivendo dei testi spesso lontani dall'originale ma ugualmente di successo, come \"Citt\u00e0 vuota\", incisa da Mina, \"Quelli che hanno un cuore\" e \"Il mondo nei tuoi occhi\" (entrambi da Burt Bacharach), \"Lei ti ama\" per Fausto Leali (cover di \"She loves you\" dei Beatles, \"Eccola di nuovo\", versione italiana di \"Here comes my baby\" di Cat Stevens e \"L'amore verr\u00e0\" (cover di \"You can't hurry love\"), riproposta nel 2009 da Nina Zilli.\nPartecipa al Festival di Sanremo 1967 con \"Bisogna saper perdere\", su musica del Maestro Ruggero Cini, presentata da Lucio Dalla e dai Rokes, che diventa uno dei suoi brani pi\u00f9 noti, in particolare per la frase \"Bisogna saper perdere, / non sempre si pu\u00f2 vincere / e allora cosa vuoi?\", e al Festival di Sanremo 1969 con \"Tu sei bella come sei\", scritta insieme a Sergio Bardotti (su musica di Marcello Marrocchi e Mario Vicari), interpretata da Mal e The Showmen.\nNella seconda met\u00e0 degli anni sessanta \u00e8 anche, insieme a Giorgio Calabrese, direttore artistico per l'Italia della Pye Records (distribuita dalla RCA Italiana).\nNel 1970 fonda le edizioni musicali Interbeat da cui d\u00e0 vita, l'anno successivo, alla casa discografica Picci, per cui incidono, tra gli altri, Carmelo Pagano, gli Officina Meccanica, Fiammetta, La Seconda Genesi ed Ernesto Bassignano."}
{"id": "2867889", "revid": "80598", "url": "https://it.wikipedia.org/wiki?curid=2867889", "title": "Pino Cassia", "text": ""}
{"id": "2867890", "revid": "58140118", "url": "https://it.wikipedia.org/wiki?curid=2867890", "title": "Livello di significativit\u00e0", "text": "Il livello di significativit\u00e0 di un test \u00e8 dato solitamente da una verifica del test d'ipotesi. Nel caso pi\u00f9 semplice \u00e8 definita come la probabilit\u00e0 di accettare o rigettare l'ipotesi nulla. La decisione viene spesso fatta usando il valore p: se il valore p (p-value) \u00e8 minore del livello di significativit\u00e0, allora l'ipotesi nulla \u00e8 rifiutata. Pi\u00f9 basso \u00e8 il valore p, pi\u00f9 significante \u00e8 il risultato.\nIn casi pi\u00f9 complessi, ma comunque molto importanti a livello pratico, \nil livello di significativit\u00e0 di un test\n\u00e8 una probabilit\u00e0 \"p\" tale che la probabilit\u00e0 di prendere la decisione di rigettare l'ipotesi nulla\nquando questa \u00e8 invece vera non sia maggiore di \"p\".\nQuesto permette di usare procedure dove la probabilit\u00e0 di rigettare erroneamente l'ipotesi nulla\npu\u00f2 essere inferiore a quella indicata, la quale viene determinata dall'insieme di requisiti per l'applicabilit\u00e0 di un test."}
{"id": "2867892", "revid": "219355", "url": "https://it.wikipedia.org/wiki?curid=2867892", "title": "Esercizio interlaboratorio", "text": ""}
{"id": "2867893", "revid": "648716", "url": "https://it.wikipedia.org/wiki?curid=2867893", "title": "Lactobacillus kefiranofaciens", "text": "Lactobacillus kefiranofaciens \u00e8 una specie di batterio appartenente alla famiglia delle Lactobacillaceae.\nisolato nella prima volta nel kefir, da cui prende il nome. Il suo ceppo \u00e8 WT-2B (ATCC 43761). Il suo genoma \u00e8 stato mappato."}
{"id": "2867894", "revid": "219355", "url": "https://it.wikipedia.org/wiki?curid=2867894", "title": "Esercizi interlaboratorio", "text": ""}
{"id": "2867895", "revid": "1543377", "url": "https://it.wikipedia.org/wiki?curid=2867895", "title": "Lactobacillus kefiri", "text": "Lactobacillus kefiri \u00e8 una specie di batterio appartenente alla famiglia delle Lactobacillaceae."}
{"id": "2867896", "revid": "1543377", "url": "https://it.wikipedia.org/wiki?curid=2867896", "title": "Lactobacillus kimchii", "text": "Lactobacillus kimchii \u00e8 una specie di batterio appartenente alla famiglia delle Lactobacillaceae."}
{"id": "2867897", "revid": "1543377", "url": "https://it.wikipedia.org/wiki?curid=2867897", "title": "Lactobacillus kitasatonis", "text": "Lactobacillus kitasatonis \u00e8 una specie di batterio appartenente alla famiglia delle Lactobacillaceae."}
{"id": "2867898", "revid": "1543377", "url": "https://it.wikipedia.org/wiki?curid=2867898", "title": "Lactobacillus kunkeei", "text": "Lactobacillus kunkeei \u00e8 una specie di batterio appartenente alla famiglia delle Lactobacillaceae."}
{"id": "2867899", "revid": "1543377", "url": "https://it.wikipedia.org/wiki?curid=2867899", "title": "Lactobacillus leichmannii", "text": "Lactobacillus leichmannii \u00e8 una specie di batterio appartenente alla famiglia delle Lactobacillaceae."}
{"id": "2867900", "revid": "219355", "url": "https://it.wikipedia.org/wiki?curid=2867900", "title": "Proficiency test", "text": ""}
{"id": "2867901", "revid": "1543377", "url": "https://it.wikipedia.org/wiki?curid=2867901", "title": "Lactobacillus lindneri", "text": "Lactobacillus lindneri \u00e8 una specie di batterio appartenente alla famiglia delle Lactobacillaceae."}
{"id": "2867902", "revid": "1543377", "url": "https://it.wikipedia.org/wiki?curid=2867902", "title": "Lactobacillus malefermentans", "text": "Lactobacillus malefermentans \u00e8 una specie di batterio appartenente alla famiglia delle Lactobacillaceae."}
{"id": "2867903", "revid": "1543377", "url": "https://it.wikipedia.org/wiki?curid=2867903", "title": "Lactobacillus mali", "text": "Lactobacillus mali \u00e8 una specie di batterio appartenente alla famiglia delle Lactobacillaceae."}
{"id": "2867905", "revid": "1543377", "url": "https://it.wikipedia.org/wiki?curid=2867905", "title": "Lactobacillus manihotivorans", "text": "Lactobacillus manihotivorans \u00e8 una specie di batterio appartenente alla famiglia delle Lactobacillaceae."}
{"id": "2867906", "revid": "1543377", "url": "https://it.wikipedia.org/wiki?curid=2867906", "title": "Lactobacillus mindensis", "text": "Lactobacillus mindensis \u00e8 una specie di batterio appartenente alla famiglia delle Lactobacillaceae."}
{"id": "2867907", "revid": "1543377", "url": "https://it.wikipedia.org/wiki?curid=2867907", "title": "Lactobacillus mucosae", "text": "Lactobacillus mucosae \u00e8 una specie di batterio appartenente alla famiglia delle Lactobacillaceae."}
{"id": "2867908", "revid": "1543377", "url": "https://it.wikipedia.org/wiki?curid=2867908", "title": "Lactobacillus murinus", "text": "Lactobacillus murinus \u00e8 una specie di batterio appartenente alla famiglia delle Lactobacillaceae."}
{"id": "2867909", "revid": "1543377", "url": "https://it.wikipedia.org/wiki?curid=2867909", "title": "Lactobacillus nagelii", "text": "Lactobacillus nagelii \u00e8 una specie di batterio appartenente alla famiglia delle Lactobacillaceae."}
{"id": "2867910", "revid": "1543377", "url": "https://it.wikipedia.org/wiki?curid=2867910", "title": "Lactobacillus namurensis", "text": "Lactobacillus namurensis \u00e8 una specie di batterio appartenente alla famiglia delle Lactobacillaceae."}
{"id": "2867911", "revid": "1543377", "url": "https://it.wikipedia.org/wiki?curid=2867911", "title": "Lactobacillus nantensis", "text": "Lactobacillus nantensis \u00e8 una specie di batterio appartenente alla famiglia delle Lactobacillaceae."}
{"id": "2867912", "revid": "1543377", "url": "https://it.wikipedia.org/wiki?curid=2867912", "title": "Lactobacillus oligofermentans", "text": "Lactobacillus oligofermentans \u00e8 una specie di batterio appartenente alla famiglia delle Lactobacillaceae."}
{"id": "2867913", "revid": "1543377", "url": "https://it.wikipedia.org/wiki?curid=2867913", "title": "Lactobacillus oris", "text": "Lactobacillus oris \u00e8 una specie di batterio appartenente alla famiglia delle Lactobacillaceae."}
{"id": "2867914", "revid": "1543377", "url": "https://it.wikipedia.org/wiki?curid=2867914", "title": "Lactobacillus panis", "text": "Lactobacillus panis \u00e8 una specie di batterio appartenente alla famiglia delle Lactobacillaceae."}
{"id": "2867915", "revid": "1543377", "url": "https://it.wikipedia.org/wiki?curid=2867915", "title": "Lactobacillus pantheris", "text": "Lactobacillus pantheris \u00e8 una specie di batterio appartenente alla famiglia delle Lactobacillaceae."}
{"id": "2867917", "revid": "1543377", "url": "https://it.wikipedia.org/wiki?curid=2867917", "title": "Lactobacillus parabrevis", "text": "Lactobacillus parabrevis \u00e8 una specie di batterio appartenente alla famiglia delle Lactobacillaceae."}
{"id": "2867918", "revid": "1543377", "url": "https://it.wikipedia.org/wiki?curid=2867918", "title": "Lactobacillus parabuchneri", "text": "Lactobacillus parabuchneri \u00e8 una specie di batterio appartenente alla famiglia delle Lactobacillaceae."}
{"id": "2867919", "revid": "1543377", "url": "https://it.wikipedia.org/wiki?curid=2867919", "title": "Lactobacillus paracollinoides", "text": "Lactobacillus paracollinoides \u00e8 una specie di batterio appartenente alla famiglia delle Lactobacillaceae."}
{"id": "2867920", "revid": "1543377", "url": "https://it.wikipedia.org/wiki?curid=2867920", "title": "Lactobacillus parafarraginis", "text": "Lactobacillus parafarraginis \u00e8 una specie di batterio appartenente alla famiglia delle Lactobacillaceae."}
{"id": "2867921", "revid": "1543377", "url": "https://it.wikipedia.org/wiki?curid=2867921", "title": "Lactobacillus parakefiri", "text": "Lactobacillus parakefiri \u00e8 una specie di batterio appartenente alla famiglia delle Lactobacillaceae."}
{"id": "2867922", "revid": "1543377", "url": "https://it.wikipedia.org/wiki?curid=2867922", "title": "Lactobacillus paralimentarius", "text": "Lactobacillus paralimentarius \u00e8 una specie di batterio appartenente alla famiglia delle Lactobacillaceae."}
{"id": "2867923", "revid": "1543377", "url": "https://it.wikipedia.org/wiki?curid=2867923", "title": "Lactobacillus paraplantarum", "text": "Lactobacillus paraplantarum \u00e8 una specie di batterio appartenente alla famiglia delle Lactobacillaceae."}
{"id": "2867924", "revid": "1543377", "url": "https://it.wikipedia.org/wiki?curid=2867924", "title": "Lactobacillus pentosus", "text": "Lactobacillus pentosus \u00e8 una specie di batterio appartenente alla famiglia delle Lactobacillaceae."}
{"id": "2867925", "revid": "1543377", "url": "https://it.wikipedia.org/wiki?curid=2867925", "title": "Lactobacillus perolens", "text": "Lactobacillus perolens \u00e8 una specie di batterio appartenente alla famiglia delle Lactobacillaceae."}
{"id": "2867926", "revid": "6923", "url": "https://it.wikipedia.org/wiki?curid=2867926", "title": "Lactobacillus plantarum", "text": "Lactobacillus plantarum \u00e8 una specie di batterio appartenente alla famiglia delle Lactobacillaceae, genere Lactobacillus. \nFacendo parte del genere Lactobacillus, L. plantarum si presenta di forma bacillare, con la possibilit\u00e0 di formare lunghe catene di bacilli o di disporsi a \u201cpalizzata\u201d (modalit\u00e0 di disposizione detta anche a lettere cinesi). \nMetabolismo.\nL. plantarum possiede un metabolismo eterofermentante facoltativo, quindi produce acido lattico (in presenza di carboidrati esosi) oppure acido lattico ed alcol etilico, subito ossidato a acido acetico (in presenza di carboidrati pentosi). \u00c8 uno dei pochi ceppi di lattobacilli (assieme al Lactobacillus caucasicus) che non esercita attivit\u00e0 presamica sul latte (non provoca cio\u00e8 proteolisi e coagulazione delle caseine).\nL. plantarum \u00e8 un batterio Gram-positivo - aerotollerante che cresce a ma non a e produce entrambi gli isomeri di acido lattico ( D and L). I lattobacilli sono insoliti in quanto possono respingere l'ossigeno ma non hanno catena respiratoria o citocromo l'ossigeno consumato alla fine finisce con perossido di idrogeno. Il perossido, si presume, agisce come un'arma per escludere i batteri concorrenti dalla fonte di cibo. Al posto dell'enzima protettivo superossido dismutasi presente in quasi tutte le altre cellule tolleranti l'ossigeno, questo organismo accumula quantit\u00e0 millimolari di manganese polifosfato. Il manganese \u00e8 anche usato da \"L. plantarum\" in pseudo-catalasi per abbassare i livelli di ossigeno reattivo. Poich\u00e9 la chimica con cui i complessi di manganese proteggono le cellule dai danni dell'ossigeno \u00e8 sovvertita dal ferro, queste cellule non contengono praticamente atomi di ferro; al contrario, una cellula di \"Escherichia coli\" di un volume comparabile contiene oltre un milione di atomi di ferro. Per questo motivo \"L. plantarum\" non pu\u00f2 essere usato per creare enzimi attivi che richiedono un heme complesso come catalasi vere.\nIl \"Lactobacillus plantarum\", come molte specie di lactobacillus pu\u00f2 essere coltivato usando il MRS agar.\n\u00c8 stato riscontrato nei neonati con coliche bassi livelli di Lattobacilli intestinali e un aumento di coliformi (E. Coli).\nCeppi.\nAlcuni dei ceppi pi\u00f9 utilizzati sono:\nIsolamento in natura.\nIn natura L. plantarum viene isolato da varie nicchie ambientali. Molto frequentemente viene isolato da materiale vegetale e dalle feci umane, sottolineando cos\u00ec che L. plantarum presenta caratteristiche che lo rendono adatto a sopravvivere nel nostro tratto gastro-enterico. Spesso \u00e8 stato anche isolato dalla saliva umana e da acque reflue. Anche gli alimenti acidi o fermentati, che non hanno visto coinvolto L. plantarum nella loro preparazione, rappresentano delle ottime matrici per l'isolamento del microrganismo.\nApplicazioni terapeutiche.\nPerch\u00e9 \u00e8 abbondante di origine umana e facile da coltivare molti ceppi di \"L. plantarum\"sono stati testati per gli effetti sulla salute. \u00c8 stato recentemente identificato come probiotico, che suggerisce il suo valore per ulteriori ricerche e applicazioni. \nUno studio del 2012 ha inoltre dimostrato la capacit\u00e0 di contrastare 4 biotipi di Escherichia coli, che causano la gastroenterite acuta, grazie alla produzione di batteriocine.\" L. plantarum \" ha significative attivit\u00e0 antiossidanti e aiuta anche a mantenere la permeabilit\u00e0 intestinale. \u00c8 in grado di sopprimere la crescita del batterio che produce gas nell'intestino e pu\u00f2 aiutare alcuni pazienti che soffrono di IBS Aiuta a creare l'equilibrio dei microbi e stabilizzare i pattern degli enzimi digestivi. Lactobacillus plantarum \u00e8 stato trovato in esperimenti per aumentare fattore neurotrofico cerebrale ippocampale, il che significa che L. plantarum pu\u00f2 avere un ruolo benefico nel trattamento della depressione. L'abilit\u00e0 di \"L. plantarum\" di sopravvivere nel tratto gastrointestinale umano lo rende un possibile veicolo di consegna 'in vivo' per composti terapeutici o proteine.\nApplicazioni nell'industria alimentare.\n\u00c8 un microrganismo molto utilizzato nell'industria alimentare, dove trova il maggior impiego nei preparati vegetali come crauti, olive in salamoia, cetrioli in salamoia. Viene anche usato per le preparazioni di alcune paste madri per la produzione di pane, in alcuni formaggi, in insaccati fermentati e nella stagionatura dello stoccafisso. L. plantarum \u00e8 anche uno dei batteri maggiormente usati come inoculo negli insilati, dove, in condizioni di anaerobiosi, acidifica il substrato in maniera ottimale tramite la produzione di acido lattico e acido acetico. In questa fase inoltre produce anche molte proteine che vengono poi ritrovate nel prodotto finale. La capacit\u00e0 ligno-cellulosolitica \u00e8 di primo rilievo nello studio di ceppi di L. plantarum ingegnerizzati per la produzione di alcol o di basi zuccherine.\nSillaggio.\nIl \"Lactobacillus plantarum\" \u00e8 il batterio pi\u00f9 comune usato in insilati inoculanti. Durante le condizioni anaerobiche dell'insilagine questi organismi dominano rapidamente la popolazione microbica e entro 48 ore iniziano a produrre acidi lattici e acetici attraverso la via d'Embden-Meyerhof-Parnas, diminuendo ulteriormente la loro competizione. In queste condizioni i ceppi di \" L. plantarum\" che producono alti livelli di proteine eterologhe hanno dimostrato di rimanere altamente competitivi. Questa qualit\u00e0 potrebbe consentire a questa specie di essere utilizzata come pretrattamento biologico efficace per biomassa lignocellulosica.\nProdotti alimentari.\n\" L. il plantarum\" si trova comunemente nei prodotti lattiero-caseari, nella carne e in molte fermentazioni vegetali tra cui crauti, sottaceti, in salamoia olive, kimchi coreano, Ogi nigeriano, pasta madre e altri materiali vegetali fermentati e anche alcuni formaggi, salsicce fermentate e stoccafisso. Gli alti livelli di questo organismo nel cibo lo rendono anche un candidato ideale per lo sviluppo di probiotici. In uno studio del 2008 di Juana Frias et al., \"L. plantarum\" \u00e8 stato applicato per ridurre l'allergenicit\u00e0 di farina di soia. Il risultato ha mostrato che, rispetto ad altri microbi la farina di soia fermentata con \"L. plantarum\" ha mostrato la pi\u00f9 alta riduzione di IgE immunoreattivit\u00e0 (96-99%), a seconda della sensibilit\u00e0 del plasma utilizzato. \" L. plantarum \" si trova anche in dadiah, un tradizionale latte fermentato di bufala della trib\u00f9 Minangkabau, Indonesia."}
{"id": "2867927", "revid": "1543377", "url": "https://it.wikipedia.org/wiki?curid=2867927", "title": "Lactobacillus pontis", "text": "Lactobacillus pontis \u00e8 una specie di batterio appartenente alla famiglia delle Lactobacillaceae."}
{"id": "2867928", "revid": "1543377", "url": "https://it.wikipedia.org/wiki?curid=2867928", "title": "Lactobacillus psittaci", "text": "Lactobacillus psittaci \u00e8 una specie di batterio appartenente alla famiglia delle Lactobacillaceae."}
{"id": "2867929", "revid": "1543377", "url": "https://it.wikipedia.org/wiki?curid=2867929", "title": "Lactobacillus rennini", "text": "Lactobacillus rennini \u00e8 una specie di batterio appartenente alla famiglia delle Lactobacillaceae."}
{"id": "2867930", "revid": "1445462", "url": "https://it.wikipedia.org/wiki?curid=2867930", "title": "Lactobacillus reuteri", "text": "Lactobacillus reuteri (\"L. reuteri\") \u00e8 una specie di batterio appartenente alla famiglia delle Lactobacillaceae che colonizza naturalmente il tratto gastro-intestinale di uomini e animali. Numerosi studi clinici hanno dimostrato come una adeguata somministrazione di \"L. reuteri\" possa apportare benefici alla salute dell'uomo. Per tale motivo, il \"L. reuteri\" \u00e8 attualmente considerato un organismo probiotico. Alcuni ceppi di \"L. reuteri\" (principalmente ATCC55730 e DSM17938) vengono al momento utilizzati come agenti terapeutici (fermenti lattici in gergo) contro diversi disturbi intestinali, tra cui le coliche del lattante.\nStoria.\nLa scoperta.\nll \"L. reuteri\" per parecchio tempo \u00e8 stato, erroneamente, classificato come una sottospecie del \"L. fermentum\".. Solo negli anni \u201860, il microbiologo tedesco Gerhard Reuter riusc\u00ec a individuarne i caratteri distintivi. Nel 1980, infine, \u00e8 stato riconosciuto come una specie separata all'interno del genere Lactobacillus.. Il nome di \"L. reuteri\" \u00e8 stato attribuito proprio in onore di G. Reuter che per primo lo aveva identificato.\nLa presenza nell'uomo.\nIl \"L. reuteri\", appartenente al genere \"Lactobacillus\", \u00e8 un batterio gram-positivo, che per le sue peculiari propriet\u00e0 metaboliche rientra nel gruppo dei batteri lattici (detti anche 'fermenti lattici') che colonizzano sia uomini che animali.\nNell'uomo \u00e8 stato isolato nel tratto gastro-intestinale e in campioni di materiale fecale e vaginale. \u00c8 presente inoltre, nel latte materno, insieme ad altri batteri lattici dei generi \"Lactobacillus\" e \"Bifidobacterium\". In base allo studio di Sinkiewicz, che ha considerato pi\u00f9 di 200 donne di sette diversi Paesi del mondo, il \"L. reuteri \"\u00e8 stato isolato nel latte materno sia nelle aree urbane che in quelle rurali, con percentuali di colonizzazione anche del 50%.\nLa presenza in natura.\nAll'inizio del 1980, poco dopo il suo riconoscimento come specie distinta, il \"L. reuteri\" \u00e8 stato ritrovato in molti ambienti naturali ed \u00e8 stato isolato in diversi alimenti, soprattutto carne e prodotti lattiero-caseari.\nBenefici.\nL'interesse per il L. reuteri \u00e8 iniziato ad aumentare quando da diversi studi \u00e8 emerso che questo batterio, somministrato isolatamente o attraverso alimenti o integratori, pu\u00f2 colonizzare l'intestino e svolgere un'azione positiva per la salute dell'organismo. Attualmente \u00e8 considerato un probiotico\nL'azione anti-microbica.\nAlla fine degli anni \u201880 Talarico, Dobrogosz e Casas hanno scoperto che il \"L. reuteri\" \u00e8 in grado di produrre una sostanza antibiotica ad ampio spettro.\nQuesta sostanza, chiamata \u201creuterina\u201d, \u00e8 in grado di inibire la crescita nel tratto gastro-intestinale di batteri patogeni (gram-negativi e gram-positivi), con effetti importanti per la protezione dell'organismo.\nI lavori clinici.\nNumerose ricerche hanno evidenziato come il \"L. reuteri\" possa svolgere un ruolo determinante nel mantenimento dell'omeostasi microbica intestinale. Nonostante il \"L. reuteri\" sia presente naturalmente nel corpo umano, spesso non si ritrova in concentrazione idonee. Pu\u00f2 quindi essere utile introdurlo tramite integratori o alimenti arricchiti.\nSono stati condotti numerosi lavori per dimostrare se la somministrazione di \"L. reuteri\" pu\u00f2 indurre benefici per la salute dell'organismo. I risultati ottenuti hanno evidenziato che alcuni ceppi di questa specie batterica (principalmente ATCC55730 e DSM17938) sono in grado di sopravvivere al transito gastro-intestinale, di colonizzare l'intestino, e di attuare una modulazione di alcune funzioni del sistema digestivo con effetti benefici non solo locali, ma anche generali, nell'organismo.\nPrincipali applicazioni cliniche.\nColiche del lattante.\nLe cause delle coliche dei primi mesi di vita non sono ancora del tutto chiare, ma sembra ormai accertato che la microflora intestinale possa avere un ruolo importante. Infatti, \u00e8 stato evidenziato da Savino che i Lattobacilli sono presenti in concentrazione minore nell'intestino dei lattanti con coliche, rispetto a quelli che non ne soffrono. Potrebbe quindi essere utile far assumere ai neonati dei Lattobacilli per ripristinare una microflora pi\u00f9 sana. Tra i lattobacilli, il \"L. reuteri\" \u00e8 risultato particolarmente efficace per il trattamento delle coliche del lattante. \u00c8 stato dimostrato che la somministrazione del L. reuteri per alcune settimane riduce i sintomi delle coliche ed in particolare gli episodi di pianto. In uno studio del 2007 \u00e8 stato osservato che il L. reuteri \u00e8 pi\u00f9 efficace nel ridurre la durata del pianto, rispetto al trattamento con Simeticone (uno dei principi attivi pi\u00f9 comunemente consigliato in questi casi). Di recente, il gruppo di ricerca guidato da Savino, ha confermato l'effetto positivo del \"L. reuteri\", con una riduzione della durata del pianto pari al 90%, dopo 3 settimane di trattamento.\nDisturbi gastro-intestinali nel bambino.\nIl \"L. reuteri\" \u00e8 stato studiato anche per i suoi effetti sui disturbi funzionali intestinali di neonati e lattanti .\nUno studio condotto da Indrio et al. ha valutato l'azione del \"L. reuteri\" sullo svuotamento gastrico, sugli episodi di rigurgito e sul numero di evacuazioni nei neonati. Al termine del periodo di osservazione, i neonati trattati con il \"L. reuteri\", rispetto al gruppo placebo, presentavano uno svuotamento gastrico pi\u00f9 rapido , una riduzione significativa della durata del pianto e degli episodi di rigurgito e un numero di evacuazioni simili a quelli dei neonati allattati con latte materno. In questi neonati veniva dimostrato per la prima volta l'azione di un batterio su una specifica funzione di un organo umano.\nLo stesso gruppo di ricercatori ha poi effettuato un secondo lavoro, ponendo un'attenzione particolare allo svuotamento gastrico e agli episodi di rigurgito funzionale . Si \u00e8 confermato che il \"L. reuteri\" determina una riduzione degli episodi di rigurgito e una accelerazione dello svuotamento gastrico in lattanti fino a 4 mesi di vita.\nUno studio recente realizzato da Coccorullo e colleghi ha permesso di evidenziare che il \"L. reuteri\" pu\u00f2 avere un ruolo nella gestione della stipsi funzionale del lattante. Infatti, la somministrazione di \"L. reuteri\" si associa ad un miglioramento della motilit\u00e0 intestinale e ad un incremento della frequenza delle evacuazioni.\nUn'altra applicazione interessante riguarda il dolore addominale funzionale, un disturbo piuttosto frequente nei bambini pi\u00f9 grandi. In uno studio del 2010 che ha coinvolto soggetti con et\u00e0 compresa tra 6-16 anni, si \u00e8 potuta notare una riduzione dell'intensit\u00e0 del dolore, a seguito della somministrazione di \"L. reuteri\".\nIl \"L. reuteri\" \u00e8 stato studiato anche per il trattamento della diarrea, specialmente nei bambini. Il \"L. reuteri\" riduce significativamente il numero di evacuazioni e la durata della diarrea rispetto ad un placebo, in bambini dai 6 ai 36 mesi. \u00c8 stato dimostrato che il L. reuteri svolge anche un'azione preventiva nei confronti della diarrea e delle pi\u00f9 comuni infezioni intestinali in et\u00e0 pediatrica.\nInfezione da Helicobacter pylori.\nDa un lavoro del 2007 \u00e8 emerso che la somministrazione di \"L. reuteri\", aumenta sensibilmente il tasso di guarigione dei pazienti con infezione da \"Helicobacter pylori\".\nQuesti risultati positivi hanno trovato ulteriore conferma in un lavoro italiano del 2008 che ha dimostrato l'efficacia del \"L. reuteri \"nel ridurre la sintomatologia determinata dall'infezione da \"H. pylori\".\nSicurezza.\nIl \"L. reuteri\" \u00e8 stato testato in bambini e in adulti senza che sia stato mai evidenziato alcun effetto avverso. Sia l'EFSA (European Food Safety Authority), che la FDA (Food and Drug Administration) hanno riconosciuto il profilo di sicurezza di questo fermento lattico, autorizzandone l'uso anche per il bambino."}
{"id": "2867931", "revid": "1543377", "url": "https://it.wikipedia.org/wiki?curid=2867931", "title": "Lactobacillus rimae", "text": "Lactobacillus rimae \u00e8 una specie di batterio appartenente alla famiglia delle Lactobacillaceae."}
{"id": "2867932", "revid": "1543377", "url": "https://it.wikipedia.org/wiki?curid=2867932", "title": "Lactobacillus rogosae", "text": "Lactobacillus rogosae \u00e8 una specie di batterio appartenente alla famiglia delle Lactobacillaceae."}
{"id": "2867933", "revid": "1543377", "url": "https://it.wikipedia.org/wiki?curid=2867933", "title": "Lactobacillus rossiae", "text": "Lactobacillus rossiae \u00e8 una specie di batterio appartenente alla famiglia delle Lactobacillaceae."}
{"id": "2867934", "revid": "767487", "url": "https://it.wikipedia.org/wiki?curid=2867934", "title": "Lactobacillus ruminis", "text": "Lactobacillus ruminis \u00e8 una specie di batterio appartenente alla famiglia delle Lactobacillaceae."}
{"id": "2867935", "revid": "1543377", "url": "https://it.wikipedia.org/wiki?curid=2867935", "title": "Lactobacillus saerimneri", "text": "Lactobacillus saerimneri \u00e8 una specie di batterio appartenente alla famiglia delle Lactobacillaceae."}
{"id": "2867936", "revid": "1528507", "url": "https://it.wikipedia.org/wiki?curid=2867936", "title": "Lactobacillus sakei", "text": "Lactobacillus sakei \u00e8 una specie di batteri appartenenti alla famiglia delle Lactobacillaceae. \u00c8 un Gram-positivo anaerobio/anaerobio facoltativo di forma bastoncellare, presente comunemente sulle carni fresche e sui prodotti ittici. Questo microrganismo infatti \u00e8 causa di fermentazioni sulle carni e sui prodotti a base di pesce, pertanto interviene nei processi di conservazione. In Europa \u00e8 uno dei batteri utilizzati nei processi di fermentazione delle carni associato al \"Pediococcus pentosaceus\" e ad altri micrococchi, cos\u00ec come avviene ampiamente anche negli Stati Uniti (4).\n\"Lactobacillus sakei\" trae il nome dal sake, prodotto alcoolico ottenuto mediante la fermentazione del riso.\nIn natura \u00e8 presente nell'apparato gastrointestinale e nelle basse vie genitali dei mammiferi sia domestici che selvatici e nei pesci.\nIl processo di sequenziamento del genoma di questo batterio ha avuto un ruolo importante nel determinare come esso si adatti bene a moltiplicarsi nei prodotti a base di carne. Un gruppo di ricercatori dell'INRA (Institut National de La Recherche Agronomique) ha dimostrato che esso svolge un ruolo importante nella conservazione degli alimenti in funzione del metodo utilizzato per il confezionamento; tale ruolo \u00e8 secondario anche al fatto che ha la capacit\u00e0 di produrre delle sostanze inibenti nei confronti di molti germi coinvolti nei processi di alterazione.\nI ruolo di \"Lactobacillus sakei\" \u00e8 anche secondario alla produzione di acido lattico per fermentazione degli zuccheri, riducendo il pH dell'ambiente in cui cresce, oltre che di acido acetico, etanolo, anidride carbonica ed altri composti secondari. L'acidificazione dell'ambiente pu\u00f2 inibire la crescita di altri batteri commensali ed anche di alcuni patogeni: \"Lactobacillus sakei\" produce delle batteriocine dette Sakacine P che inibiscono la crescita di molti batteri patogeni ed altri batteri coinvolti nei processi alterativi delle carni e dei prodotti ittici.\nMetabolismo.\nIl microrganismo appartiene agli eterofermentanti facoltativi (Gruppo II) e si sviluppa sulle carni fresche e sui prodotti ittici in quanto si adatta bene anche a crescere in presenza di scarse quantit\u00e0 di carboidrati. \"Lactobacillus sakei\" fermenta il glucosio ed il ribosio (6). In seguito all'esame del suo genoma, si \u00e8 osservato che sono presenti sistemi di trasporto per l'assorbimento dello zucchero molto limitati(1). Gli studi hanno dimostrato inoltre che in presenza di scarse quantit\u00e0 di zuccheri \"Lactobacillus sakei\" \u00e8 anche in grado di utilizzare nucleosidi come la inosina e l'adenosina come fonte alternativa di energia (1).\nRicerche.\nNumerosi studi di ricerca sono stati eseguiti su \"Lactobacillus sakei\" per capire quale fossero le sue condizioni ambientali di crescita ottimali, cos\u00ec come la capacit\u00e0 di fermentare la carne. Sono stati eseguiti studi per identificare le proteine ed i geni coinvolti quando \"Lactobacillus sakei\" cresce in anaerobiosi. Mediante elettroforesi bidimensionale, i ricercatori hanno dimostrato che la proteina sovra-espressa durante la crescita anaerobica \u00e8 una peptidasi e il gene corrispondente \u00e8 pepR. Dopo aver eseguito alcuni esperimenti su questo gene, hanno trovato che il gene pepR era infatti responsabile della capacit\u00e0 di \"Lactobacillus sakei\" di crescere in un ambiente anaerobico(2). In un altro studio, \u00e8 emerso che quattro geni di \"Lactobacillus sakei\" e cio\u00e8 ctsR, asnA2, LSA1065 e LSA1194 sono coinvolti durante la fermentazione di Salsiccia cruda. \"Lactobacillus sakei\" interagisce con altri batteri presenti sui prodotti di carne. Tra loro ci sono batteri potenzialmente patogeni come \"Escherichia coli\" e \"Listeria monocytogenes\", che possono essere molto pericolosi per l'uomo (3) ed altri batteri che non necessariamente rappresentano un pericolo per la salute, ma sono coinvolti nei processi di alterazione degli alimenti di origine animale come \"Pseudomonas fragi\" e \"Brochothrix thermosphacta\" (4). Lactobacillus sakei ha la capacit\u00e0 di produrre peptidi antimicrobici chiamati batteriocine che inibiscono la crescita di alcuni di questi batteri (5). Per esempio, \u00e8 stato trovato in una ricerca studio un ceppo di \"Lactobacillus sakei\" batteriocina-positivo che riusc\u00ec ad ostacolare la crescita di \"Listeria monocytogenes\" in filetti di trota iridea in specifiche condizioni ambientali, mentre ceppi batteriocina-negativi di \"Lactobacillus sakei\" non fornivano alcuna inibizione (3)."}
{"id": "2867937", "revid": "1543377", "url": "https://it.wikipedia.org/wiki?curid=2867937", "title": "Lactobacillus salivarius", "text": "Lactobacillus salivarius \u00e8 una specie di batterio appartenente alla famiglia delle Lactobacillaceae."}
{"id": "2867938", "revid": "1543377", "url": "https://it.wikipedia.org/wiki?curid=2867938", "title": "Lactobacillus sanfranciscensis", "text": "Lactobacillus sanfranciscensis \u00e8 una specie di batterio appartenente alla famiglia delle Lactobacillaceae."}
{"id": "2867939", "revid": "1543377", "url": "https://it.wikipedia.org/wiki?curid=2867939", "title": "Lactobacillus satsumensis", "text": "Lactobacillus satsumensis \u00e8 una specie di batterio appartenente alla famiglia delle Lactobacillaceae."}
{"id": "2867940", "revid": "1543377", "url": "https://it.wikipedia.org/wiki?curid=2867940", "title": "Lactobacillus secaliphilus", "text": "Lactobacillus secaliphilus \u00e8 una specie di batterio appartenente alla famiglia delle Lactobacillaceae."}
{"id": "2867941", "revid": "1543377", "url": "https://it.wikipedia.org/wiki?curid=2867941", "title": "Lactobacillus sharpeae", "text": "Lactobacillus sharpeae \u00e8 una specie di batterio appartenente alla famiglia delle Lactobacillaceae."}
{"id": "2867942", "revid": "1543377", "url": "https://it.wikipedia.org/wiki?curid=2867942", "title": "Lactobacillus siliginis", "text": "Lactobacillus siliginis \u00e8 una specie di batterio appartenente alla famiglia delle Lactobacillaceae."}
{"id": "2867943", "revid": "1543377", "url": "https://it.wikipedia.org/wiki?curid=2867943", "title": "Lactobacillus spicheri", "text": "Lactobacillus spicheri \u00e8 una specie di batterio appartenente alla famiglia delle Lactobacillaceae."}
{"id": "2867944", "revid": "183666", "url": "https://it.wikipedia.org/wiki?curid=2867944", "title": "The Man from U.N.C.L.E.", "text": ""}
{"id": "2867945", "revid": "1543377", "url": "https://it.wikipedia.org/wiki?curid=2867945", "title": "Lactobacillus suebicus", "text": "Lactobacillus suebicus \u00e8 una specie di batterio appartenente alla famiglia delle Lactobacillaceae."}
{"id": "2867946", "revid": "1543377", "url": "https://it.wikipedia.org/wiki?curid=2867946", "title": "Lactobacillus thailandensis", "text": "Lactobacillus thailandensis \u00e8 una specie di batterio appartenente alla famiglia delle Lactobacillaceae."}
{"id": "2867947", "revid": "1543377", "url": "https://it.wikipedia.org/wiki?curid=2867947", "title": "Lactobacillus ultunensis", "text": "Lactobacillus ultunensis \u00e8 una specie di batterio appartenente alla famiglia delle Lactobacillaceae."}
{"id": "2867948", "revid": "1543377", "url": "https://it.wikipedia.org/wiki?curid=2867948", "title": "Lactobacillus vaccinostercus", "text": "Lactobacillus vaccinostercus \u00e8 una specie di batterio appartenente alla famiglia delle Lactobacillaceae."}
{"id": "2867949", "revid": "1543377", "url": "https://it.wikipedia.org/wiki?curid=2867949", "title": "Lactobacillus vaginalis", "text": "Lactobacillus vaginalis \u00e8 una specie di batterio appartenente alla famiglia delle Lactobacillaceae."}
{"id": "2867950", "revid": "1543377", "url": "https://it.wikipedia.org/wiki?curid=2867950", "title": "Lactobacillus versmoldensis", "text": "Lactobacillus versmoldensis \u00e8 una specie di batterio appartenente alla famiglia delle Lactobacillaceae."}
{"id": "2867951", "revid": "1543377", "url": "https://it.wikipedia.org/wiki?curid=2867951", "title": "Lactobacillus vini", "text": "Lactobacillus vini \u00e8 una specie di batterio appartenente alla famiglia delle Lactobacillaceae."}
{"id": "2867952", "revid": "1543377", "url": "https://it.wikipedia.org/wiki?curid=2867952", "title": "Lactobacillus vitulinus", "text": "Lactobacillus vitulinus \u00e8 una specie di batterio appartenente alla famiglia delle Lactobacillaceae."}
{"id": "2867953", "revid": "1543377", "url": "https://it.wikipedia.org/wiki?curid=2867953", "title": "Lactobacillus zeae", "text": "Lactobacillus zeae \u00e8 una specie di batterio appartenente alla famiglia delle Lactobacillaceae."}
{"id": "2867954", "revid": "1543377", "url": "https://it.wikipedia.org/wiki?curid=2867954", "title": "Lactobacillus zymae", "text": "Lactobacillus zymae \u00e8 una specie di batterio appartenente alla famiglia delle Lactobacillaceae."}
{"id": "2867957", "revid": "219355", "url": "https://it.wikipedia.org/wiki?curid=2867957", "title": "Studio interlaboratorio", "text": ""}
{"id": "2867958", "revid": "219355", "url": "https://it.wikipedia.org/wiki?curid=2867958", "title": "Studi interlaboratorio", "text": ""}
{"id": "2867959", "revid": "1305772", "url": "https://it.wikipedia.org/wiki?curid=2867959", "title": "Validazione", "text": ""}
{"id": "2867960", "revid": "1543377", "url": "https://it.wikipedia.org/wiki?curid=2867960", "title": "Validazione di un metodo analitico", "text": "In chimica analitica e in generale nelle discipline che si occupano di analisi di fenomeni e/o materiali, la validazione (validation in inglese) del metodo analitico \u00e8 la \"[...] conferma attraverso esame e l'apporto di evidenza oggettiva che i requisiti particolari per l'utilizzazione prevista siano soddisfatti.\"\n\"La validazione deve essere estesa in modo da soddisfare le esigenze di una data applicazione o di un campo di applicazione.\"\nLa validazione non riguarda solo il protocollo di analisi, infatti \"[...] pu\u00f2 comprendere procedure per il campionamento, la manipolazione e il trasporto.\"\nLe tecniche utilizzate per la determinazione della prestazione di un metodo dovrebbero essere una combinazione delle seguenti:\nParametri di validazione.\nI parametri tecnici di validazione che occorre valutare, in relazione al metodo in oggetto, sono:\n\u00c8 bene ricordare che prima di effettuare qualsiasi calcolo statistico utilizzando variabili di tipo fisico o chimico occorre dapprima verificare che sia verificata la distribuzione normale (gaussiana) e procedere all'eliminazione di eventuali dati aberranti (outlier). A questo scopo esistono appositi test (ad esempio, il test di Shapiro-Wilk per la distribuzione normale e quello di Dixon per gli outlier).\nI metodi normalizzati e non normalizzati contengono gi\u00e0 la valutazione di alcuni parametri tecnici. In questo caso occorre eventualmente valutare i parametri non noti, ad ogni modo \u00e8 necessario assicurarsi di ottenere ripetibilit\u00e0 compatibili prima di adottare il metodo. Allo scopo vengono effettuate misure in replicato per il calcolo della ripetibilit\u00e0. I metodi interni necessitano invece di una scrupolosa validazione completa."}
{"id": "2867961", "revid": "219355", "url": "https://it.wikipedia.org/wiki?curid=2867961", "title": "Validation", "text": ""}
{"id": "2867966", "revid": "219355", "url": "https://it.wikipedia.org/wiki?curid=2867966", "title": "Incertezza di misurazione", "text": ""}
{"id": "2867967", "revid": "219355", "url": "https://it.wikipedia.org/wiki?curid=2867967", "title": "Scostamento", "text": ""}
{"id": "2867968", "revid": "219355", "url": "https://it.wikipedia.org/wiki?curid=2867968", "title": "Scostamento (statistica)", "text": ""}
{"id": "2867969", "revid": "219355", "url": "https://it.wikipedia.org/wiki?curid=2867969", "title": "Esattezza", "text": ""}
{"id": "2867970", "revid": "339392", "url": "https://it.wikipedia.org/wiki?curid=2867970", "title": "Accuratezza della media", "text": ""}
{"id": "2867972", "revid": "219355", "url": "https://it.wikipedia.org/wiki?curid=2867972", "title": "Incertezza (metrologia)", "text": ""}
{"id": "2867973", "revid": "219355", "url": "https://it.wikipedia.org/wiki?curid=2867973", "title": "Carta di Shewhart", "text": ""}
{"id": "2867975", "revid": "15756", "url": "https://it.wikipedia.org/wiki?curid=2867975", "title": "Equazione di Horwitz", "text": "L'equazione di Horwitz \u00e8 un'equazione empirica che fornisce una stima del valore dell'incertezza di misura di un analita. Permette di calcolare la deviazione standard relativa percentuale, in base alla sua sola concentrazione, a prescindere dalla natura dell'analita, della matrice e dal metodo di misura impiegato.\ndove:\nOttenendo RSD% \u00e8 poi possibile ricavare lo scarto tipo di riproducibilit\u00e0, \u03c3R, dalla relazione\nComunemente si utilizza la forma approssimata dell'equazione di Horwitz \nche come \u00e8 possibile notare mette direttamente in relazione \u03c3R con la concentrazione di analita. Successivamente, moltiplicando \u03c3R per il fattore di copertura, si ottiene l'incertezza estesa.\nPrima di utilizzare lo scarto tipo di riproducibilit\u00e0 per il calcolo dell'incertezza estesa \u00e8 necessario verificare che il proprio scarto tipo di ripetibilit\u00e0 stretta (Sr) sia compatibile con \u03c3R ottenuto dall'equazione di Horwitz. Ovvero si deve verificare la condizione 1/2 \u03c3R \u2264 Sr \u2264 2/3 \u03c3R. \u00c8 possibile avere uno scarto tipo di ripetibilit\u00e0 migliore, verificandosi 1/2 \u03c3R &gt; Sr.\nCorrezione di Thompson.\nL'equazione di Horwitz \u00e8 applicabile per concentrazioni (sempre espresse in termini frazionari) che ricadono nell'intervallo tra 1,2x10-7 - 1,38x10-1. Per valori esterni all'intervallo citato si applicano le due correzioni di Thompson:\nper C &lt; 1,2x10-7, e\nquando C &gt; 1,38x10-1"}
{"id": "2867976", "revid": "287204", "url": "https://it.wikipedia.org/wiki?curid=2867976", "title": "Giuseppe Cederle", "text": "Biografia.\nStudente all'Universit\u00e0 Cattolica di Milano, nel corso di Lettere e Filosofia, viene arruolato nel 1941 con destinazione 61\u00ba Reggimento Fanteria motorizzata, a Nocera Inferiore.\nDopo l'8 settembre, si arruola nel 67\u00ba Reggimento fanteria \"Legnano\"e inquadrato nel 1\u00ba Raggruppamento Motorizzato al Comando del gen. Dapino. \nL'8 dicembre 1943 muore alla guida del suo reparto durante la prima battaglia di Monte Lungo nei pressi di Caserta. \nEnzo Santarelli nel suo libro Mezzogiorno 1943-1944, lo ricorda come un giovane al quale gli altri commilitoni facevano riferimento per prendere decisioni di vitale importanza e riporta una sua frase che rende perfettamente lo spirito che guidava molti dei giovani in quei momenti .\nNel suo libro Il cavallo rosso, Eugenio Corti, si ispira a Giuseppe Cederle per rappresentare \"Manno\" uno dei personaggi pi\u00f9 amati dall'autore\nIl 25 aprile 2009, a Mignano Monte Lungo, il presidente della repubblica Giorgio Napolitano lo ricorda come il primo decorato di medaglia d'oro al valor militare del nuovo ricostruito esercito italiano, assieme a Luigi Pezzoli.\nOnorificenze.\nRiconoscimenti.\nIl comune di Mignano Monte Lungo gli ha dedicato la scuola media. Il suo paese natale, Montebello Vicentino in provincia di Vicenza, oltre ad avergli dedicato la scuola elementare, assieme a Vicenza e Roma gli ha dedicato una via."}
{"id": "2867977", "revid": "471115", "url": "https://it.wikipedia.org/wiki?curid=2867977", "title": "National Invitational Tournament", "text": ""}
{"id": "2867984", "revid": "1543377", "url": "https://it.wikipedia.org/wiki?curid=2867984", "title": "Assemblatore molecolare", "text": "Un assemblatore molecolare come definito da Kim Eric Drexler \u00e8 un \"dispositivo proposto in grado di guidare le reazioni chimiche tramite il posizionamento di molecole reattive con precisione atomica\". Alcune molecole biologiche come i ribosomi si adeguano a questa definizione dato che, durante il lavoro all'interno dell'ambiente di una cellula, ricevono istruzioni dal \"messaggero\" del RNA e assemblando quindi sequenze specifiche di aminoacidi per la costruzione di molecole proteiche. Tuttavia, il termine \"assemblatore molecolare\" si riferisce di solito ai teorici dispositivi artificiali o sintetici. Lo sviluppo di assemblatori molecolari simil-ribosoma \u00e8 stato finanziato nel 2007 dalla British Engineering e Scienze Fisiche Research Council.\n\u00c8 chiaro che assemblatori molecolari in questo senso specifico sono possibili. Un progetto di una roadmap tecnologica, condotto dal Battelle Memorial Institute e ospitata in alcuni laboratori nazionali statunitensi ha esplorato una vasta gamma di tecnologie di fabbricazione a precisione atomica, incluse le prospettive della prima generazione e quelle a pi\u00f9 lungo termine di assemblaggio molecolare programmabile. La relazione \u00e8 stata comunicata nel dicembre del 2007.\nDescrizione.\nTuttavia, il termine \"assemblatore molecolare\" \u00e8 stato utilizzato anche nella fantascienza e nella cultura popolare per indicare una vasta gamma di macchine fantasiose che manipolano atomi, molte delle quali potrebbero essere fisicamente impossibili nella realt\u00e0. Gran parte della controversia in materia di \"assemblatori molecolari\" deriva dalla confusione nell'uso del nome attribuibile sia ai concetti tecnici che alle fantasie popolari. Nel 1992, Drexler ha introdotto il relativo, ma meglio comprensibile termine, \"fabbricatore molecolare\" (\"molecular manufacturing\"), definendolo come \"sintesi chimica programmata di strutture complesse per mezzo di molecole reagenti posizionate meccanicamente, non con la manipolazione dei singoli atomi\".\nGran parte del corpo di questo articolo discute di \"assemblatori molecolari\", nel senso popolare. Questi includono macchine ipotetiche che manipolano i singoli atomi e macchine con capacit\u00e0 di auto-replicarsi simile a un organismo, che hanno mobilit\u00e0 e capacit\u00e0 di consumare cibi, e cos\u00ec via, e sono abbastanza diversi dai dispositivi che si limitano (come sopra definiti) a \"guidare le reazioni chimiche posizionando le molecole reagenti con precisione atomica\".\nSul fatto del perch\u00e9 gli assemblatori molecolari sintetici non sono mai stati costruiti e sul perch\u00e9 della confusione circa il significato del termine, c'\u00e8 stata molta controversia come se gli \"assemblatori molecolari\" fossero semplicemente possibili o di fantascienza. La confusione e le polemiche derivano anche dall'essere classificati come nanotecnologie, ovvero un'area attiva di ricerca di laboratorio che \u00e8 sempre stata applicata alla produzione di prodotti reali; comunque, fino a poco tempo, non c'era stata nessuna attivit\u00e0 di ricerca riguardo alla effettiva costruzione di \"assemblatori molecolari\". La critica principale della ricerca computazionale riguardo a prodotti di \"assemblatori molecolari\" avanzati \u00e8 che le strutture investigate sono, come i ricercatori stessi concordano, impossibili da sintetizzare oggi.\nNanofabbriche.\nUna \"nanofabbrica\" \u00e8 un sistema proposto in cui le nanomacchine (simili ad assemblatori molecolari, o a bracci di robot industriali) combinebbero molecole reagenti tramite meccanosintesi per costruire parti pi\u00f9 grandi atomicamente precise. Queste, a loro volta, sarebbero state montate per mezzo di meccanismi di posizionamento di dimensioni assortite per costruire prodotti macroscopici (visibili), ma ancora atomicamente precisi.\nUna tipica nanofabbrica si adatterebbe in un \"desktop box\", secondo la visuale di Kim Eric Drexler pubblicata in \"Nanosystems: Molecular Machinery, Manufacturing and Computation\" (1992), un'opera notevole di \"ingegneria esplorativa\". Durante l'ultimo decennio, altri hanno esteso il concetto nanofabbrica, che comprende un'analisi di assemblaggio convergente di nanofabbrica di Ralph Merkle, un progetto di sistemi di un'architettura di nanofabbrica replicante di John Storrs Hall, un \"Assemblatore Universale\" di Forrest Bishop, il processo di assemblaggio esponenziale brevettato di Zyvex, e una progettazione di sistemi ad alto livello per una 'nanofabbrica primitiva' di Chris Phoenix (direttore di ricerca presso il \"Center for Responsible Nanotechnology\"). Tutti questi progetti (e ancor tanti altri) di nanofabbrica sono compendiati al capitolo 4 di \"Kinematic Self-Replicating Machines\" (2004) di Robert Freitas e Ralph Merkle. La \"Nanofactory Collaboration\", fondata da Robert Freitas e Ralph Merkle nel 2000, \u00e8 un'attivit\u00e0 concentrata in corso che coinvolge 23 ricercatori di 10 organizzazioni e 4 paesi che sta sviluppando un programma concreto di ricerca specificamente mirato alla meccanosintesi del diamante posizionalmente-controllato e allo sviluppo di una nanofabbrica di diamondoide.\nNel 2005, venne prodotto da John Burch in collaborazione con Drexler un cortometraggio animato con grafica computerizzata riguardante il concetto di nanofabbrica. Tali visioni sono state oggetto di molte discussioni, a vari livelli intellettuali. Nessuno ha scoperto un problema insormontabile con le teorie di base e nessuno ha dimostrato che le teorie possono essere tradotte in pratica. \nSe le nanofabbriche potessero essere costruite, uno dei tanti possibili impatti negativi potrebbe essere un grave sconvolgimento per l'economia mondiale, anche se si potrebbe sostenere che questo sconvolgimento avrebbe un effetto poco negativo se tutti avessero tali nanofabbriche. Sarebbero previsti anche grandi benefici. Varie opere di fantascienza hanno esplorato questi e simili concetti. Il potenziale di tali dispositivi \u00e8 stato parte del mandato di un importante studio britannico condotto dal professore di ingegneria meccanica Dame Ann Dowling.\nAuto-replicazione.\nGli \"assemblatori molecolari\" sono stati confusi con le macchine auto-replicanti. Le dimensioni su scala nanometrica di un tipico assemblatore molecolare universale di fantascienza richiede un numero estremamente elevato di tali dispositivi al fine di produrre un pratico quantitativo di un desiderato prodotto. Tuttavia, se si fosse in grado di costruire un tale singolo assemblatore molecolare, allora lo si pu\u00f2 programmare per auto-replicarsi costruendo molte copie di se stesso, consentendo un tasso esponenziale della produzione. Poi, dopo che una quantit\u00e0 sufficiente di assemblatori molecolari fosse resa disponibile, essi sarebbero dunque ri-programmati per la produzione del prodotto desiderato. Tuttavia, se l'autoreplicazione di assemblatori molecolari non fosse controllata allora si potrebbe arrivare ad una competizione con gli organismi presenti in natura. Questa \u00e8 stata chiamata ecofagia o grey goo.\nUn metodo per costruire gli assemblatori molecolari \u00e8 quello di imitare i processi evolutivi impiegati dai sistemi biologici. L'evoluzione biologica procede per variazione casuale combinata scartando le varianti di meno successo e favorendo la riproduzione delle varianti di pi\u00f9 successo. La produzione di assemblatori molecolari complessi potrebbe essersi evoluta da sistemi pi\u00f9 semplici dal momento che \"un sistema complesso che funziona si trova invariabilmente ad essersi evoluto da un sistema semplice che ha funzionato... Un sistema complesso progettato da zero non funziona mai e non pu\u00f2 essere aggiustato per farlo funzionare. Si deve ricominciare iniziando da un sistema che funziona\". Tuttavia, la maggior parte delle linee guida di sicurezza pubblicate comprendono le \"raccomandazioni contro lo sviluppo ... di progetti di replicazione che consentano la mutazione superstite o in fase di evoluzione\".\nLa maggior parte dei progetti di assemblatore mantiene il \"codice sorgente\" esterno all'assemblatore fisico. Ad ogni passo di un processo di fabbricazione, questo passo viene letto da un normale file del computer e \"radiodiffuso\" (\"broadcast\") a tutti gli assemblatori.\nSe un qualsiasi assemblatore resta fuori dalla portata di quel computer, o quando il legame tra il computer e gli assemblatori viene a rompersi o quando il computer \u00e8 scollegato, gli assemblatori smettono di replicarsi.\nTale architettura \"radiodifusa\" \u00e8 una delle caratteristiche di sicurezza raccomandate dal \"Foresight Guidelines on Molecular Nanotechnology\"; una mappa di uno spazio progettuale di replicazione a 137 dimensioni, recentemente pubblicata da Freitas e Merkle, fornisce numerosi metodi pratici tramite i quali i replicatori possono essere in tutta sicurezza controllati da un buon progetto.\nControversia tra Drexler e Smalley.\nUno dei critici pi\u00f9 espliciti di alcuni concetti riguardanti gli \"assemblatori molecolari\" \u00e8 stato il professor Richard Smalley (1943-2005) che ha vinto il Premio Nobel per i suoi contributi nel campo della nanotecnologia. Smalley credeva che tali assemblatori non erano fisicamente possibili, e ha avanzato delle obiezioni scientifiche contro di essi. Le sue due principali obiezioni tecniche sono state definite il \"problema delle dita grasse\" (\"fat fingers problem\") e il \"problema dell \"dita appiccicose\" (\"sticky fingers problem\") con i quali credeva di escludere la possibilit\u00e0 di \"assemblatori molecolari\" che funzionassero per mezzo della raccolta e del posizionamento dei singoli atormi. Drexler e collaboratori ribatterono a queste critiche in una pubblicazione del 2001.\nSmalley credeva anche che le speculazioni di Drexler circa i pericoli apocalittici causabili dalle macchine auto-replicanti, equiparate ad \"assemblatori molecolari\", potrebbe mettere in pericolo il sostegno pubblico per lo sviluppo delle nanotecnologie. Per affrontare il dibattito tra Drexler e Smalley per quanto riguarda gli assemblatori molecolari, la \"Chemical &amp; Engineering News\" ha pubblicato un resoconto \"botta e risposta\" (\"point-counterpoint\") costituito da uno scambio di lettere che affrontavano tali questioni.\nRegolamentazione.\nLa speculazione sulla potenza dei sistemi, chiamati \"assemblatori molecolari\", ha scatenato un pi\u00f9 ampio dibattito politico sulle conseguenze della nanotecnologia. Ci\u00f2 \u00e8 in parte dovuto al fatto che la nanotecnologia \u00e8 un termine molto esteso e potrebbe includere gli \"assemblatori molecolari\". La discussione sulle loro implicazioni possibili nella fantascienza ha dato origine a richieste di regolamentazione nel campo della nanotecnologia attuale e futura. Ci sono preoccupazioni molto concrete riguardo al suo impatto potenziale per la salute e l'ambiente, dato che sta per essere integrata nella fabbricazione di prodotti. Greenpeace, per esempio, ha commissionato una relazione concernente le nanotecnologie in cui vengono espresse preoccupazioni sulla tossicit\u00e0 dei nanomateriali introdotti nell'ambiente. Tuttavia, vi si fanno passare solo i riferimenti alla tecnologia dell'\"assemblatore\". Anche la Royal Society e la Royal Academy of Engineering britanniche hanno commissionato un rapporto intitolato \"Nanoscience and nanotechnologies: opportunities and uncertainties\" per quanto riguarda le estese implicazioni sociali ed ecologiche che comportano le nanotecnologie. Questa relazione non prende in esame la minaccia rappresentata dai cosiddetti \"assemblatori molecolari\" potenziali.\nRevisione formale scientifica.\nNel 2006, la \"National Academy of Sciences\" statunitense rilascia un rapporto su uno studio di fabbricazione molecolare come parte di una relazione pi\u00f9 ampia, \"A Matter of Size: Triennial Review of the National Nanotechnology Initiative\". Il comitato di studio ha analizzato il contenuto tecnico dei \"Nanosystems\", e nella sua conclusione, afferma che nessuna analisi teorica attuale pu\u00f2 essere considerata definitiva per quanto riguarda alcune questioni sulle prestazioni del sistema potenziale, e che i percorsi ottimali per attuare sistemi ad elevate prestazioni non pu\u00f2 essere previsto con sicurezza. Si raccomanda alla ricerca sperimentale di far progredire le conoscenze in questo settore:\nGrey goo.\nLe speculazioni sui potenziali pericoli di macchine artificiali che si auto-riproducono (etichettate come \"assemblatori molecolari\") ha portato alcuni a immaginare scenari apocalittici. Uno scenario che propone un pericolo per la vita potrebbe sorgere in forma di grey goo (poltiglia grigia) che consuma carbonio per accrescere s\u00e9 stessa. Se incontrollata, tale replicazione meccanica potrebbe potenzialmente consumare tutte le ecoregioni o tutta la Terra (ecofagia), oppure potrebbe semplicemente estromettere le forme di vita naturale dalla competizione per le risorse necessarie come il carbonio, l'ATP, o la luce UV (che fa funzionare senza sosta alcuni tipi di nanomotori). Vale la pena notare che gli scenari di ecofagia e 'grey goo', come assemblatori molecolari di sintesi, sono basati su tecnologie ancora allo stadio teorico, non ancora dimostrate in modo sperimentale.\nNella fantascienza.\nGli assemblatori molecolari sono un argomento popolare nella fiction di fantascienza. Vedi per es. il compilatore di materia in \"The Diamond Age\" e la macchina della cornucopia in \"Singularity Sky\". Il replicatore in \"Star Trek\" pu\u00f2 anche essere considerato un assemblatore molecolare, il quale \u00e8 anche un elemento chiave nella trama del videogioco \"Deus Ex\" (chiamato \"costruttore universale\" nel gioco)."}
{"id": "2867988", "revid": "287204", "url": "https://it.wikipedia.org/wiki?curid=2867988", "title": "Margaret Woffington", "text": "Primi anni.\nWoffington nacque a Dublino da una famiglia di umili origini. Sembra che suo padre fosse un muratore, e dopo la sua morte, la famiglia cadde in povert\u00e0. Sua madre fu costretta a fare la lavandaia, mentre Peg andava vendendo il crescione di porta in porta.\nCarriera di attrice.\nMargaret venne assunta a dieci anni da un'acrobata italiana nota come \"Madame Violante\" e recit\u00f2 come Polly Peachum in una rappresentazione fatta da ragazzi di L'opera del mendicante di John Gay. Ball\u00f2 e recit\u00f2 in vari teatri di Dublino fino al 1740, finch\u00e9 il successo della sua interpretazione come \"Sir Harry Wildair\" nella commedia \"The Constant Couple\" di George Farquhar la port\u00f2 al debutto al Covent Garden da dove inizi\u00f2 la sua notoriet\u00e0 come attrice. La sua interpretazione in abiti maschili del libertino \"Wildair\" suscit\u00f2 grande scalpore.\nA partire dal 1740 Peg Woffington si esib\u00ec al Drury Lane dove conobbe David Garrick, il famoso attore, col quale inizi\u00f2 un sodalizio artistico e sentimentale che si protrasse per alcuni anni finch\u00e9 nel 1744, la \"Lovely Peggy\" decise senza alcun motivo apparente di lasciarlo. Oltre al periodo di unione \"more uxorio\" con Garrick, Peg Woffington per la sua bellezza e bravura fu protagonista di varie relazioni, tra cui quelle con Edward Bligh, 2\u00ba Duca di Darnley e Sir Charles Hanbury Williams. Peg fu amica e mentore delle famose dame del bel mondo, le sorelle Elizabeth e Maria Gunning, condivise il palcoscenico con artisti come Charles Macklin, Kitty Clive e l'attrice drammatica Susannah Maria Arne (allora conosciuta come Mrs Cibber, avendo sposato il drammatrurgo e attore Theophilus Cibber).\nPeg Woffington fu nominata presidente (ed unico socio femminile) del \"Thomas Sheridan's Beefsteak Club\" di Dublino. Peg si diede da fare per istruire ed aiutare la sorella Mary (nota come Polly) e si interess\u00f2 per l'assegnazione di una pensione alla madre.\nDopo aver risieduto per un certo periodo a Teddington e aver viaggiato ritorn\u00f2 a recitare al Covent Garden. Il 3 maggio 1757, mentre stava interpretando \"Rosalinda\" in \"Come vi piace\" di Shakespeare, Margaret 'Peg' Woffington mentre recitava il famoso epilogo fu colta da paralisi. Ella in seguito si riprese ma non avrebbe pi\u00f9 potuto calcare le scene. Si trascin\u00f2 ancora per due anni finch\u00e9 spir\u00f2 il 25 marzo 1760 nella sua casa di Queen Square, Westminster. La salma venne traslata per la sepoltura nella St Mary's Church di Teddington.\nFilmografia.\nAlla vita di Margaret Woffington \u00e8 dedicato il film del 1917 Masks and Faces, di Fred Paul, a sua volta tratto dal lavoro teatrale omonimo di Charles Reade e Tom Taylor."}
{"id": "2867997", "revid": "343114", "url": "https://it.wikipedia.org/wiki?curid=2867997", "title": "RV870", "text": ""}
{"id": "2868003", "revid": "339392", "url": "https://it.wikipedia.org/wiki?curid=2868003", "title": "Gayatri mantra", "text": ""}
{"id": "2868004", "revid": "1305772", "url": "https://it.wikipedia.org/wiki?curid=2868004", "title": "Terribile Trio", "text": "Il Terribile Trio (\"Terrible Trio\") \u00e8 un gruppo di personaggi immaginari, supercriminali pubblicati della DC Comics. La prima comparsa del trio avvenne in \"Detective Comics\" n. 253, pubblicato nel marzo 1958. I veri nomi di Volpe, Squalo ed Avvoltoio furono originariamente Warren Lawford, Armand Lydecker e Gunther Hardwick - sebbene furono cambiati nel corso degli anni.\nStoria dei personaggi.\nIl Terribile Trio era originariamente formato da tre famosi inventori di Gotham City, che cercarono nuove sfide per iniziare la carriera criminale. Come trovata, indossarono abiti da lavoro e maschere di animali. Da qui, si fecero conoscere come Volpe, Squalo ed Avvoltoio. Agendo nella loro rispettiva area d'esperienza, basarono la propria tecnologia ognuno sul personaggio da lui creato. Il Trio fu un ricorrente nemico di Batman e Robin per anni, ma si batterono anche con G'nort, e, pi\u00f9 recentemente, contro il nuovo Dottor Mid-Nite.\nNella miniserie \"Doctor Mid-Nite\", i tre spostarono la loro base di lavoro da Gotham a Portsmouth, e divennero i leader industriali Fisk, Shackley e Volper, capi di una ditta d'investimenti, la Praeda Industries (Praeda, cio\u00e8 \"bottino\", mischiato alla parola \"predator\", dall'inglese, \"predatore\"). In questa storia, il Trio adott\u00f2 il travestimento per il rituale di buona fortuna a cui stava prendendo parte, chiamando a s\u00e9 gli spiriti dell'acqua, della terra e dell'aria. Il Trio tent\u00f2 di causare danni irreparabili alla citt\u00e0 e alle sue coste, lasciandone le sole propriet\u00e0 nella parte pi\u00f9 malfamata - che essi possedevano e da cui, quindi, potevano ricavare un enorme profitto. Come parte del loro piano, i tre operarono anche da signori della droga, vendendo steroidi A-39 con base di veleno Venom per creare un'armata di soldati zombie super potente. Quando il Dottor Cross cominci\u00f2 ad investigare nei loro affari, tentarono di ucciderlo, ma non fecero altro che accecarlo (cosa che gli fece ottenere le abilit\u00e0 che lo resero il Dottor Mid-Nite). Mid-Nite riusc\u00ec a fermare i loro piani e, una volta catturati, i tre furono condannati ad un totale di 800 anni di carcere.\nIn \"Detective Comics\" n. 832, pubblicato nell'aprile 2007, il presunto Squalo deceduto si chiama Sherman Shackley. In questo numero, il cognome di Volpe \u00e8 Fisk ed il cognome di Avvoltoio \u00e8 Volper, sebbene a questi due personaggi non furono dati dei nomi. Qui, lo Squalo, nel tentativo di reinventarsi dopo un crollo nervoso - si presume a causa dell'abuso di alcune sostanze - falsific\u00f2 la sua morte e tent\u00f2 di uccidere i suoi vecchi soci, solo per essere infine fermato da Batman. Il Trio fin\u00ec al Manicomio Arkham dove Volpe ed Avvoltoio strinsero amicizia con Warren White - il \"Grande Squalo Bianco\" - che inform\u00f2 Sherman che non poteva essere Squalo mai pi\u00f9 e che lui prendeva il suo posto."}
{"id": "2868008", "revid": "262457", "url": "https://it.wikipedia.org/wiki?curid=2868008", "title": "G\u0101yatr\u012b mantra", "text": ""}
{"id": "2868020", "revid": "767487", "url": "https://it.wikipedia.org/wiki?curid=2868020", "title": "Duomo di Jesi", "text": "La cattedrale di San Settimio \u00e8 il principale luogo di culto cattolico di Jesi, in provincia di Ancona, chiesa madre dell'omonima diocesi. Sorge nella storica piazza Federico II, la pi\u00f9 importante della citt\u00e0.\nNel 1969, in occasione dei festeggiamenti per il V centenario del ritrovamento del corpo di San Settimio, patrono locale, il duomo viene elevato alla dignit\u00e0 di basilica minore.\nStoria e descrizione.\nGli edifici precedenti.\nL'attuale edificio non \u00e8 che l'ultimo di una serie di chiese cattedrali elevate nella citt\u00e0 jesina. In epoca romana vi sorgeva un tempio pagano che si affacciava sul Foro. Un documento del 1119 attesta gi\u00e0 l'esistenza di una cattedrale dedicata al Ges\u00f9.\nNel 1208, sotto il vescovo Dago, si inizi\u00f2 la costruzione di una nuova cattedrale, in uno stile di transizione dal romanico al gotico, a tre navate. Nel 1227 l'architetto Giorgio da Como mette mano alla facciata, con protiro sorretto da colonne poggianti sul dorso di due leoni stilofori in Marmo rosso di Verona, che ancora si conservano all'interno del Duomo come acquasantiere. Venne completata nel 1238. A partire dal 1469 venne ampiamente rinnovata all'interno per volere del vescovo Tommaso Ghislieri, che la trasform\u00f2 a unica navata in stile rinascimentale. In occasione di questi rifacimenti vengono ritrovati i resti del corpo di San Settimio, primo vescovo e fondatore della diocesi (IV secolo): cosa che fece optare per la dedicazione dell'edificio al santo patrono jesino.\nNel corso dei secoli XVI e XVII la chiesa fu arricchita di opere d'arte degli artisti locali Antonino Sarti e Filippo Bellini, che dipinsero rispettivamente la \"Morte di san Settimio\" nel 1617 e \"San Giovanni Battista\" nel 1583, mentre una pala d'altare di Lorenzo Lotto, commissionata dalla famiglia Amici, \u00e8 andata perduta. Il Vescovo Ghislieri fece realizzare anche la vasca battesimale in Rosso di Verona e commission\u00f2 il sepolcro del vescovo Ripanti (morto nel 1513) a Giovanni di Gabriele da Como.\nLa cattedrale attuale.\nNel 1732 il vescovo Fonseca, preso da quel rinnovamento architettonico settecentesco che investiva l'Europa e in particolare la citt\u00e0 di Jesi, fece abbattere la vecchia cattedrale per ricostruirla secondo il progetto dell'architetto romano Filippo Barrigioni. Il nuovo edificio, completato nel 1741, si presentava a grande navata unica con cupola emisferica all'incrocio con il transetto, secondo il gusto neoclassico dell'epoca. I quattro pennacchi della cupola furono affrescati da Carlo Paolucci di Urbino e Placido Lazzarini di Pesaro nel 1785, gi\u00e0 attivi preso il cittadino Palazzo Pianetti. Durante il XVIII secolo vengono aperte diverse cappelle laterali volute dall'aristocrazia cittadina, copiosamente arricchite di decorazioni, stucchi, tele. L'artista jesino Domenico Luigi Valeri disegna il coro, poi intagliato in noce da Marco Baroncio entro il 1770. Vengono poste le due grandi cantorie lignee rococ\u00f2 munite di organi. Nel 1771 il pittore fiemmese Cristoforo Unterperger realizza la grande pala dell'\"Istituzione dell'eucaristia\" per l'altare del Santissimo Sacramento. In questo periodo viene abbellita, dei pregevoli stucchi e sculture che la caratterizzano, la cappella di San Rocco.\nNella seconda met\u00e0 del XVIII secolo viene costruito il campanile, mentre nel secolo successivo venne terminata la facciata.\nDescrizione.\nEsterno.\nLa cattedrale di San Settimio si trova in piazza Federico II, nel centro storico della citt\u00e0, in posizione leggermente arretrata.\nLa facciata \u00e8 a capanna e venne completata nel 1889, durante l'episcopato di Rambaldo Magagnini, su progetto di Gaetano Morichini. Essa presenta un paramento murario in mattoncini rossi e travertino ed \u00e8 suddivisa in due fasce sovrapposte da un cornicione idealmente sorretto da quattro lesene corinzie lisce. Nella fascia inferiore, si trova al centro il portale, con battenti moderni in bronzo, caratterizzato da un protiro poco profondo costituito da un timpano triangolare sorretto da due colonne corinzie. Ai lati, ciascuna all'interno di una nicchia, si trova le statue di \"San Marcello I\" (a sinistra) e di \"San Settimio\" (a destra). La parte superiore della facciata \u00e8 caratterizzata dalla presenza di una finestra a serliana, al centro, affiancata da due bassorilievi marmorei raffiguranti lo stemma di papa Leone XIII (a sinistra) e del vescovo Rambaldo Magagnini (a destra).\nSulla sinistra dell'edificio, in posizione arretrata, si trova la torre campanaria. Essa venne costruita tra il 1782 e il 1784 dallo jesino Francesco Matellicani che si ispir\u00f2 al campanile della basilica della Santa Casa di Loreto, opera di Luigi Vanvitelli. A pianta quadrata, \u00e8 in mattoni, con finto bugnato nella parte inferiore, e termina con una slanciata cupoletta.\nInterno.\nL'interno della cattedrale di San Settimio presenta una pianta a croce latina, con unica navata affiancata da sei cappelle, tre per ciascun lato, transetto poco profondo ed abside semicircolare.\nLa navata \u00e8 coperta con volta a botte lunettata ed \u00e8 illuminata da finestroni rettangolari; al centro della volta, si trova una tela raffigurante l'\"Annunciazione\". In controfacciata, al di sopra della bussola, affiancata da due leoni stilofori-acquasantiere di Giorgio da Como, si trova una lapide che ricorda i restauri settecenteschi. Ai lati, vi sono due piccoli coretti. Le cappelle laterali sono a pianta rettangolare, illuminate da finestre a lunetta e delimitate da una balaustra marmorea. Nella prima cappella di sinistra si trova il pregevole fonte battesimale cinquecentesco in marmo rosso di Verona, retto da leoncini marmorei del XV secolo: in questo fonte fu battezzato Giovanni Battista Pergolesi. Al terzo altare la pala di \"San Biagio che risana il figlio della vedova\", attribuita a Giovanni Odazzi; nel braccio destro del presbiterio il \"Martirio di san Lorenzo\" di Gaetano Lapis, del 1745 circa; sul lato oppostola grande tela di Cristoforo Unterperger con la \"Comunione degli apostoli\" (1782), vicino al sepolcro rinascimentale di Angelo Ripanti, del 1512. Seguono una \"Madonna col Bambino e due santi\" alla maniera di Sebastiano Conca della seconda met\u00e0 del XVIII secolo (secondo altare sinistro), la \"Predicazione del Battista\" di Filippo Bellini (fine del XVI secolo, con ridipinture, secondo altare sinistro) e una \"Madonna col Bambino\" (primo), di ignoto del XV secolo.\nSul lato sinistro della navata, si trova il pulpito barocco.\nLa crociera \u00e8 coperta con una cupola semisferica priva di tamburo e lanterna, decorata con semplici costoloni in stucco. Nei quattro pennacchi sono raffigurati i \"Quattro Evangelisti\" di Placido Lazzarini (1750 ca.).\nLa profonda abside semicircolare \u00e8 interamente occupata dal presbiterio, rialzato di alcuni gradini rispetto al resto della chiesa. Al centro, vi \u00e8 l'altare maggiore barocco in marmi policromi, mentre in posizione avanzata si trova l'ambone, in marmo bianco, con sopra scolpiti a bassorilievo i simboli degli Evangelisti. Nella conca dell'abside, vi sono gli stalli lignei intagliati del coro, del XVIII secolo, disposti su due livelli, una pala marmorea in altorilievo con la \"Madonna di Loreto\" (XVII secolo) e due organi con belle casse rococ\u00f2. \nIl catino \u00e8 stato affrescato da Biagio Biagetti nel 1937 con il \"Redentore in trono fra Santi\".\nOrgano a canne.\nL'organo a canne della cattedrale \u00e8 stato costruito nel 1960 dalla ditta organaria codroipese Francesco Zanin e Figli.\nLo strumento \u00e8 alloggiato sopra le due cantorie ai lati del presbiterio, all'interno di casse lignee riccamente scolpite, con mostra composta da canne di principale disposte in cuspide unica con bocche \"a mitria\" allineate orizzontalmente. La trasmissione \u00e8 elettrica e la consolle, a pavimento nel presbiterio, ha due tastiere di 61 note ciascuna e pedaliera concavo-radiale di 32 note. L'organo \u00e8 dotato di un corpo detto espressivo inquadrato nella foto che corrisponde alla seconda tastiera e dal grand' organo dalla parte opposta che corrisponde alla prima tastiera. Guardando l'altare il grand' organo si trova a destra e di conseguenza l'espressivo a sinistra"}
{"id": "2868023", "revid": "287204", "url": "https://it.wikipedia.org/wiki?curid=2868023", "title": "Gayatri", "text": ""}
{"id": "2868024", "revid": "1603714", "url": "https://it.wikipedia.org/wiki?curid=2868024", "title": "Cattedrale di Santa Maria Assunta (Pesaro)", "text": "La chiesa di Santa Maria Assunta \u00e8 il duomo di Pesaro, e cattedrale dell'arcidiocesi omonima. Ha la denominazione onorifica di basilica minore.Inoltre, \u00e8 sede di una parrocchia compresa nella vicaria I - San Terenzio.\nStoria.\nL'attuale edificio ha origini molto antiche. La presenza di due pavimenti decorati a mosaico, sovrapposti l'uno all'altro, attestano l'esistenza di due chiese paleocristiane: la prima risalente al IV secolo, la seconda alla seconda met\u00e0 del VI secolo, dopo che la prima venne distrutta durante le guerre gotiche del 535-553. La chiesa divenne cattedrale, cio\u00e8 sede vescovile, nel VII secolo, quando vi furono trasferite le reliquie del patrono pesarese, san Terenzio di Pesaro, a cui fu inizialmente dedicata la cattedrale. La chiesa fu arricchita di doni dai Malatesta e dagli Sforza. Fu in seguito rifatta completamente in stile barocco, con la conseguente distruzione dell'abside, del campanile, del battistero e dell'atrio porticato, e consacrata a Maria Assunta nel 1663. Infine tra la fine del XIX secolo e gli inizi del XX l'interno dell'edificio fu riformulato in stile neoclassico da Giovanni Battista Carducci e Luigi Galli, assumendo la fisionomia attuale. Durante l'occupazione francese, diverse furono le opere portate in Francia a causa le spoliazioni napoleoniche in questo periodo. Delle 7 opere menzionate nel catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936 come inviate da Pesaro in Francia nel 1796, solo 3 fecero ritorno, le altre rimasero in Francia, tra cui \"L'annunciazione\" del Caravaggio che era stata dedicata per la Cattedrale di Pesaro ma che ora si trova al museo di Nancy.\nDescrizione.\nLa facciata risale al 1282-1312, \u00e8 in mattoni di cotto a vista, e conserva le caratteristiche tipiche dello stile romanico.\nL'interno, a pianta a croce latina con tre navate suddivise da pilastri, \u00e8 in stile neoclassico. Nella navata di destra si possono ammirare la \"cappella di san Terenzio\", dove sono conservate le reliquie del santo e di altri santi patroni cittadini; ed un affresco trecentesco della \"Madonna del popolo\". Nella navata di sinistra invece \u00e8 la \"cappella del Santissimo Sacramento\". Le due cappelle risalgono ai rifacimenti del XIX-XX secolo.\nSopra la porta d'ingresso \u00e8 una tela di Marco Benefial (XVIII secolo) raffigurante \"Maria Assunta tra santi\", mentre nel transetto di sinistra \u00e8 un'altra tela, opera di Giovanni Giacomo Pandolfi (XVII secolo), raffigurante la \"Crocifissione con Santi\".\nArtisticamente ricca \u00e8 la zona del presbiterio. Qui troviamo:\nL'organo a canne \u00e8 il Mascioni \"opus 914\"; venne costruito nel 1970 e dispone di 45 registri su tre manuali e pedale, con trasmissione elettrica.\nInfine, di notevole spessore storico-artistico sono i mosaici scoperti nella seconda met\u00e0 dell'Ottocento sotto il pavimento della chiesa. Furono individuate due serie di mosaici sovrapposte fra loro, risalenti alle due primitive basiliche. Oggi \u00e8 visibile solo il pavimento musivo del secondo livello, risalente a vari interventi eseguiti tra il VI ed il XIII secolo."}
{"id": "2868026", "revid": "834", "url": "https://it.wikipedia.org/wiki?curid=2868026", "title": "Milo (Catania)", "text": ""}
{"id": "2868029", "revid": "92723", "url": "https://it.wikipedia.org/wiki?curid=2868029", "title": "Concattedrale di San Catervo", "text": "La concattedrale di San Catervo \u00e8 il duomo di Tolentino, e concattedrale della diocesi di Macerata-Tolentino-Recanati-Cingoli-Treia.\nNel gennaio del 1961 papa Giovanni XXIII la elev\u00f2 alla dignit\u00e0 di basilica minore. Il terremoto del Centro Italia del 2016 la danneggia gravemente.\nStoria e descrizione.\nL'attuale chiesa \u00e8 stata preceduta da altri due edifici sacri, edificati sul medesimo posto. Il primo fu il \"Panteum\" di epoca tardo-imperiale, primo edificio dedicato a San Catervo, il nobile romano che, secondo la tradizione, port\u00f2 per primo il cristianesimo nelle terre tolentine, e per questo sub\u00ec il martirio. Sua moglie Settimia Severina volle questo monumento per il ricordo del suo defunto marito; il monumento divent\u00f2 la prima chiesa cristiana di Tolentino. Morti anche Settimia e il figlio Basso, anch'essi vennero sepolti nel Panteum. La seconda chiesa fu voluta, dopo il 1256, dai monaci benedettini che vi inglobarono il pi\u00f9 antico edificio esistente. La basilica del XIII secolo, in stile gotico, fu totalmente restaurata nella prima met\u00e0 del XIX secolo in forme neoclassiche. Della chiesa romanica restano alcune parti nella cappella di San Catervo, mentre la nuova chiesa, rispetto alla precedente, ha un orientamento opposto: dove prima c'era l'abside, ora c'\u00e8 l'ingresso dell'edificio.\nL'interno della cattedrale si presenta a pianta a croce latina, con tre navate che sono la testimonianza dell'impianto della precedente grandiosa chiesa benedettina, e due cappelle ai lati opposti del transetto. Durante i recenti lavori di restauro, sono stati individuati i pilastri medievali che sorreggevano le volte, intorno ai quali si eressero i nuovi della ricostruzione ottocentesca. A fianco dell'abside vi sono due portoni che immettono uno nella \"cappella di san Catervo\" altra reliquia della vecchia chiesa medievale precedentemente detta \"Cappella della Santissima Trinit\u00e0\", l'altro nella stanza degli scavi della primitiva chiesa. Nella Cappella si conserva il sarcofago del santo, di epoca romana, tra i migliori d'Italia. Le pareti e la volta a crociera ogivale della cappella sono affrescati con dipinti di Marchisiano di Giorgio: l\"'Adorazione dei Magi\", la \"Crocifissione\", una \"Madonna in trono con Bambino e Santi\" e, nella volta, \"Evangelisti e sibille\". Nella zona del Panteum (il portone a destra dell'abside entrando dall'ingresso principale) si distinguono le fondamenta del suddetto, al di sotto di un pavimento di vetro, resti degli affreschi del IX secolo, e vari frammenti della decorazione di questa costruzione. Altre pregevoli rimanenze della lunga storia della Basilica sono il portale romanico al fianco della chiesa e il campanile alto 35 metri."}
{"id": "2868034", "revid": "92723", "url": "https://it.wikipedia.org/wiki?curid=2868034", "title": "Concattedrale di San Flaviano", "text": "La chiesa di San Flaviano \u00e8 il duomo di Recanati e concattedrale della diocesi di Macerata-Tolentino-Recanati-Cingoli-Treia. Il 12 giugno 1805 fu elevata alla dignit\u00e0 di basilica minore da papa Pio VI.\nStoria e descrizione.\nLa primitiva cattedrale fu costruita prima del Mille; di questa restano pochissime tracce nell'attuale cripta. Tradizionalmente dedicata a San Flaviano \u00e8 attribuita al Patriarca di Costantinopoli, di cui nella cattedrale si conserva una reliquia arrivata da Giulianova, ma attualmente gli storici propendono per una primitiva dedica a San Flaviano di Ricina. Questi fu il primo vescovo della distrutta citt\u00e0 romana di Helvia Recina, dalle cui ceneri \u00e8 nata la stessa Recanati dopo il VI secolo.\nAgli inizi del XIII secolo fu edificata una nuova chiesa, ricostruita poi dal cardinale Angelo da Bevagna tra il 1389 ed il 1412. Questa struttura fu pi\u00f9 volte rimaneggiata ed abbellita: di particolare pregio \u00e8 il soffitto a cassettoni, messo in opera nel 1620. L'abside fu abbellita con stucchi ed affreschi nel 1650: in questa occasione furono eseguiti il \"Martirio di San Flaviano, il martirio di Santa Paolina, l'Annunciazione, la Traslazione della Santa Casa di Loreto e la Nativit\u00e0 della Vergine.\" Nella cripta sono sepolti diversi vescovi recanatesi. Sono invece in cattedrale i sarcofaghi del vescovo Nicol\u00f2 dall'Aste da Forl\u00ec, che volle la costruzione della grande Basilica della Santa Casa di Loreto, e di papa Gregorio XII, ultimo papa a non essere sepolto a Roma. I due organi sono di inizio '900, costruiti da Inzoli proveniente dalla chiesa del sacro Cuore di Macerata e trasferito nel 1995 da Alessandro Girotto, che lo inser\u00ec nella storica cassa del Nacchini di Destra: Le canne di facciata sono del Nacchini, unica parte con la cassa ad essersi conservata, e a sinistra Vegezzi Bossi. Nel 1995 don Lauro Cingolani commission\u00f2 i lavori dell'installazione della nuova consolle a tre tastiere progettata e fornita per l'occasione, con la trasmissione digitale per suonare entrambi gli organi dal presbiterio.\nAdiacente alla basilica \u00e8 il vecchio palazzo episcopale, che, dopo decenni di abbandono, \u00e8, dal 1957, sede del museo diocesano."}
{"id": "2868036", "revid": "1573940", "url": "https://it.wikipedia.org/wiki?curid=2868036", "title": "Duomo di Cingoli", "text": "La chiesa di Santa Maria Assunta \u00e8 il duomo di Cingoli, e concattedrale della diocesi di Macerata-Tolentino-Recanati-Cingoli-Treia.\nStoria e descrizione.\nL'attuale chiesa \u00e8 costruita sul luogo di un preesistente edificio di culto dedicato al Santissimo Salvatore. Questo fu demolito nella prima met\u00e0 del Seicento per la costruzione dell'attuale chiesa, su progetti dell'architetto Ascanio Passeri di Pergola; la facciata della precedente chiesa \u00e8 stata inserita sul lato sinistro dell'attuale edificio. La chiesa fu aperta al pubblico nel 1654. Fu elevata a cattedrale nell'agosto del 1725 e dedicata a Santa Maria Assunta.\nL'interno della chiesa \u00e8 ad un'unica navata terminante con tre absidi. La decorazione del catino absidale \u00e8 opera recente di Donatello Stefanucci, pittore locale morto nel 1987: l'opera raffigura la \"Vergine Assunta fra Santi\". In sacrestia sono conservati importanti polittici del XIV-XV secolo. Nella cattedrale sono poi conservati alcuni monumenti sepolcrali, tra cui quello di papa Pio VIII, che don\u00f2 alla chiesa una tela raffigurante una \"Vergine con Bambino in trono fra santi\", conservata in sacrestia e utilizzata per la processione annuale in occasione della festa dell'Assunta."}
{"id": "2868037", "revid": "484362", "url": "https://it.wikipedia.org/wiki?curid=2868037", "title": "Battaglia dei Laghi Masuri", "text": ""}
{"id": "2868038", "revid": "110157", "url": "https://it.wikipedia.org/wiki?curid=2868038", "title": "Duomo di Treia", "text": "La chiesa della Santissima Annunziata \u00e8 il duomo di Treia, e concattedrale della diocesi di Macerata-Tolentino-Recanati-Cingoli-Treia.\nL'attuale edificio \u00e8 stato costruito tra il 1782 ed il 1814 su progetti dell'architetto Andrea Vici. \u00c8 a croce greca su tre navate, divise da colonne corinzie e pilastri. Ha una vasta cripta. Importanti opere d'arte sono conservate in sacrestia, tra cui un\"Apparizione della Madonna a Corrado da Offida\" di Giacomo da Recanati. In chiesa si trova un busto di papa Sisto V di Bastiano Torrigiani.\n la chiesa \u00e8 inagibile dopo il terremoto che ha interessato il Centro Italia nel 2016."}
{"id": "2868041", "revid": "606919", "url": "https://it.wikipedia.org/wiki?curid=2868041", "title": "Cattedrale di Santa Maria della Marina", "text": "La chiesa di Santa Maria della Marina \u00e8 il duomo di San Benedetto del Tronto e dal 1986 \u00e8 la cattedrale della diocesi di San Benedetto del Tronto-Ripatransone-Montalto.\nStoria.\nIl progetto iniziale della chiesa risale alla prima met\u00e0 dell'Ottocento, opera dell'architetto bolognese Gaetano Ferri. Il protrarsi dei lavori, iniziati nel 1847, obbligarono a successivi interventi progettuali e a diverse modifiche delle intenzioni originarie. La chiesa fu benedetta e aperta al pubblico nel 1908, bench\u00e9 i lavori non fossero ancora ultimati.\nSolo nel dopoguerra si portarono a termine la gradinata esterna e la facciata in travertino; l'edificio fu solennemente consacrato l'11 febbraio 1973.\nNel 1986 la chiesa diveniva cattedrale della diocesi di San Benedetto del Tronto-Ripatransone-Montalto. Il 5 luglio 2001 \u00e8 stata elevata alla dignit\u00e0 di basilica minore da papa Giovanni Paolo II.\nDescrizione.\nInterno.\nAll'interno la chiesa \u00e8 a tre navate. L'abside \u00e8 stata decorata dall'artista francescano, padre Ugolino da Belluno, con un affresco che richiama le tradizioni marinare della citt\u00e0, assieme alla raffigurazione di santi locali. Sempre nell'abside \u00e8 collocata una tela settecentesca raffigurante una \"Vergine col bambino\". In due distinti altari laterali sono conservate le reliquie dei patroni cittadini, i santi Urbica e Illuminato.\nTre degli altari laterali (dedicati al Sacro Cuore, a San Biagio e a Sant'Antonio di Padova) provengono dalla demolita chiesa di San Filippo di Ascoli Piceno, sono seicenteschi in pregiati marmi policromi, e vennero comprati nel 1912 dal curato Don Sciocchetti per Lire 7.000 dell'epoca. Altri tre altari in legno, sempre del Seicento, furono acquistati nel 1918 dalla smantellata chiesa di Sant'Agostino di Ripatransone, e sono dedicati al Crocefisso, a Santa Rita ed a Sant'Agnese, alla cui base di quest'ultimo sono ubicate le reliquie di Santa Urbica.\nOrgano a canne.\nL'organo a canne della cattedrale si trova nell'ultima campata della navata laterale di destra, installato nel 1991-1992 dal maestro organaro Alessandro Girotto che recuper\u00f2 lo strumento che era stato demolito per far posto ad uno nuovo; si tratta dello strumento costruito nel 1948-1950 dalla ditta Balbiani Vegezzi-Bossi per la basilica della Santa Casa a Loreto, a sua volta frutto dell'ampliamento di uno strumento di Carlo Vegezzi Bossi del 1902, con materiale fonico del Callido \"opus 391\" del 1802. Installato appunto nel 1992 per l'occasione sono stati aggiunti 2 registri portandolo da 49 a 51 registri, \u00e8 a trasmissione elettrica su tre manuali e pedale. In precedenza nella cattedrale si trovava un organo costruito da Sebastiano Vici nel 1850, attualmente nella chiesa Regina Pacis di Centobuchi (frazione di Monteprandone)."}
{"id": "2868044", "revid": "297031", "url": "https://it.wikipedia.org/wiki?curid=2868044", "title": "Eduardo del R\u00edo", "text": "Biografia.\nStudia in seminario e poi, autodidatta, pubblica le sue prime caricature nel 1955 sulla rivista Ja-J\u00e1 e poi su tutte le principali riviste messicane, sia di destra che di sinistra. \"El Universal\", \"Ovaciones\", \"La Prensa\" o \"La Jornada\". Ha creado revistas de humor pol\u00edtico y blanco: \"La Gallina\", \"Marca Diablo\", \"El Chahuistle\" y \"El Chamuco\". Pressato poi dagli interventi governativi sui suoi editori, decide, per riacquistare la libert\u00e0 di esprimersi, di fondare una sua rivista: \"Los Agachados\".\nDurante la guerra fredda fa una scelta politica decisamente di sinistra.\nLa sua opera \"Marx para Principantes\" \u00e8 stata tradotta in italiano dalle Edizioni Ottaviano con il titolo \"Conoscete Carlo Marx\"."}
{"id": "2868047", "revid": "729019", "url": "https://it.wikipedia.org/wiki?curid=2868047", "title": "Brian McKeever", "text": "Suo atleta guida \u00e8 il fratello Robin, a sua volta fondista di alto livello.\nBiografia.\nPur essendo afflitto dalla sindrome di Stargardt, che lo rende non vedente al 90%, ha gareggiato ai Mondiali di sci nordico per normodotati di Sapporo 2007, nello sci di fondo (21\u00ba nella 15\u00a0km tecnica libera, 33\u00ba nella 50\u00a0km a tecnica classica con partenza in linea, 39\u00ba nella 30\u00a0km a inseguimento)\nPur essendosi qualificato per disputare la 50 km a tecnica classica con partenza in linea ai XXI Giochi olimpici invernali di , , impedendogli cos\u00ec di diventare il primo atleta al mondo in grado di competere ai Giochi olimpici e ai Giochi paralimpici nello stesso anno.\nLa sua guida, nelle gare per ipovedenti, \u00e8 il fratello Robin, il quale per\u00f2 in alcune competizioni per normodotati \u00e8 stato staccato da Brian. ."}
{"id": "2868059", "revid": "339392", "url": "https://it.wikipedia.org/wiki?curid=2868059", "title": "Rius", "text": ""}
{"id": "2868060", "revid": "30887534", "url": "https://it.wikipedia.org/wiki?curid=2868060", "title": "Caduta dell'Impero Romano d'occidente", "text": ""}
{"id": "2868061", "revid": "1543377", "url": "https://it.wikipedia.org/wiki?curid=2868061", "title": "Rating etico", "text": "Definizione.\nIl rating \u00e8, in generale, una misura qualitativa attribuita ad un'emittente.\nIl rating classico, quello definito di \"merito creditizio\", nasce per misurare la solidit\u00e0 finanziaria ed economica di un'emittente. Le misure classiche di valutazione partono dalla tripla A (AAA) come misura di massima solidit\u00e0, sino alla B o alla C.\nIl \"rating etico\", o \"rating della sostenibilit\u00e0\", \u00e8 anch'esso una misura, per\u00f2 nasce per fornire un livello qualitativo dell'emittente in riferimento ad altre questioni, diverse dalle dimensioni finanziarie. Si tratta di una evoluzione operativa, nata nel mondo della finanza, della dottrina della responsabilit\u00e0 sociale d'impresa.\nSecondo l'Enciclopedia Treccani, il termine viene diffuso, definito ed utilizzato in Italia a partire dal 2002/2004 dall'agenzia specializzata Standard Ethics.\nSecondo queste prime definizioni, e pi\u00f9 in generale, il \"rating etico\" esamina questioni attinenti alla governance, trasparenza, impatto ambientale ed altri aspetti tipici della responsabilit\u00e0 sociale d'impresa come quelli relativi alla legalit\u00e0.\nContesto.\nNumerose strutture attribuiscono delle valutazioni etiche o creano appositi indici o panieri su incarico (e ad uso) del mondo della finanza sostenibile. Non sempre i risultati sono resi pubblici e le differenze metodologiche possono essere ampie. Si tratta di case consulenza che sviluppano propri modelli di valutazione intorno ai principi della Responsabilit\u00e0 Sociale d'Impresa (RSI). Il meccanismo \u00e8 \"investor-pay model\", cio\u00e8 le valutazioni vengono prodotte su commessa, spesso di durata annuale, da parte di banche e fondi di investimento (vengono chiamate impropriamente \"\"rating\" - ma sono ricerche da committenti esterni). In particolare, i committenti sono gestori di fondi etici, i quali forniscono anche i vari parametri di valutazione da applicare (anche ad esclusione, ad esempio: no ad aziende che producono alcool; no a produttori di preservativi; oppure no ad aziende che producono armi etc.). Queste forme di analisi basate sulle richieste della committenza sono una delle ragioni di tanta eterogeneit\u00e0 di giudizio.\nIl primo caso di una Agenzia di rating di sostenibilit\u00e0 che opera come quelle di merito creditizio, quindi con giudizi pubblici dalla metodologia standard, richiesti dall'impresa sotto rating, \u00e8 quello della Standard Ethics di Londra. Il livelli del rating attribuito (\"Standard Ethics Rating\") va da un massimo di tripla E (EEE), al pi\u00f9 basso che \u00e8 la F.\nLe valutazioni di questa Agenzia intendono misurare in modo standard, senza possibilit\u00e0 di introdurre personalizzazioni, la distanza tra un'emittente ed i principi di governance e responsabilit\u00e0 sociale d'impresa promossi dell'Unione europea, dall'OCSE e dalle Nazioni Unite."}
{"id": "2868066", "revid": "1649409", "url": "https://it.wikipedia.org/wiki?curid=2868066", "title": "Chiesa cattolica in Canada", "text": "La Chiesa cattolica in Canada \u00e8 parte dell'universale Chiesa cattolica, in comunione con il vescovo di Roma, il papa, riconosciuto come suprema guida spirituale.\nStoria.\nIl cattolicesimo approda in Canada con l'arrivo dei primi colonizzatori europei, agli inizi del XVI secolo. Con la fondazione della citt\u00e0 di Qu\u00e9bec nel 1608 inizia l'opera di evangelizzazione del territorio, ad opera soprattutto delle congregazioni religiose francesi nella terra chiamata Nuova Francia: Francescani, Gesuiti, Sulpiziani, Orsoline, le religiose Ospedaliere di San Giuseppe, le Agostiniane della Misericordia di Ges\u00f9 fondano scuole, ospedali e seminari. Ben presto sono fondate due congregazioni religiose canadesi, le Suore della Congregazione di Nostra Signora, fondate da Marguerite Bourgeoys nel 1658, e le Suore Grigie, fondate da Marie-Marguerite d'Youville nel 1737. Nel 1658 Fran\u00e7ois de Montmorency-Laval \u00e8 nominato primo vicario apostolico del Canada e degli Stati Uniti assieme. Nel frattempo la Chiesa cattolica canadese conosce gi\u00e0 i primi martiri: sei gesuiti e due laici sono uccisi per la loro fede tra il 1642 ed il 1649.\nCon la sconfitta delle forze francesi, il Canada passa, nel 1759, sotto l'autorit\u00e0 britannica, che tuttavia, diversamente dalla madrepatria, non abolisce il regime cattolico. Con l'inizio dell'Ottocento e con il riconoscimento della chiesa cattolica in Inghilterra, la Chiesa canadese comincia la sua espansione missionaria per portare il vangelo dall'Atlantico al Pacifico. Nel 1826 \u00e8 fondata l'arcidiocesi di Kingston, nel 1841 quella di Toronto, nel 1842 \u00e8 la volta della diocesi di Halifax e nel 1847 dell'arcidiocesi di Ottawa. Ma \u00e8 la fondazione, nella provincia di Manitoba, del distretto episcopale di \"Rivi\u00e8re Rouge\" nel 1820 (che diventer\u00e0 nel 1871 l'arcidiocesi di Saint-Boniface) che permetter\u00e0 l'espansione missionaria nell'Ovest e nel Nord del Paese, fino ad arrivare nel 1873 all'erezione dell'arcidiocesi di Vancouver.\nUn forte movimento migratorio dall'Europa al Canada nel corso dell'Ottocento ha portato alla creazione di eparchie cattoliche di rito orientale: oggi si contano Chiese sui iuris ucraine, slovacche, armene, melkite, siriane e siro-malabaresi.\nPapa Giovanni Paolo II ha visitato tre volte il Canada, nel 1984, nel 1987 e nel 2002; in quest'ultima occasione presidi\u00f2 la Giornata Mondiale della Giovent\u00f9 celebratasi a Toronto.\nOrganizzazione ed istituzioni.\nLa Chiesa cattolica \u00e8 presente sul territorio con 17 arcidiocesi e 42 diocesi di rito latino, e con 1 arcieparchia, 8 eparchie e 1 esarcato apostolico di rito orientale.\nAltre circoscrizioni.\nLe presenti circoscrizioni ecclesiastiche estendono la loro giurisdizione sia sul Canada sia sugli Stati Uniti d'America.\nCircoscrizioni ecclesiastiche rette da cardinali.\nAttualmente 2 circoscrizioni ecclesiastiche del Canada sono rette da cardinali: \nNunziatura apostolica.\nLa \u00abDelegazione apostolica in Canada e Terra Nova\u00bb fu istituita da papa Leone XIII il 3 agosto 1899.\nIl 16 ottobre 1969 fu elevata a nunziatura apostolica in Canada con il breve \"Quam multum\" di papa Paolo VI.\nIl nunzio svolge anche le funzioni di delegato apostolico nell'arcipelago francese di Saint-Pierre e Miquelon.\nSanti e beati del Canada.\nElenco dei santi e dei beati del Canada:\nConferenza episcopale.\nL'episcopato locale costituisce la Conferenza dei vescovi cattolici del Canada (in inglese: \"Canadian conference of catholic bishops\"; in francese: \"Conf\u00e9rence des \u00e9v\u00eaques catholiques du Canada\" - CCCB o CECC), sorta nel 1943 e riconosciuta ufficialmente dalla Santa Sede nel 1948. Fanno parte della conferenza episcopale tutti i vescovi diocesani ed eparchiali ordinari, ausiliari, coadiutori ed emeriti.\nAll'interno della CCCB/CECC, sono riconosciute quattro assemblee episcopali regionali: l'assemblea regionale dei vescovi dell'Ovest; l'assemblea regionale dei vescovi dell'Ontario; l'assemblea regionale dei vescovi del Qu\u00e9bec; e l'assemblea regionale dei vescovi dell'Atlantico.\nIn seno alla conferenza episcopale \u00e8 stato inoltre costituito nel 1998 un \"Conseil autochtone catholique du Canada\" (in inglese: \"Canadian Catholic Aboriginal Council\") allo scopo di esaminare e trattare i problemi che si pongono oggi nella Chiesa canadese in rapporto ai popoli autoctoni, nell'intento di promuovere la loro cultura e le loro celebrazioni tradizionali nel contesto della fede cattolica.\nPresidenti, vicepresidenti e segretari.\nElenco dei presidenti della Conferenza dei vescovi cattolici del Canada:\nElenco dei vicepresidenti della Conferenza dei vescovi cattolici del Canada:\nElenco dei segretari generali della Conferenza dei vescovi cattolici del Canada:\nSantuari nazionali.\nElenco dei santuari del Canada, riconosciuti dalla Conferenza episcopale come santuari nazionali:"}
{"id": "2868075", "revid": "1543377", "url": "https://it.wikipedia.org/wiki?curid=2868075", "title": "Linheraptor exquisitus", "text": "Linheraptor (il cui nome significa \"ladro/predatore di Linhe\") \u00e8 un genere estinto di dinosauro teropode dromaeosauride vissuto nel Cretaceo superiore (Campaniano), in quella che oggi \u00e8 la Cina. Il genere contiene una singola specie: ossia \"L. exquisitus\", descritta da Xu Xing e colleghi nel 2010. Questo dinosauro simile ad un uccello era lungo meno di 2 metri (6,5 piedi), ed \u00e8 stato ritrovato nella Mongolia interna. \u00c8 noto da un singolo scheletro quasi completo.\nDescrizione.\n\"Linheraptor\" era un dinosauro teropode molto simile ad un uccello. Era un dromaeosauride che misurava circa 1,8 metri (5,9 piedi) di lunghezza, per un peso massimo di circa 25 chilogrammi (55 libbre). Grazie alle ridotte dimensioni e alla corporatura leggera, \"Linheraptor\" doveva essere un agile predatore di piccoli animali, come insetti, piccoli rettili, mammiferi e forse anche piccoli ceratopsi.\nCome tutti i dromaeosauridi, aveva un cranio allungato, un collo ricurvo, un artiglio a falce sul secondo dito di ogni piede, ed una lunga coda rigida; \"Linheraptor\" era un bipede carnivoro. \u00c8 possibile che gli artigli a falce di questi animali venisse usato per trattenere le prede. Come quasi tutti i dromeosauridi, \u00e8 probabile che \"Linheraptor\" fosse coperto da un fitto piumaggio, simile a quello degli uccelli moderni, con lunghe penne sulle braccia e sulla coda, come evidenziato dalla scoperta di papille ulnari nel genere affine \"Velociraptor\".\nClassificazione.\nTra i suoi taxa gemelli, si ritiene che \"Linheraptor\" sia strettamente legato al genere \"Tsaagan\". \"Linheraptor\" e \"Tsaagan\" sono intermedi tra dromaeosauridi basali e derivati. I due condividono diversi dettagli del cranio, tra cui una grande fenestra mascellare - un'apertura nella mascella - e mancano di varie caratteristiche dei dromaeosauridi pi\u00f9 derivati, come \"Velociraptor\". Senter (2011) e Turner, Makovicky e Norell (2012) sostengono che \"Linheraptor exquisitus\" sia un sinonimo junior di \"Tsaagan\", ma Xu, Pittmanet \"et al.\" (2015) respingono questa sinonimia rispondendo ai controargomenti proposti utilizzando nuovi dettagli sull'anatomia di \"Linheraptor\". Una descrizione monografica di \"Linheraptor\" \u00e8 attualmente in preparazione.\nStoria della scoperta.\nI ricercatori annunciarono la scoperta del genere dopo che uno scheletro fossilizzato quasi completo venne ritrovato nel 2008 da Jonah N. Choiniere e Michael Pittman nella Mongolia interna; una pubblicazione pi\u00f9 dettagliata \u00e8 in arrivo. L'esemplare fu recuperato dalle rocce di Bayan Mandahu che appartengono alla Formazione Wulansuhai. Quest'ultima comprende litologie molto simili alle rocce mongole risalenti al Campaniano della Formazione Djadokhta in cui sono stati ritrovati anche dromaeosauridi strettamente correlati, come \"Tsaagan\" e \"Velociraptor\". L'esemplare olotipo di \"Linheraptor\", articolato e non compresso, \u00e8 uno dei pochi scheletri quasi completi di dinosauri dromaeosauridi in tutto il mondo.\nIl nome del genere si riferisce al distretto di Linhe, nella Mongolia interna, Cina, dove fu scoperto l'esemplare, mentre il nome specifico, \"exquisitus\", si riferisce alla natura ben conservata dell'olotipo (IVPP V 16923)."}
{"id": "2868078", "revid": "12468", "url": "https://it.wikipedia.org/wiki?curid=2868078", "title": "Santa Pupa", "text": "Santa Pupa \u00e8 una santa inesistente, o che comunque non compare nel martirologio della Chiesa cattolica. \nIl suo soccorso \u00e8 tuttavia ancora popolarmente invocato a Roma e nell'Italia centrale, a protezione dei bambini quando cadono e rischiano di farsi male.\nOrigini.\n\u00c8 verosimile che \"Pupa\" sia la cristianizzazione di una qualche divinit\u00e0 pagana che aveva il compito di proteggere i bambini (se non di svariate divinit\u00e0 minori pagane legate al mondo dell'infanzia, come Paventia (o \"Paventina\", che designa espressamente la paura infantile), Carda, Stimula etc., fuse in un'unica figura).\nIl poeta romano Gioacchino Belli doveva nutrirle una particolare devozione, se dedic\u00f2, a questa santa domestica, uno dei suoi famosi sonetti:\n\"Senza de lei Dio sa li cascatoni!\"\n\"Eppuro, a sta gran zanta, poverella,\"\n\"Je vedi mai una cannela accesa?\"\n\"J'opre gnissuno un bucio de cappella?\"\nE Trilussa, al quale non si conoscono figli, pure teneva nel proprio studio un piccolo olio con il ritratto di santa Pupa (attualmente visibile nella cosiddetta \"stanza di Trilussa\" al Museo di Roma in Trastevere).\nIl castello.\nSanta Pupa fu anche il nome di un borgo fortificato sorto nel Medioevo nel territorio dell'odierna Manziana, probabilmente ad opera dei Prefetti di Vico, dai quali fu venduto nel 1290 all'Ospedale di Santo Spirito. Verso il 1435 fu poi acquisito da Everso degli Anguillara, e segu\u00ec il destino della famiglia: ritolto alla signoria degli Anguillara da Paolo II e spopolato, se ne perse quasi la memoria. Il nome rimane tuttavia, attribuito ad un ipogeo della zona."}
{"id": "2868088", "revid": "339392", "url": "https://it.wikipedia.org/wiki?curid=2868088", "title": "Centrale nucleotermoelettrica", "text": ""}
{"id": "2868089", "revid": "30887888", "url": "https://it.wikipedia.org/wiki?curid=2868089", "title": "Federico d'Antiochia", "text": ""}
{"id": "2868093", "revid": "466539", "url": "https://it.wikipedia.org/wiki?curid=2868093", "title": "Ghoti", "text": "Ghoti \u00e8 una parola inglese creata appositamente per mettere in evidenza alcune incongruenze nella pronuncia dell'inglese rispetto alla loro ortografia. Si tratta di una specie di forma alternativa di \"fish\" (pesce), in quanto \u00e8 anch'essa pronunciabile come . Infatti essa si compone di: \nIl primo utilizzo della parola in una pubblicazione si registra nel 1874, in un articolo del \"St. James Magazine\" che faceva a sua volta riferimento ad una lettera del 1855, coniata da un certo William Ollier (nato nel 1827).\nLa parola \"ghoti\" viene citata a supporto della Riforma ortografica inglese ed \u00e8 spesso attribuita a George Bernard Shaw, noto sostenitore della causa. Tuttavia una biografia di Shaw attribuisce la creazione del termine ad un altro sostenitore, anonimo, della riforma ortografica.\nSpiegazione di \"ghoti\".\nIl fonema pu\u00f2 essere scritto in 13 modi in inglese::\nIn realt\u00e0 il fonema corrisponde a \"ti\" solo quando il gruppo \"ti\" precede una vocale in alcuni suffissi, come in \"na-tion and \"ini-tial. Perci\u00f2, questo fonema non appare mai in fin di parola scritto come &lt;ti&gt;.\nAllo stesso modo, \"gh\" pu\u00f2 pronunciarsi in fine o nel corpo di parola, come in \"tough\" o \"laughter\", ma non all'inizio, dove si pronuncia come in \"ghost\"; inoltre, nel corpo o in fine di parola pu\u00f2 non essere pronunciato, come in \"right\" e \"high\".\n\"Ghoughpteighbteau\".\n\"Ghoughpteighbteau\" \u00e8 una parola analoga a \"ghoti\" (e come \"ghoti\" talora anch'essa attribuita a Shaw), similmente costruita per illustrare alcune incongruenze di pronuncia. \u00c8 infatti una specie di forma alternativa di \"potato\", in quanto \u00e8 pronunciabile . Si compone infatti di:"}
{"id": "2868096", "revid": "339392", "url": "https://it.wikipedia.org/wiki?curid=2868096", "title": "Italia del nord", "text": ""}
{"id": "2868097", "revid": "125013377", "url": "https://it.wikipedia.org/wiki?curid=2868097", "title": "Gianluca Greco", "text": "Biografia.\nNato a Roma, ma trasferitosi quasi subito a Milano, ritorna a Roma all'inizio degli anni '80 per laurearsi in Lettere e prendere il diploma di regia presso il Centro sperimentale di cinematografia. Inizia quindi l'attivit\u00e0 come aiuto regista lavorando per Pupi Avati, Felice Farina, Gianni Amelio, per poi instaurare un rapporto di collaborazione continua soprattutto con tre autori italiani: Paolo Virz\u00ec, Francesca Archibugi e Sergio Rubini. \nNel 2002 firma, come regista e sceneggiatore, il film \"Nemmeno in un sogno\".\nSi \u00e8 in seguito dedicato alla realizzazione di documentari (\"Vado bene o no?\"), regia televisiva e all'attivit\u00e0 di casting director."}
{"id": "2868100", "revid": "1305772", "url": "https://it.wikipedia.org/wiki?curid=2868100", "title": "Sergio IV", "text": "Sergio IV"}
{"id": "2868105", "revid": "1728", "url": "https://it.wikipedia.org/wiki?curid=2868105", "title": "Rixdollar", "text": ""}
{"id": "2868108", "revid": "647919", "url": "https://it.wikipedia.org/wiki?curid=2868108", "title": "Duca di Puglia", "text": ""}
{"id": "2868110", "revid": "15756", "url": "https://it.wikipedia.org/wiki?curid=2868110", "title": "Rijksdaalder", "text": "Il rijksdaalder (nederlandese, \"tallero nazionale\") \u00e8 stata una moneta nederlandese emessa per la prima volta dalla Repubblica delle Sette Province Unite nel tardo XVI secolo, durante la guerra degli ottant'anni. Vi era raffigurato i mezzo busto armato di Guglielmo il Taciturno. Fu coniato seguendo lo standard di peso del Reichsthaler della Sassonia - 448 grani d'argento allo .885. Frisia, Gheldria, Olanda, Kampen, Overijssel, Utrecht, Zelanda, e Zwolle coniarono rijksdaalder con mezzi busti corazzati fino alla fine del XVII secolo.\nI rijksdaalder del XVII secolo erano fissati da 48 a 50 stuiver (l'equivalente olandese dello scellino) e circolarono assieme al fiorino d'argento o \"guilder\" (28 stuiver), daalders (30 stuiver), leeuwendaalder \u2013 daalder del leone \u2013 (36 \u2013 42 stuiver), ducato d'argento (48 stuiver) e ducatone (60 stuiver). Mentre il liondaalder conteneva argento meno puro per 427,16 grani con un titolo di .750, il ducato e il rijksdaalder avevano circa lo stesso peso e qualit\u00e0. Con la sparizione del disegno originale del rijksdaalder con i mezzi busti armati, i ducati d'argento e in seguito i pezzi da 2\u00bd \"guilder\" erano comunemente chiamati rijksdaalder.\nL'unificazione del sistema monetario olandese agli inizi del XVII secolo introdusse il fiorino olandese (\"guilder\") e fiss\u00f2 il valore del rijksdaalder e del ducato d'argento a 2\u00bd fiorini. Dopo la decimalizzazione nel 1816, le monete da 2\u00bd guilder non furono pi\u00f9 coniate perch\u00e9 si pens\u00f2 che la moneta da 3 \"guilder\" si inserisse meglio nella serie. Ci\u00f2 si rivel\u00f2 un errore e dal 1840 in poi le monete da 2\u00bd \"guilder\" furono emesse nuovamente. La produzione ebbe termine nel 2002 con l'introduzione dell'euro. Le monete da 2\u00bd \"guilder\" continuarono a essere chiamate con i nomignol di \"rijksdaalder\", \"riks\" e \"knaak\" fino all'introduzione dell'euro. \nLa Koninklijke Nederlandse Munt (Reale zecca olandese) ancora oggi conia monete d'argento con la denominazione di ducato.\nMonete con nomi simili di \"Reichsthaler\", \"rixdollar\", \"riksdaler\" e \"rigsdaler\" furono usate in Germania e Austria-Ungheria, a Ceylon (Sri Lanka), in Svezia e in Danimarca e Norvegia."}
{"id": "2868127", "revid": "1543377", "url": "https://it.wikipedia.org/wiki?curid=2868127", "title": "Distretto di Dishu", "text": "Il distretto di Dishu \u00e8 un distretto dell'Afghanistan situato nella provincia dell'Helmand, vicino al confine con il Pakistan. La popolazione, costituita all'80% da Pashtun e al 20% da Baluchi, nel 2002 era stimata in 20.600 unit\u00e0. Il centro del distretto \u00e8 il villaggio di Dishu; la maggior parte degli insediamenti si trova lungo il fiume Helmand."}
{"id": "2868133", "revid": "438678", "url": "https://it.wikipedia.org/wiki?curid=2868133", "title": "Municipium romanorum", "text": ""}
{"id": "2868134", "revid": "124687451", "url": "https://it.wikipedia.org/wiki?curid=2868134", "title": "Giselher di Magdeburgo", "text": "Biografia.\nGiselher proveniva da una nobile famiglia sassone di elevato rango e fu un personaggio dinamico ma anche ambizioso. Nel 971 divenne vescovo di Merseburgo. Egli arricch\u00ec la sede della sua diocesi con un grande bosco fra i fiumi Saale e Mulde, proveniente da un dono dell'imperatore Ottone II. Quando nel 981 mor\u00ec l'arcivescovo di Magdeburgo Adalberto di Magdeburgo, egli ottenne da Papa Benedetto VII di divenirne il successore, dato che la diocesi sarebbe stata soppressa ed il territorio diviso fra le diocesi confinanti di Zeitz e quella di Mei\u00dfen.\nSotto il successore di Ottone II, Ottone III, fu presa la decisione di ripristinare la diocesi di Merseburgo. Giselher si oppose all'ipotesi di farlo rientrare alla precedente sede vescovile, la quale comunque fu ripristinata solo dopo il suo decesso, nel 1004.\nNel 992 Giselher consacr\u00f2 nel Duomo di Halberst\u00e4dt un altare a San Maurizio, patrono dell'arcidiocesi.\nIl 17 gennaio dell'anno 1000 Giselher si trov\u00f2 a Staffelsee per riguadagnarsi i favori dell'imperatore Ottone III. Il motivo era forse la precedente partecipazione di Giselher alla ribellione del duca bavarese Enrico II contro l'imperatore.\nDopo almeno sei giorni l'imperatore si dirigeva verso la Polonia con il suo seguito, nel quale vi era anche Giselher. Dalla Baviera egli attravers\u00f2 la Turingia, Zeitz, Mei\u00dfen verso il fiume di confine B\u00f3br fino alla roccaforte di Eulau. Di qui pass\u00f2 probabilmente oltre G\u0142og\u00f3w, Ko\u015bcian e Pozna\u0144 verso Gniezno. Forse anche verso l'anno 1000 l'arcivescovo riusc\u00ec a sfuggire a malapena ad un attentato di 200 guerrieri scelti veleti. Sette anni dopo questo episodio egli fu nuovamente l'obiettivo di un attacco di Veleti: lo attirarono alle porte di Arneburg sull'Elba, che si trova a nord di Stendal. Giselher sfuggi nuovamente per un soffio all'agguato ma la maggior parte dei suoi uomini di scorta perse la vita.\nDopo la morte del conte Binizo, il conte Dedi I di Wettin ottenne, con l'intermediazione di Giselher, la contea di Hassegau.\nBibliografia.\nin lingua tedesca:"}
{"id": "2868135", "revid": "30888477", "url": "https://it.wikipedia.org/wiki?curid=2868135", "title": "Goriano Siculi", "text": ""}
{"id": "2868139", "revid": "1543377", "url": "https://it.wikipedia.org/wiki?curid=2868139", "title": "F3 giapponese 2009", "text": "La stagione 2009 dell'All-Japan Formula 3 fu la 31\u00aa del campionato di Formula 3 giapponese. \u00c8 iniziata il 4 aprile e terminata il 27 settembre.\nMarcus Ericsson \u00e8 stato il primo pilota svedese a diventarne il campione, dopo una battaglia terminata solo all'ultimo appuntamento disputato sul circuito di Sugo. Ericsson ha ottenuto 112 punti, precedendo il suo compagno di scuderia, Takuto Iguchi con 103 punti, e Yuji Kunimoto con 97.\nRisultati e classifiche.\nClassifica Team.\nI punti sono assegnati secondo lo schema seguente:\nPrende punti solo la prima vettura giunta al traguardo.\nClassifica motoristi.\nI punti sono assegnati secondo lo schema seguente:\nPrende punti solo la prima vettura giunta al traguardo.\nClassifica Team Cl. Naz..\nI punti sono assegnati secondo lo schema seguente:\nPrende punti solo la prima vettura giunta al traguardo."}
{"id": "2868140", "revid": "1305772", "url": "https://it.wikipedia.org/wiki?curid=2868140", "title": "Distretto di Garmsir", "text": "Il distretto di Garmsir \u00e8 un distretto dell'Afghanistan situato nella provincia dell'Helmand. Nonostante il distretto sia vasto, gli insediamenti si concentrano lungo il corso del fiume Helmand. La popolazione, che conta 74.800 abitanti \u00e8 al 99% Pashtun e all'1% Baluchi. La capitale del distretto \u00e8 Garmsir, situata nel settore nordoccidentale del distretto sulla riva orientale del fiume Helmand.\nIl distretto \u00e8 povero; l'agricoltura \u00e8 la pi\u00f9 importante fonte di guadagno, la maggior parte del territorio coltivabile \u00e8 irrigata."}
{"id": "2868146", "revid": "1305772", "url": "https://it.wikipedia.org/wiki?curid=2868146", "title": "Distretto di Kajaki", "text": "Il distretto di Kajaki \u00e8 un distretto dell'Afghanistan situato nell'area orientale della provincia dell'Helmand. La popolazione, che al 2005 contava 60.700 abitanti, \u00e8 in larga parte Pashtun. Capitale del distretto \u00e8 il villaggio di Kajaki."}
{"id": "2868148", "revid": "29244", "url": "https://it.wikipedia.org/wiki?curid=2868148", "title": "Linheraptor", "text": ""}
{"id": "2868149", "revid": "15756", "url": "https://it.wikipedia.org/wiki?curid=2868149", "title": "Pieve di San Giorgio di Valpolicella", "text": "La pieve di San Giorgio di Valpolicella, detta anche pieve di San Giorgio Ingannapoltron, \u00e8 un antico luogo di culto cattolico situato a San Giorgio di Valpolicella, frazione di Sant'Ambrogio di Valpolicella, in provincia e diocesi di Verona; inoltre, \u00e8 sede dell'omonima parrocchia compresa nel vicariato della Valpolicella.\nCostruita probabilmente su un luogo adibito in precedenza al culto pagano risalente all'VIII secolo (secondo alcuni storici forse addirittura al VII), l'attuale edificio religioso rappresenta uno dei pi\u00f9 interessanti e antichi esempi di architettura romanica presenti nella provincia di Verona.\nRicostruita in gran parte attorno all'XI secolo, la pieve di San Giorgio era a capo di uno dei tre \"piovadeghi\" in cui era divisa amministrativamente la Valpolicella; insieme a essa ricoprivano questo ruolo anche la pieve di San Floriano e quella di Negrar. Era inoltre una chiesa collegiata, sede di un capitolo di canonici che gestivano anche una \"schola iuniorum\" (cio\u00e8 una scuola in cui si impartivano le prime nozioni di grammatica latina ai ragazzi del luogo, tra i quali poi spesso venivano scelti anche i nuovi chierici).\nOltre all'interessante struttura architettonica, al chiostro adiacente e agli affreschi presenti all'interno, di grande pregio \u00e8 un antico ciborio che presenta delle scritte che lo collocano in piena epoca longobarda e precisamente nel periodo del regno di Liutprando.\nStoria.\nPrime tracce di insediamenti.\nScavi archeologici, effettuati sulla collina di San Giorgio tra il 1985 e il 1989, hanno portato alla luce reperti che attestano la presenza di insediamenti umani sin da tempi antichi. In particolare sono state rinvenute, oltre ad una capanna rettangolare appartenente all'et\u00e0 del bronzo, altre strutture successive risalenti al IV secolo a.C.; tutti questi edifici sono a forma di \"casa retica\", tipica dei territori alpino e subalpino. Gli abitanti di questo villaggio praticavano essenzialmente l'agricoltura e l'allevamento e sono considerati gli antenati degli Arusnati, popolazione che si sarebbe insediata in Valpolicella durante il periodo romano.\nNel chiostro sono esposti alcuni reperti dell'et\u00e0 romana, databili tra il I secolo a.C. e il I secolo, quali un sarcofago costituito da un monolite in marmo rosso veronese, un pozzo, dei resti di colonna e un capitello decorato con fregi vegetali e altri conci non meglio identificabili. I reperti pi\u00f9 piccoli, come ex voto a d\u00e8i pagani, steli, statuine in terracotta e iscrizioni romane, sono conservati nel piccolo museo annesso alla pieve oppure nel lapidario maffeiano a Verona. Questi manufatti, essendo per lo pi\u00f9 dedicati a divinit\u00e0 come \"Fortuna\", \"Vesta\", \"Sol\" e \"Luna\", testimoniano l'importanza che San Giorgio ebbe, come luogo di culto, sin dall'epoca degli Arusnati. Sulla parte posteriore della chiesa \u00e8 stato murato un frammento di una lapide recante l'iscrizione \"LVALDE\", nome della dea \"Lualda\", che richiamerebbe quello della divinit\u00e0 \"Lua\", associata, nel pantheon romano, a Saturno e considerata protettrice dell'agricoltura.\nLuogo di culto longobardo.\nAnche se caratterizzata da insediamenti di modesta entit\u00e0 (lo testimoniano i pochi reperti trovati), nel Medioevo la zona di San Giorgio fu certamente un importante centro religioso. In quell'epoca fu elevato, infatti, al rango di \"pieve\" ottenendo cos\u00ec diverse prerogative come il diritto di battezzare, di formare chierici e di riscuotere le decime.\nL'attuale orientamento verso levante della facciata e soprattutto le iscrizioni sulle due colonnine del ciborio, conservato all'interno della chiesa, fanno presupporre che l'edificio cattolico sia sorto su di un preesistente luogo di culto costruito in et\u00e0 longobarda. Si fa infatti risalire la costruzione di questi al regno di Liutprando (712-744), anche se alcuni storici collocano la sua fondazione nel VII secolo. In quest'ultimo caso, si potrebbe ritenere che San Giorgio fosse un luogo di culto pagano, dato che i Longobardi si convertirono al Cristianesimo solamente verso la fine del VII secolo.\nA testimoniare il periodo longobardo, oltre al gi\u00e0 citato ciborio, si ipotizza che rimanga anche il muro di facciata. L'analisi di quest'ultimo ha fatto ritenere che a quel tempo la pianta dell'edificio dovesse avere una forma pressoch\u00e9 quadrata rivolta verso oriente.\nOltre al sacello, a San Giorgio era presente un castello longobardo, posto a capo di una sculdascia, ovvero una circoscrizione minore nell'ambito dei ducati, che disponeva di ampi poteri amministrativi, militari e giurisdizionali.\nLa pieve cristiana nell'alto medioevo.\nLe prime testimonianze di San Giorgio come edificio cristiano risalgono al XII secolo e pi\u00f9 precisamente se ne trova traccia in una bolla pontificia di papa Eugenio III datata 1145. \u00c8 per\u00f2 molto probabile che gi\u00e0 a seguito del terremoto del 1117 possa essere stato oggetto di lavori e restauri che portarono alla trasformazione da edificio pagano a luogo di culto della cristianit\u00e0 in stile romanico. La caratteristica pianta a tre absidi \u00e8 inoltre simile ad altri edifici di culto italiani sorti tra il X secolo e il XII secolo.\nUna leggenda vuole che la pieve di San Giorgio, insieme a quella di San Martino a Negrar e di San Floriano, sia stata commissionata dalla regina Matilde Cristina Malaspina nel 1101, ma non c'\u00e8 alcun elemento storico a sostegno di questa tesi.\nFin dai primi anni dopo la costruzione dell'odierno edificio, la pieve di San Giorgio fu sede di una parrocchia a cui era annessa una collegiata di preti, come testimonia la piccola canonica presente. Questi avevano qui aperto una \"schola iuniorum\" per la prima istruzione dei ragazzi. Sempre Papa Eugenio III, nella gi\u00e0 citata bolla pontificia, ricorda: \u00abPlebem S. Georgii cum capellis et decimis et familiis et dimidia curte\u00bb.\nIl fonte battesimale, posto sul lato sinistro della costruzione, risale agli inizi del XII secolo. Gli affreschi della chiesa, consumati dal tempo, sono posteriori e databili alla fine dello stesso secolo. Il campanile \u00e8 pi\u00f9 recente, forse edificato sulla base di uno gi\u00e0 esistente.\nTra il XV ed il XVI secolo venne forata l'antica abside presente lungo il prospetto occidentale, dove venne aperto un nuovo portale d'ingresso con arco a sesto acuto.\nDurante tutto il basso Medioevo la pieve di San Giorgio fu a capo di uno dei piovadeghi in cui era divisa la Valpolicella. Ognuna di queste circoscrizioni orbitava attorno a una pieve che ne rappresentava il centro. Di epoca leggermente posteriore a San Giorgio, sono la pieve di San Floriano e la pieve di Negrar.\nStudi e restauri.\nLa pieve di San Giorgio ha destato interesse negli studiosi fin dal XVII secolo e in particolare in Scipione Maffei che prelev\u00f2 le due colonnine del ciborio e alcune iscrizioni romane per arricchire il suo museo lapidario veronese.\nNell'Ottocento furono intrapresi da Girolamo Orti Manara numerosi e accurati studi circa la planimetria di San Giorgio; egli ebbe, tra l'altro, il merito di trovare la colonnina del ciborio recante la scritta \u00abIn nomine Domini...\u00bb.\nTra 1923 e il 1924, la pieve \u00e8 stata oggetto di restauri ad opera dell'architetto Alessandro Da Lisca. Questi lavori portarono, oltre alla ricostruzione del ciborio, anche al rifacimento del tetto e alla modifica di alcune finestre sulle pareti. Negli anni sessanta furono rinvenuti ulteriori manufatti in pietra risalenti all'epoca romana, dissotterrati nei pressi della canonica.\nTra il 1985 e il 1994 furono realizzati alcuni scavi archeologici all'esterno della chiesa, in prossimit\u00e0 della facciata triabsidata: qui furono rinvenute alcune abitazioni a capanna dell'et\u00e0 del ferro e un laboratorio per la lavorazione dei metalli. Ci\u00f2 costitu\u00ec l'occasione per la realizzazione di un percorso di visita e del museo archeologico, progettati dall'architetto Libero Cecchini. Lo stesso architetto disegn\u00f2, tra 2006 e 2007, un nuovo portale in pietra la cui apertura avviene con automazione elettrica e che sostitu\u00ec il precedente portale in legno della facciata occidentale.\nDescrizione.\nFasi costruttive.\nLe numerose indagini eseguite sulla struttura della pieve hanno portato a formulare diverse teorie riguardo alla datazione del complesso. In particolare, il probabile mescolarsi di elementi dell'edificio originale longobardo con quelli dell'edificio pi\u00f9 moderno cristiano ha creato un certo grado di incertezza nella ricostruzione delle fasi costruttive che si sono susseguite nel corso dei secoli.\nSecondo quanto esposto dallo studioso Wart Arslan e dallo storico Pietro Toesca, considerando l'altezza, perfettamente uguale, di tutte le arcate interne e l'uniformit\u00e0 delle murature perimetrali, si pu\u00f2 pensare che questo edificio derivi (come molti altri sorti in Italia tra il X secolo e il XI secolo) dalle chiese biabsidate ottoniane e carolinge dell'VIII e IX secolo, come l'abbazia di Saint-Riquier in Normandia, l'abbazia di Fulda, l'abbazia di Oberm\u00fcnster a Ratisbona, la cattedrale di Worms e molte altre. Questa teoria ha contribuito in modo determinante alla datazione della pieve cristiana.\nDi diversa opinione gli storici Cipolla, Cattaneo, Mothes e Simeoni che ipotizzano due differenti fasi costruttive. Della prima rimarrebbe come unica rimanenza la parte posta sul lato occidentale del complesso, che rappresenterebbe cos\u00ec un raro esempio di basilica longobarda, mentre la parte orientale triabsidata verrebbe ritenuta pi\u00f9 recente (tra il IX e il XII secolo). In questo caso, inoltre, viene ipotizzato che la chiesa fosse inizialmente orientata in senso inverso rispetto ad oggi. L'edificio si sarebbe poi esteso fino all'attuale gradino interno, dove sarebbe successivamente edificato il campanile. Pi\u00f9 tardi la chiesa sarebbe stata ampliata con la facciata a tre absidi, e di conseguenza avrebbe inglobato il campanile.\nTuttavia non \u00e8 possibile stabilire con precisione quale parte dell'edificio sia di origine longobarda e quale invece posteriore. L'impiego dell'identico materiale e i rudimentali metodi di costruzione rendono complicati i tentativi d'identificazione delle differenze tra le due parti. Le dissomiglianze, comunque, pi\u00f9 visibili tra l'area occidentale e quella orientale sono due: la sostituzione delle colonne ai pilastri e la sopraelevazione del pavimento, in corrispondenza dell'inizio della parte con le colonne. Importante a tal proposito \u00e8 anche il fatto che il maggior numero di lapidi romane sia distribuito lungo la parete orientale della chiesa.\nEsterno.\nLa chiesa presenta una caratteristica pianta con lo spazio suddiviso in tre navate, con quella centrale di larghezza doppia rispetto alle laterali. Le dimensioni della pianta evidenziano un notevole equilibrio dell'edificio, la facciata della chiesa \u00e8 infatti larga circa la met\u00e0 (16 metri) rispetto ai due lati (32,5 metri). Il lato orientale, edificato probabilmente nell'XI secolo e in chiaro stile romanico, \u00e8 costituito da tre absidi, una maggiore al centro e due minori ai lati; l'abside centrale presenta tre monofore strombate ad arco a tutto sesto, mentre le due laterali ne hanno una sola, di simile costruzione, ma con archetti realizzati in tufo. Il muro \u00e8 formato da conci di pietra bianca assemblati con malta e disposti orizzontalmente. Nel lato occidentale, secondo alcuni studiosi appartenente all'edificio originario longobardo, si trova un'ulteriore abside, dove \u00e8 stata ricavata, gi\u00e0 prima del 1840, la porta principale d'ingresso in stile gotico e realizzata in calcare bianco e rosso. Sopra l'abside, in corrispondenza della navata centrale, sono inserite due semplici monofore.\nLa porta principale \u00e8 sormontata da una lapide che reca quanto segue: \u00abEsultante l'intera popolazione di S. Giorgio Valpolicella vuole che questo marmo ricordi ai pi\u00f9 tardi nipoti le centenarie solenni onoranze all'inclito celeste patrono celebrate nel 23, 24, 25, 26 aprile 1903\u00bb. Il muro laterale a sud presenta due porte (di cui una murata) che comunicano col sagrato, mentre al di sopra di queste si ha una serie di sette monofore. All'esterno del medesimo settore, a ricalcare il puro stile romanico dell'edificio, si trovano la torre campanaria e un chiostrino di cui \u00e8 andata perduta la parte perimetrale occidentale. Il lato nord della chiesa invece non presenta alcuna apertura.\nLa copertura dell'edificio \u00e8 composta da una teoria di dieci capriate lignee a vista che sorreggono un manto a due falde composto di coppi in laterizio.\nChiostro.\nIl chiostro, adiacente al lato est della chiesa, viene datato ai primi del XII secolo e sarebbe coevo con quello della chiesa di San Giovanni in Valle di Verona. Dei quattro lati perimetrali formati da dei colonnati ne rimangono soltanto tre; il lato occidentale \u00e8 stato infatti sostituito, in epoca recente, da una cancellata. I colonnati posti a nord e a est sono coperti da un tetto, formato da coppi e grosse tegole in pietra. Al centro \u00e8 posto un rustico pozzo.\nLe arcate, a tutto sesto, sono sostenute da colonnine che poggiano, a loro volta, su un muretto continuo, discontinuo in altezza. Le murature presentano delle caratteristiche costruttive similari all'intero complesso. Le colonnine sono ornate da alcuni capitelli, in discreto stato di conservazione, con raffigurazioni di animali e fiori.\nIl lato perimetrale pi\u00f9 interessante del chiostro \u00e8 sicuramente quello posto pi\u00f9 ad est: qui il colonnato presenta quattordici archi suddivisi da un pilastro monolitico, costituito da una pietra chiara e squadrata. I pilastrini, edificati in diversi materiali, sono sormontati da dei capitelli privi di decorazioni. A differenze dei pilastrini, le colonnine presentano capitelli scolpiti che raffigurano diversi soggetti come piante, animali e una testa umana presente solo su uno di questi. Sempre su questo lato, nel muro interno del chiostro, restano alcune tracce di un affresco raffigurante i tratti di un leone.\nNella stessa sezione orientale, il chiostro comunica con l'antica e ormai abbandonata canonica. Questa \u00e8 costruita con calcare, anneritosi nel corso degli anni, materiale utilizzato per gran parte delle antiche architetture di San Giorgio. All'interno della canonica sono presenti alcuni affreschi del XIV secolo con motivi floreali, stelle, scudi e versetti tratti dal Vangelo.\nTorre campanaria.\nGli storici concordano con Arthur Kingsley Porter nel considerare il campanile non posteriore alla chiesa. Lo studioso di architettura veronese Arslan evidenzia le somiglianze delle decorazioni, seppure realizzate con diversi materiali, a quelle di altre torri campanarie dell'epoca come quella della cittadina basilica di San Zeno (risalente al 1120 circa) e delle pievi San Martino a Negrar e di San Floriano e dunque ipotizza che quella di San Giorgio possa essere una rozza imitazione di queste ultime.\nIl campanile \u00e8 edificato in pianta quadrata e la sua composizione, in pietre calcaree di diversa misura appena sbozzate poste in filari orizzontali, richiama la costruzione dei muri perimetrali della chiesa. Emergono da circa 4-5 metri da terra delle lesene angolari larghe un metro. La pianta del campanile penetra nel perimetro della chiesa per alcuni centimetri avvalorando cos\u00ec la tesi che esso non possa essere stato edificato posteriormente alla chiesa.\nSul fianco occidentale la cella campanaria \u00e8 formata da una trifora (caratteristica del romanico veronese maturo), sotto la quale \u00e8 posto un orologio, con archi compositi in pietra che si sorreggono su due colonnine monolitiche con semplici capitelli. Sugli altri fianchi troviamo invece, come apertura, delle bifore ad archetti costruiti in laterizio e dotati di una singola colonna con capitelli senza alcuna decorazione.\nIl campanile ha una lunghezza di circa 5,5 metri e sporge dal lato nord della chiesa di 3,5 metri.\nInterno.\nPilastri e colonne determinano la suddivisione interna della chiesa in tre navate; a destra si trovano quattro pilastri e tre colonne, mentre l'altro lato presenta cinque pilastri, di cui uno inserito tra due colonne. I pilastri sono tutti a pianta rettangolare, quelli a sinistra sono privi di decorazioni, mentre quelli che dividono la navata destra presentano pitture datate al XIV secolo. Su queste possiamo distinguere le raffigurazioni di: Santa Caterina (sul primo pilastro dall'ingresso); un Vescovo con mitra e pastorale (sul secondo pilastro); una Madonna con bambino e Sant'Antonio Abate (sul terzo); un'altra Madonna e San Bartolomeo (sul quarto); e infine Maria Maddalena sull'ultimo pilastro. Su entrambi i lati le colonne e i pilastri sostengono otto archi longitudinali, a intradossi decorati con cerchi, motivi floreali, stelle e calici, dipinti di rosso. Le colonne poggiano su dei basi realizzate reimpiegando delle are romane. Su tre di esse si possono ancora leggere delle incisioni in lingua latina.\nSul muro longitudinale, che divide la navata centrale dalla navatella, a destra sono presenti sette monofore, mentre nel lato contrapposto non \u00e8 presente alcuna apertura. Sempre nella navata laterale destra si trovano due porte squadrate che portano verso il sagrato (una di queste murata) e un'altra che conduce al chiostro; quest'ultima \u00e8 sormontata da un arco a tutto sesto intonacato.\nNell'abside posta ad occidente vi \u00e8 ora un'apertura neogotica, che costituisce l'ingresso principale alla pieve di San Giorgio ed \u00e8, all'interno, contornata da affreschi. Questa parte, molto probabilmente, apparteneva alla chiesa cristiana antecedente, assieme al grande fonte battesimale per immersione, realizzato da un unico blocco di pietra, attualmente posizionato a sinistra dell'ingresso.\nNel muro orientale, sono presenti tre absidi, una centrale maggiore, dove \u00e8 oggi collocato l'altare e due minori ai lati. L'area occidentale \u00e8 illuminata dalle tre monofore presenti nell'abside maggiore e dalle due inserite in ognuna di quelle minori. Accanto al muro rivolto verso nord si trova una scultura raffigurante la Madonna circondata da quattro santi, in stile gotico e realizzata in stucco. Nell'abside maggiore, al centro, si trova una porticina che conduce alla nicchia ove \u00e8 custodito il crisma per i battesimi, mentre nella sua sinistra \u00e8 presente un piccolo tabernacolo tardo gotico.\nLa mensa, che funge da altare maggiore, sorregge il ciborio, ed \u00e8 costituita da una lastra di pietra recante un'iscrizione relativa alla sua consacrazione, avvenuta presumibilmente nell'agosto del 1412.\nIl pavimento \u00e8 rivestito da mattonelle di calcare chiaro. Davanti all'ingresso, sempre sul pavimento, \u00e8 presente un lastrone circolare (diametro di 2.60\u00a0m) che indicava, secondo un'ipotesi, il punto in cui vi era il seggio di un funzionario pubblico, mentre secondo un'altra teoria, era il luogo ove era posto il fonte battesimale (ora collocato nella navata di sinistra). Questo (del tipo ad immersione) \u00e8 realizzato in pietra locale e ha forma ottagonale, un tempo doveva essere provvisto anche di un coperchio bronzeo.\nAffreschi.\nGli affreschi qui conservati, nonostante siano alquanto deteriorati, rappresentano un interessante esempio di pittura datata all'XI secolo. Nell'abside occidentale si trova, posto nel semicatino, un \"Cristo giudice\" con un mantello rosso sulla spalla e attorniato da simboli degli evangelisti. Sotto il giro dell'abside si possono vedere tre serafini mentre sulle pareti a fianco della zona absidea sono raffigurati, sulla destra, un santo barbuto con una tunica corta e striata di verde, sulla sinistra invece un santo soldato di aspetto pi\u00f9 giovanile e con una clamide orlata di gemme.\nNel lato opposto, nella zona dell'attuale altare, si trova un arco trionfale orlato da greche, in cui si intravedono delle figure che ricordano un angelo, un \"battesimo di Cristo\" e tre vecchi in vesti rossastre con fondo verde. L'analisi di queste pitture rileva una certa somiglianza con gli affreschi realizzati da Fratel Bonizzo, nel 1011, presso la chiesa di Sant'Urbano alla Caffarella a Roma.\nSul lato destro della chiesa sono presenti alcuni affreschi di epoca pi\u00f9 tarda, una rappresentazione di un\"'Ultima Cena\" e di un \"Adamo\" nell'atto di cibarsi della mela proibita. Anche il lato sinistro \u00e8 affrescato ma le pitture sono ormai irrimediabilmente staccate e quasi illeggibili.\nLe tele appese alle pareti delle navate minori sono per lo pi\u00f9 opera di Giovanni Battista Lanceni (tra cui un \"Martirio di San Giorgio\", del XVIII secolo). Vicino alla fonte battesimale \u00e8 collocata, dal 1840 e proveniente da Venezia, una \"Resurrezione di Cristo\" attribuita a Palma il Giovane (XVI secolo).\n\"L'ultima Cena\".\nSulla parete meridionale della chiesa, lungo la navata destra, \u00e8 presente un affresco, datato al XIV secolo o XV secolo, raffigurante un\"'Ultima Cena\" caratterizzata dai membri del convito che dialogano tra di loro e intenti a versarsi e a bere del vino rosso e a tagliare e mangiare del pane e della frutta. Purtroppo l'affresco ha risentito gravemente degli interventi che la pieve ha subito nel corso dei secoli: nel Quattrocento vi venne steso sopra dell'intonaco durante i lavori di tamponamento di una delle porte, ma danni ben pi\u00f9 gravi sub\u00ec tra la fine del Settecento e gli inizi dell'Ottocento, quando venne realizzata una nuova apertura laterale; durante i lavori, infatti, venne asportata una parte dell'affresco, sulla sinistra. Successive infiltrazioni di umidit\u00e0, infine, hanno causato alcune cadute di intonaco e l'aggravamento delle condizioni di conservazione del film pittorico. Il recente restauro ha consentito tuttavia di consolidare l'affresco e di migliorarne la leggibilit\u00e0, permettendo cos\u00ec una sua valutazione dal punto di vista iconografico e stilistico.\nCristo, come di consueto, \u00e8 posto al centro della scena e attorniato dai suoi apostoli; nonostante egli sia mutilo della parte inferiore e buona parte del centro del dipinto sia andato perduto, la presenza di parte della veste di Giuda dinnanzi a Ges\u00f9 fa presupporre che sia stato raffigurato il momento della predizione del tradimento, come suggerito anche dall'aspetto inquieto di uno degli apostoli che allontana lo sguardo e alza la mano. Gli altri sono invece vivacemente in dialogo tra di loro ed estranei a questo evento; vi \u00e8 chi \u00e8 intento a bere del vino rosso e chi a versarlo nel bicchiere, chi a tagliare del pane o della frutta e chi a mangiare. Peculiare di quest'opera \u00e8 soprattutto l'aver raffigurato una ricca apparecchiatura con oggetti tipici del tempo: sul tavolo \u00e8 presente una tovaglia bianca e orlata di verde, scodelle, piatti in ceramica, boccali in maiolica, bottiglie e bicchieri in vetro, coltelli dal manico di legno.\nUna tavola cos\u00ec riccamente apparecchiata e imbandita di cibo \u00e8 tipica dell'iconografia diffusa al tempo nell'Italia settentrionale e centrale; il banchetto, seppur meno legato alla classica raffigurazione della scena sacra, consentiva di coinvolgere maggiormente lo spettatore in quanto, oltre al significato religioso, poteva cogliere il clima di abbondanza tipico dei giorni festivi.\nIl ciborio.\nIl ciborio, ora utilizzato come altare maggiore, rappresenta una delle parti pi\u00f9 interessanti della pieve, sia per la testimonianza storica che riporta (grazie alle precise iscrizioni qui incise, caso raro per opere del periodo longobardo-altomedievale) sia per il suo pregevole valore artistico.\nSull'antico ciborio si trovano delle iscrizioni, in caratteri rustici, incise su due colonnine. Grazie ad esse si \u00e8 riusciti a collocare il manufatto con precisione nella storia. Sulla prima si pu\u00f2 leggere:\nIl resto segue sull'altra colonnina:\nDall'iscrizione ivi incisa si sa che esso fu eretto sotto il regno di Liutprando (che regn\u00f2 tra il 712 e il 744) mentre la diocesi di Verona era governata dal vescovo Domenico. Sempre grazie alle iscrizioni si possono conoscere i nomi dei rettori della chiesa (Vidaliano e Tancol) e di quelli di altri amministratori (Vergondo e Teodoalfo) indicati, questi ultimi, come \"scari\", ovvero amministratori di beni a livello locale. L'iscrizione \u00e8 stata commissionata da un certo Refol, gastaldo dell'epoca e probabilmente mecenate di artisti. Sono inoltre incisi i nomi dei costruttori: un certo Orso, capomastro, con i suoi allievi o discepoli Iuvintino e Iuviano, nomi che rivelano la loro origine latina e dunque possono essere considerati i precursori della scuola lombarda di scultori che, in quegli anni, realizz\u00f2 tanti capolavori per le basiliche dell'alta Italia.\nIl ciborio rimase all'interno della chiesa longobarda, probabilmente, fino alla sua trasformazione in romanica, quando fu scomposto in vari elementi, utilizzati per altri scopi. Sembra, ad esempio, che le quattro colonnine che lo compongono siano state usate, fin dal 1412, per sostenere l'altare maggiore (consacrato appunto quell'anno). Nel 1738 l'altare, dichiarato sospeso a seguito di una visita vescovile, fu abbandonato nel chiostro ove rimase fino al 1923.\nL'attuale ciborio \u00e8 cos\u00ec il risultato di ricostruzioni basate sulle iscrizioni. Il suo ripristino lo si deve ad Alessandro Da Lisca, ispettore ai monumenti di Verona, che per\u00f2 rileva che con ogni probabilit\u00e0, come testimonia il ritrovamento di ben sette archivolti, dovesse essere in origine ben pi\u00f9 fastoso e completo.\nSul ciborio le decorazioni a nastri intrecciati rappresentano una caratteristica presente anche in altre opere longobarde, ad esempio nelle crocette votive, nell\"'altare del duca Rachis\" e nella \"fonte battesimale del patriarca Callisto\" a Cividale del Friuli.\nMuseo.\nDi fianco all'edificio religioso \u00e8 sito un museo. Esso compendia sia di un museo etnografico, istituito negli anni settanta, che documenta le attivit\u00e0 e le tradizioni locali e al cui interno \u00e8 allestita una cucina tipica della Valpolicella, sia di un museo archeologico, inaugurato nel 1992, in cui sono esposti manufatti ritrovati in loco come are e iscrizioni romane, sculture e rilievi longobardi e carolingi e oggetti d'arte di svariate epoche."}
{"id": "2868151", "revid": "297059", "url": "https://it.wikipedia.org/wiki?curid=2868151", "title": "Chiesa di San Giorgio in Valpolicella", "text": ""}
{"id": "2868152", "revid": "254059", "url": "https://it.wikipedia.org/wiki?curid=2868152", "title": "Uberto Gambara", "text": "Biografia.\nEra figlio del conte Gianfrancesco, della nobile famiglia Gambara e da Alda Pio di Carpi, zio dei cardinali Giovanni Francesco Gambara e Girolamo da Correggio.\nFu destinato alla carriera ecclesiastica all'et\u00e0 di 10 anni. Nel 1502 fu nominato prevosto di Verolanuova. Per breve tempo si diede anche alla carriera militare con il fratello Brunoro, appoggiando le truppe francesi che muovevano contro Brescia. In seguito torn\u00f2 alla carriera ecclesiastica.\nSi rec\u00f2 a Roma durante il pontificato di papa Leone X, che lo nomin\u00f2 nunzio apostolico in Portogallo, incarico in cui fu confermato da papa Adriano VI e da papa Clemente VII, che da Lisbona lo trasfer\u00ec alla nunziatura di Parigi presso la corte di Francesco I. Nel 1527 fu nominato nunzio apostolico in Inghilterra e durante quest'incarico trasmise la lettera del cardinale Thomas Wolsey che richiedeva alla Santa Sede maggiori poteri per annullare il matrimonio di Enrico VIII con Caterina d'Aragona.\nNello stesso anno 1527 papa Clemente VII fu imprigionato dalle truppe imperiali durante il Sacco di Roma e Uberto Gambara intervenne a Parigi per richiedere l'aiuto delle truppe francesi per la liberazione del Pontefice.\nL'8 maggio 1528 fu eletto vescovo di Tortona, ma nel contempo e fino il 1533 esercit\u00f2 l'incarico di governatore di Bologna. Fu proprio a Bologna che assistette all'incoronazione di Carlo V e che nel febbraio del 1533 fu consacrato vescovo.\nNel 1539 torn\u00f2 a Roma come vicario e papa Paolo III lo cre\u00f2 cardinale nel concistoro del 19 dicembre. Il 28 gennaio dell'anno successivo gli assegn\u00f2 il titolo di San Silvestro in Capite.\nIl 23 marzo 1541 opt\u00f2 per il titolo dei Santi Silvestro e Martino ai Monti.\nDal 9 gennaio 1542 al 7 giugno 1543 fu amministratore apostolico di Policastro. Intanto il 15 febbraio 1542 aveva optato per il titolo di Sant'Apollinare, che il 17 ottobre 1544 cambi\u00f2 con quello di San Crisogono.\nTra il 1540 e il 1545 \u00e8 probabilmente il committente del Moretto per la \"Pala di Pralboino\" da donare alla chiesa di Santa Maria degli Angeli di Pralboino, dalla quale sar\u00e0 trasferita nella chiesa parrocchiale di Sant'Andrea all'inizio dell'Ottocento. Sulla pala, il cardinale si trova ritratto a fianco degli altri santi in adorazione della Vergine tra le nubi.\nIl 16 dicembre 1547 ritorn\u00f2 a Roma dalla Francia. L'anno successivo, il 22 marzo rinunci\u00f2 alla diocesi di Tortona in favore del parente Cesare Gambara. Risiedette a Genova, da dove torn\u00f2 a Roma il 5 gennaio 1549 per morirvi poco pi\u00f9 di un mese dopo. Fu sepolto a Brescia, nella chiesa di Santa Maria delle Grazie.\nGenealogia episcopale.\nLa genealogia episcopale \u00e8:"}
{"id": "2868162", "revid": "1851848", "url": "https://it.wikipedia.org/wiki?curid=2868162", "title": "Carlotta Filippi", "text": "Carriera.\nCalciatrice.\nAnimata dalla passione per il pallone, dall'et\u00e0 di 10 anni sino ai 22 anni pratica il gioco del calcio, ricoprendo il ruolo di portiere.\nDalla militanza nella squadra maschile del suo paese, Berbennese - Polisportiva Berbenno, a 12 anni passa ad una societ\u00e0 femminile, la Polisportiva Almennese, mutata poi in Orobica. Incominciano cos\u00ec le convocazioni in Rappresentativa Lombardia e le partecipazioni ai Tornei delle Regioni.\nLa carriera prosegue poi nell'Atalanta Femminile, ove milita prima con la squadra Primavera conseguendo due titoli nazionali, e dopo con la prima squadra, in Serie A. Incominciano cos\u00ec le convocazioni nel settore giovanile della Nazionale Italiana di Calcio Femminile.\nL'esperienza calcistica prosegue poi al Brescia Femminile, in Serie A2; mentre continuano i raduni con il settore giovanile della Nazionale Italiana di Calcio Femminile.\nLa carriera calcistica termina infine all'Atalanta Femminile.\nArbitro.\nTerminata l'esperienza da calciatrice, dal 2010 si dedica all'arbitraggio, seguendo nello stesso anno il corso per arbitri di calcio ed intraprendendo la carriera arbitrale in forza alla Sezione Arbitri di Bergamo.\nArbitra il calcio a 11, prima a livello provinciale dirigendo gare per la Sezione di Bergamo e dopo a livello regionale per il Comitato Regionale Arbitri Lombardia, sino all'esordio nell'Eccellenza lombarda.\nUltimata per limiti anagrafici la carriera nel calcio a 11, intraprende l'esperienza di arbitro di calcio a 5, prima in forza all'organico provinciale e dopo regionale, per poi transitare nel ruolo nazionale come Arbitro della CAN5.\nOggi ricopre il ruolo di Delegato del Calcio a 5 per la Sezione Arbitri di Bergamo ed \u00e8 Arbitro nazionale di Calcio a 5."}
{"id": "2868165", "revid": "123847324", "url": "https://it.wikipedia.org/wiki?curid=2868165", "title": "Arghandab", "text": "L'Argand\u0101b o Arghand\u0101b R\u014dd \u00e8 un fiume dell'Afghanistan, lungo 400\u00a0km. Nasce nell'Hazarajat, presso la citt\u00e0 di Ghazni, e scorre in direzione sud-ovest fino a confluire nel fiume Helmand, di cui \u00e8 il maggior affluente, presso Lashkar Gah, 30\u00a0km a valle di Girishk.\nNella parte bassa del corso del fiume l'acqua viene ampiamente sfruttata per l'irrigazione e la valle \u00e8 coltivata e popolata.\nNon \u00e8 chiaro se l'antico \"Arachotus\" sia riconducibile all'Arghandab o al suo principale affluente, il Tarnak, che gli scorre parallelo.\nLe rovine a Ulan Robat, che si suppone rappresentino la citt\u00e0 di Arachosia, sorgono nel suo bacino; il lago conosciuto come Ab-i-Istada, probabilmente il lago Arachotus, \u00e8 vicino alla sorgente del Tarnak, sebbene non comunichi con questo. Sul Tarnak sorge una diga che ha la funzione di poter regolare l'irrigazione e nella stagione estiva diventa quasi asciutto.\nNel 2015 si \u00e8 conclusa la prima fase del progetto per riattivare la diga di Dahla (). Seconda diga pi\u00f9 grande dell'Afghanistan e costruita nel 1952."}
{"id": "2868174", "revid": "116944", "url": "https://it.wikipedia.org/wiki?curid=2868174", "title": "Stemma del Piemonte", "text": ""}
{"id": "2868175", "revid": "479590", "url": "https://it.wikipedia.org/wiki?curid=2868175", "title": "Variabile casuale esponenziale negativa", "text": ""}
{"id": "2868177", "revid": "767487", "url": "https://it.wikipedia.org/wiki?curid=2868177", "title": "The Fugitive (film 1910)", "text": "The Fugitive \u00e8 un cortometraggio muto del 1910 diretto da David W. Griffith e prodotto dalla American Mutoscope and Biograph Company. Distribuito nelle sale USA dalla General Film Company il 7 novembre 1910, il film - girato nello stato di New York a Fishkill - era interpretato da Kate Bruce, Edward Dillon e Edwin August.\nUna storia sulla Guerra di Secessione: la sceneggiatura era di J. McDonagh e la fotografia di G.W. Bitzer.\nProduzione.\nProdotto dalla Biograph Company, venne girato a Fishkill, nello stato di New York,\nDistribuzione.\nIl film - un cortometraggio di una bobina - usc\u00ec nelle sale cinematografiche statunitensi il 7 novembre 1910, distribuito dalla General Film Company. Copie del film sono conservate negli archivi della Library of Congress, negli archivi dell'International Museum of Photography and Film at George Eastman House e presso la Film Preservation Associates. Nel 2002, venne pubblicato dalla Kino Video che lo distribu\u00ec in DVD in un cofanetto che, insieme ad altri cortometraggi di Griffith, accompagnava il film \"La nascita di una nazione\".\nData di uscita.\nIMDb e Silent Era /Video e DVD"}
{"id": "2868185", "revid": "38120", "url": "https://it.wikipedia.org/wiki?curid=2868185", "title": "Strike! (compilation)", "text": "Strike! \u00e8 un album compilation pubblicato il 6 novembre 2009 dall'etichetta Epic, composto da due CD contenenti 15 brani ciascuno.\nLa compilation debutta alla posizione n\u00ba 26 della classifica italiana di vendita FIMI, ma la posizione pi\u00f9 alta che riesce ad occupare \u00e8 la n\u00ba 9 in terza settimana. Ad un mese di distamza fa la sua ultima presenza nella top 30."}
{"id": "2868187", "revid": "106456", "url": "https://it.wikipedia.org/wiki?curid=2868187", "title": "Sant'Ansovino", "text": ""}
{"id": "2868191", "revid": "20654", "url": "https://it.wikipedia.org/wiki?curid=2868191", "title": "Igua\u00e7u", "text": ""}
{"id": "2868196", "revid": "767487", "url": "https://it.wikipedia.org/wiki?curid=2868196", "title": "Home (film 1911)", "text": "Home \u00e8 un cortometraggio muto del 1911 diretto da Oscar C. Apfel (Oscar Apfel).\nProduzione.\nIl film fu prodotto dalla Edison Company.\nDistribuzione.\nDistribuito dalla General Film Company, il film - un cortometraggio di una bobina interpretato da Charles Ogle - usc\u00ec nelle sale statunitensi il 24 novembre 1911. \u00c8 conosciuto anche con il titolo alternativo \"Home, a Thanksgiving Story\"."}
{"id": "2868204", "revid": "132266", "url": "https://it.wikipedia.org/wiki?curid=2868204", "title": "Marotta di Fano", "text": ""}
{"id": "2868205", "revid": "767487", "url": "https://it.wikipedia.org/wiki?curid=2868205", "title": "Bruno Dugoni", "text": "Carriera.\nClub.\nGioca le sue prime dieci stagioni con il , con cui viene convocato anche in Nazionale. Nel 1932 arriva alla Roma e ci rimane per due anni nei quali gioca quasi sempre titolare. Ritornato al nel 1934, vi rimane fino al 1940, quando approda al dove chiude la carriera.\nNazionale.\nCon gli azzurri ha giocato tra il 1925 e il 1932 quattro partite contro Jugoslavia, Cecoslovacchia (due volte) e Ungheria."}
{"id": "2868216", "revid": "1632387", "url": "https://it.wikipedia.org/wiki?curid=2868216", "title": "Romano Prodi", "text": "Soprannominato \"Il Professore\" per la sua carriera accademica, \u00e8 stato docente universitario di Economia e politica industriale all'Universit\u00e0 di Bologna, nel 1978 Ministro dell'industria, del commercio e dell'artigianato nel Governo Andreotti IV, presidente dell'IRI dal 1982 al 1989 e dal 1993 al 1994, presidente della Commissione europea dal 1999 al 2004 (Commissione Prodi) e dal 17 gennaio al 6 febbraio 2008 Ministro della giustizia \"ad interim\".\nFondatore e \"leader\" de L'Ulivo, dal 23 maggio 2007 \u00e8 stato presidente del Comitato nazionale per il Partito Democratico, e con la fondazione di quest'ultimo ne \u00e8 stato Presidente dell'Assemblea Costituente Nazionale dal 14 aprile 2007 al 16 aprile 2008. Il 1\u00ba settembre 2008 ha creato la Fondazione per la Collaborazione tra i Popoli. Dal 12 settembre 2008 presiede il Gruppo di lavoro ONU-Unione Africana sulle missioni di \"peacekeeping\" in Africa. Nell'ottobre 2012 \u00e8 stato nominato Inviato Speciale del Segretario Generale delle Nazioni Unite per il Sahel. Dal 21 febbraio 2014 \u00e8 presidente dell\"'International advisory board\" (Iab) di Unicredit.\nCollabora come editorialista con \"Il Messaggero\".\nBiografia.\nNote familiari.\n\u00c8 l'ottavo dei nove figli di Mario Prodi, ingegnere, e di Enrichetta, maestra elementare. La famiglia era composta da sette fratelli e da due sorelle; la maggior parte dei fratelli sono, o sono stati, docenti universitari: Giovanni Prodi di analisi matematica, Vittorio Prodi di fisica (oltre che europarlamentare), Paolo Prodi di storia moderna, Franco Prodi di fisica dell'atmosfera, Giorgio Prodi di patologia generale. Nel 1969 si \u00e8 sposato, in una celebrazione presieduta dall'allora sacerdote (e poi cardinale) Camillo Ruini, con Flavia Franzoni, a quel tempo studentessa e in seguito divenuta economista e docente universitaria. Dal matrimonio sono nati due figli, Giorgio e Antonio.\nAttivit\u00e0 accademica e culturale.\nInizi\u00f2 i suoi studi al liceo classico Ariosto di Reggio Emilia. Dopo aver vinto una borsa di studio per il Collegio Augustinianum, s'iscrisse all'Universit\u00e0 Cattolica del Sacro Cuore di Milano dove si laure\u00f2 poi con lode nel 1961 in Giurisprudenza, presentando una tesi sul protezionismo nello sviluppo dell'industria italiana con Siro Lombardini. Approfond\u00ec i suoi studi a Milano, Bologna e alla London School of Economics, sotto la supervisione di Basil Yamey.\nNel 1963 inizi\u00f2 la sua carriera accademica come assistente di Beniamino Andreatta alla cattedra di economia politica della facolt\u00e0 di Scienze politiche dell'Universit\u00e0 di Bologna. Con quest'ultimo, fece parte del comitato scientifico dell'Istituto lombardo di studi economici e sociali, quale ricercatore. Nel 1973 all'Universit\u00e0 degli Studi di Trento, il cui rettore era all'epoca il fratello Paolo Prodi, ebbe l'incarico per l'insegnamento di \"Economia e politica industriale\", l'anno successivo l'Universit\u00e0 di Harvard negli Stati Uniti lo chiam\u00f2 come \"visiting professor\". Come professore ordinario, tenne la cattedra di \"Economia politica e industriale\" all'Universit\u00e0 di Bologna fino al 1999. \u00c8 stato anche \"visiting professor\" presso lo Stanford Research Institute. Ha insegnato presso il Johns Hopkins University - SAIS - Bologna Center.\nIl 6 febbraio 2009 \u00e8 stato nominato professore presso l'Istituto di Studi Internazionali della Brown University.\nI temi delle sue ricerche hanno riguardato principalmente lo sviluppo delle piccole e medie imprese, dei distretti industriali e la politica contro i monopoli. In un secondo momento si \u00e8 anche interessato delle relazioni fra Stato e Mercato e della dinamica dei diversi modelli di capitalismo.\nFra il 1974 e il 1978 ha presieduto la casa editrice il Mulino, nel 1982 divenne direttore delle riviste \"Energia\" e \"L'Industria\". Nel 1981 ha fondato Nomisma, una societ\u00e0 di studi economici e consulenza.\nHa collaborato con i maggiori quotidiani nazionali tra cui il \"Corriere della Sera\" e \"Il Sole 24 ORE\" con numerosi articoli ed editoriali e inoltre \u00e8 stato conduttore nel 1992 di una serie di trasmissioni su Rai Uno: \"Il tempo delle scelte\", in cui teneva delle vere e proprie lezioni di economia.\n\u00c8 membro del comitato consultivo del Torino World Affairs Institute (T.wai).\nIl 6 giugno 2021, in occasione della commemorazione della morte di Camillo Benso Conte di Cavour, \u00e8 stata annunciata l'assegnazione del Premio Cavour 2021 a Prodi.\nAttivit\u00e0 politica e amministrativa.\nNel 1963 si affacci\u00f2 per la prima volta in politica, venendo eletto consigliere comunale a Reggio Emilia per la Democrazia Cristiana, ma dopo poco tempo lasci\u00f2 per le difficolt\u00e0 a conciliare l'impegno amministrativo con quello accademico a Bologna.\nNegli anni settanta ebbe un primo incarico manageriale come presidente della Maserati e della societ\u00e0 nautica Callegari e Ghigi, imprese in difficolt\u00e0 gestite dall'istituto finanziario pubblico GEPI allo scopo di risanarle.\nSuccessivamente \u00e8 stato Ministro dell'industria, del commercio e dell'artigianato dal novembre 1978 fino al marzo 1979, nel quarto Governo Andreotti. Promosse da ministro un decreto legge che porta il suo nome (\"legge Prodi\"), volto a regolamentare la procedura di amministrazione straordinaria dello Stato per il salvataggio delle grandi imprese in crisi.\nNominato da Giovanni Spadolini, nel periodo dal 1982 fino al 1989 fu presidente dell'Istituto per la Ricostruzione Industriale (IRI), allora il maggiore ente pubblico che controllava varie societ\u00e0 di rilievo operanti nel mercato in diversi settori economici e che in quel momento si trovava in forti difficolt\u00e0 economiche. La nomina di un economista (seppur sempre politicamente di area democristiana, come il predecessore Pietro Sette) alla guida dell'IRI costituiva in effetti un segno di discontinuit\u00e0 rispetto al passato. La ristrutturazione dell'IRI durante la presidenza Prodi port\u00f2 a:\nIl risultato fu che nel 1987, per la prima volta da pi\u00f9 di un decennio, l'IRI riport\u00f2 il bilancio in utile, e di questo Prodi si fece sempre un vanto, anche se a proposito di ci\u00f2 Enrico Cuccia afferm\u00f2:\n\u00c8 comunque indubbio che in quegli anni l'IRI aveva per lo meno cessato di crescere e di allargare il proprio campo di attivit\u00e0, come invece aveva fatto nel decennio precedente, e per la prima volta i governi cominciarono a parlare di \"privatizzazioni\".\nNel 1993, in seguito alla caduta del primo governo Amato, fu in lizza, assieme a Mario Segni e Carlo Azeglio Ciampi, per l'incarico di Presidente del Consiglio a capo di un governo tecnico. Tale carica fu per\u00f2 assegnata all'allora Governatore della Banca d'Italia Ciampi, che richiam\u00f2 Prodi a guidare l'IRI, allora settimo conglomerato al mondo per dimensioni con oltre 67 miliardi di dollari di fatturato, nonostante la prima fase di smobilitazione delle sue partecipazioni. Alla guida dell'Iri Prodi oper\u00f2 una serie di privatizzazioni di diverse societ\u00e0 del gruppo.\n\u00c8 inoltre membro del comitato esecutivo dell'Aspen Institute Italia.\nEsordi in politica.\nAllievo di Beniamino Andreatta, ader\u00ec alle correnti riformiste della Democrazia Cristiana ed ebbe buoni rapporti con Giulio Andreotti. Fu proprio quest'ultimo che lo scelse nel 1978 come Ministro dell'industria, del commercio e dell'artigianato. Anche se non volle mai diventare un vero e proprio militante dello Scudo Crociato (il suo risultava infatti un ministero \"tecnico\") Prodi, cos\u00ec come i capi della corrente \"morotea\" (Aldo Moro e Benigno Zaccagnini su tutti) e come Amintore Fanfani, non fu ostile n\u00e9 al Compromesso storico tra DC e PCI n\u00e9 alla partecipazione diretta dei comunisti al governo.\nLa sua azione economico-manageriale trov\u00f2 l'appoggio del governo guidato da Ciriaco De Mita. Fu Giovanni Spadolini a collocare Romano Prodi ai vertici dell'IRI nel 1982.\nIl 25 maggio 1994 Prodi si reca a Palazzo Chigi per un colloquio di un'ora col nuovo Presidente del Consiglio Silvio Berlusconi. Il presidente dell'IRI ha probabilmente deciso di dimettersi ritenendo esaurito l'incarico di risanamento ricevuto l'anno prima da Ciampi, ma le dimissioni saranno formalizzate il 31 e rese effettive dal 22 luglio.\nDopo l'IRI, l'11 agosto Prodi annuncia alla \"Gazzetta di Reggio\" l'intenzione di entrare in politica: \u00abAdesso ho mente e animo liberi. Un impegno in politica diventa un dovere, vista la situazione\u00bb. Pochi mesi prima aveva rifiutato la proposta del neonato PPI di candidarsi alle elezioni europee.\nNascita de \"L'Ulivo\".\nLa politica italiana, in seguito alla scomparsa dei principali partiti di riferimento che ne avevano segnato la storia repubblicana, come la Democrazia Cristiana, il Partito Comunista Italiano e il Partito Socialista Italiano, volgeva in quegli anni ormai verso la prospettiva del bipolarismo, dopo l'esperienza delle elezioni politiche del 1994, in cui aveva prevalso la coalizione guidata da Silvio Berlusconi, andata in crisi dopo pochi mesi.\nA tale alleanza di centro-destra si opponevano una coalizione centrista Patto per l'Italia (PPI-Segni-PSDI-PRI) ed una di sinistra Alleanza dei Progressisti (PDS-PRC-PSI-Verdi-RS-CS-AD).\nIn seguito alla sconfitta del '94 tra i partiti della sinistra riformista e le forze del centro italiano, si svilupparono rapporti di consultazione politica. Dopo la caduta del Governo Berlusconi I nel dicembre 1994, tuttavia, l'Italia fu per un anno governata da una squadra di tecnici guidati da Lamberto Dini, che ebbe il sostegno di un'inedita maggioranza di centro-sinistra formata da Progressisti (meno Rifondazione Comunista), PPI e Lega Nord. La fine del Governo Dini nel 1996 port\u00f2 dunque a nuove elezioni, nelle quali lo stesso Dini si present\u00f2 con un suo partito di natura moderata e centrista: Rinnovamento Italiano, che scelse di entrare subito nel nascente schieramento di centro-sinistra.\nDall'unione della maggior parte delle forze di centro (esclusi solo i settori centristi di Forza Italia e il CCD-CDU) e le forze della sinistra riformista, nacque una nuova coalizione di \"centro-sinistra\". Questa era cos\u00ec formata da partiti moderato-riformisti di centro e centrosinistra (PPI, RI, AD, La Rete, PSI) alleati con partiti collocati nell'ambito della sinistra moderata e democratica (Rinascita Socialista, Verdi, Cristiano Sociali, PDS). Tale coalizione riconobbe come proprio \"leader\" l'ex Presidente dell'IRI ed ex Ministro dell'Industria Prodi, da sempre vicino ai settori riformisti e \"morotei\" della Democrazia Cristiana e perci\u00f2 ben visto tanto dai settori centristi quanto da quelli di sinistra dello schieramento.\nIl 13 febbraio 1995 Prodi lanci\u00f2 quindi il suo movimento, \"L'Ulivo\", che nel giro di un anno divenne il nome di un'alleanza fra il centro e la sinistra e che vide proprio nella candidatura di Prodi a Presidente del Consiglio l'espressione di quel dialogo fra cattolici e laici che s'intendeva proporre al Paese in alternativa alle destre. Ottenne subito l'adesione alla sua candidatura di Mariotto Segni (con la formazione di un gruppo parlamentare dedicato all'unione proposta di pi\u00f9 forze politiche, riunente liberali, repubblicani, socialisti), quindi del Partito Democratico della Sinistra di Massimo D'Alema, del Partito Popolare Italiano di Gerardo Bianco, dei Verdi.\nQuesti dunque, come \"leader\" del centro-sinistra italiano, sigl\u00f2 accordi di desistenza con il principale partito dell'area della sinistra radicale, PRC (che comunque rimaneva fuori dall'alleanza) e port\u00f2 la sua coalizione alla vittoria nelle elezioni politiche del 1996.\nAlle elezioni politiche del 1996, in alcune circoscrizioni, il Partito della Rifondazione Comunista present\u00f2 candidati con il simbolo dei Progressisti e con l'appoggio esterno dei partiti dell'Ulivo, in base a reciproci accordi di desistenza.\nCos\u00ec per la prima volta in Italia si creava un unico blocco, che oltre ai tradizionali eredi delle culture socialista, socialdemocratica, cattolico-popolare e liberale, coinvolgeva anche i post-comunisti e gli ambientalisti.\nIl Governo Prodi I che si form\u00f2 ebbe una composizione ulivista e d'indipendenti e si avvalse di un appoggio esterno da parte di Rifondazione Comunista.\nPrimo governo Prodi.\nIl programma politico di Prodi prevedeva la continuazione del lavoro di risanamento della situazione economico-finanziaria italiana, che i predecessori Amato, Ciampi e Dini avevano iniziato. Con l'obiettivo di includere l'Italia al progetto della moneta unica europea, che richiedeva il rispetto di precisi parametri economici, difficile da raggiungere poich\u00e8 l'Italia era da qualche anno uscita dal Sistema Monetario Europeo (vi rientr\u00f2 nel novembre del 1996 dopo le politiche di risanamento dei ministri Visco e Ciampi). Visco var\u00f2 una complessa riforma fiscale che eliminava alcune imposte (fra cui la patrimoniale sulle imprese) e tutti i contributi sanitari, introduceva l'Irap razionalizzava il sistema sanzionatorio, cambiava la riscossione e introduceva il modello di dichiarazione Unico che consentiva la compensazione fra debiti e crediti di imposta, procedette a una radicale riorganizzazione dell'amministrazione finanziaria, istituendo le Agenzie fiscali (Entrate, Dogane, Territorio e Demanio) rendendo autonoma l'Amministrazione dei Monopoli di Stato e varando la normativa di privatizzazione della produzione di sigari e sigarette. Visco condusse una campagna contro l'evasione fiscale che consent\u00ec il recupero di quote di imposte occultate, dall'altro gli cost\u00f2 l'ostilit\u00e0 di alcune categorie di contribuenti abituate alla tradizionale tolleranza. Queste politiche consentirono al Governo Prodi una drastica riduzione del disavanzo pubblico, portato sotto la soglia prescritta del 3 per cento (fu del 2,7) . Si riusc\u00ec quindi a raggiungere il principale parametro del Trattato di Maastricht. Per rientrare nei parametri europei fu anche deciso un contributo straordinario, chiamato anche \"eurotassa\" o \"tassa per l'Europa\", commisurata ai redditi delle persone, .\nCon il Decreto a lui intitolato (decreto legislativo n. 79 del 16 marzo 1999) il Ministro dell'industria, del commercio e dell'artigianato Pier Luigi Bersani introdusse, di fatto, in Italia la liberalizzazione del settore elettrico. Gli effetti di questo decreto furono quelli di aprire un mercato elettrico che fin dalla nazionalizzazione del 1962 era di fatto monopolistico (con il solo operatore nazionale l'Enel che poteva produrre e vendere energia elettrica agli utenti) ad altri operatori che diventarono cos\u00ec concorrenti. Lo stesso Bersani contribu\u00ec inoltre a varare con il decreto legislativo n. 114 del 31 marzo 1998, la nuova normativa sul commercio, che riformava alcune norme della precedente legge del 1971 inclusa l'abolizione delle tabelle merceologiche e anche, per la maggioranza degli esercizi, dell'iscrizione al Registro Esercenti il Commercio (REC). Il testo fu difeso da Bersani come una riforma necessaria dopo venti anni di silenzio sul tema a livello nazionale, ma criticato dalle opposizioni per essere un testo sbilanciato verso la grande distribuzione organizzata.\nCol cosiddetto \"pacchetto Treu\" il governo guidato da Prodi inaugur\u00f2 una stagione di continue riforme del mercato e del diritto del lavoro favorite anche dall'utilizzo del sistema della concertazione introdotta nell'azione di governativa dal precedente governo presieduto da Ciampi. Con questa legge il lavoro interinale e altre forme contrattuali di lavoro atipico ottennero il riconoscimento legislativo da parte dell'ordinamento italiano.\nGrazie all'azione del Ministro delle poste e delle telecomunicazioni Antonio Maccanico, sotto il governo di Prodi venne varata una nuova Autority indipendente, denominata Autorit\u00e0 per le garanzie nelle comunicazioni.\nIl primo Governo Prodi procedette a un'ampia riforma della pubblica amministrazione e del governo e un decentramento amministrativo tramite le diverse \"leggi Bassanini\" ad opera dell'omonimo Ministro le quali, oltre alla semplificazione delle procedure amministrative e dei vincoli burocratici alle attivit\u00e0 private e al federalismo amministrativo, stabilirono: nuove norme in materia di formazione del personale dipendente e di lavoro a distanza nelle pubbliche amministrazioni; nuove disposizioni in materia di edilizia scolastica; un primo tentativo di riforma organica della Presidenza del Consiglio, della struttura del Consiglio dei Ministri e dell'ordinamento dei ministeri (provvedendo ad una riduzione degli apparati ministeriali, divenuti \"dodici\", con il personale raggruppato in un ruolo unico, in modo da assicurarne la mobilit\u00e0 sancendo il principio della flessibilit\u00e0 nell'organizzazione e stabilendo \u2013 salvo che per quanto attiene al numero, alla denominazione, alle funzioni dei ministeri e al numero delle loro unit\u00e0 di comando \u2013 un'ampia \"delegificazione\" in materia); in un'ottica policentrista, vennero istituite dodici Agenzie indipendenti (da non confondere con le Autorit\u00e0 amministrative indipendenti), con funzioni tecnico-operative che richiedono particolari professionalit\u00e0 e conoscenze specialistiche, nonch\u00e9 specifiche modalit\u00e0 di organizzazione del lavoro; si provvide alla concentrazione degli uffici periferici dell'amministrazione statale con la creazione degli Uffici Territoriali del Governo (UTG) che assorbirono le Prefetture.\nVenne inoltre riformato, a opera del Ministro della pubblica istruzione, dell'universit\u00e0 e della ricerca scientifica e tecnologica Luigi Berlinguer, il sistema scolastico italiano, tendendo a introdurre nel campo dell'istruzione e della ricerca innovazioni profonde, tutte all'insegna dell'adeguamento alle esigenze nuove di una societ\u00e0 in rapida trasformazione, sempre pi\u00f9 integrata nella cornice europea e mondiale e segnata dall'economia della conoscenza, creando anche la nuova formula dell'esame di maturit\u00e0, in vigore dal 1999.\nAd opera del Ministro per i beni culturali e ambientali Walter Veltroni, sotto il governo Prodi, venne varato il meccanismo di assegnazione delle risorse provenienti dalle estrazioni del Lotto per finanziare il restauro dei beni culturali lanciando inoltre l'apertura dei musei anche la sera.\nDa ricordare l'operato del Ministro dell'ambiente Edoardo Ronchi del governo Prodi che, tramite l'omonimo decreto, introdusse la prima legge quadro italiana sulla regolamentazione del settore rifiuti con l'istituzione del formulario di identificazione dei rifiuti e al modello unico di dichiarazione ambientale.\nImportante fu anche la riforma voluta dal Ministro della Sanit\u00e0 Rosy Bindi riguardante il Servizio Sanitario Nazionale che, con il decreto Bindi n. 229/1999, introduceva una disciplina, motivata dal potenziale conflitto di interesse, per i medici dipendenti in servizio presso le ASL con il divieto di svolgere attivit\u00e0 privata all'interno delle strutture pubbliche (\"intra-moenia\") o esternamente, e l'obbligo di scelta fra una delle due tipologie di attivit\u00e0. Vennero quindi ridefiniti i principi di tutela del diritto alla salute, la programmazione sanitaria e i LEA (livelli essenziali di assistenza).\nGiorgio Napolitano, Ministro dell'Interno, promosse con Livia Turco quella che diverr\u00e0 nel luglio 1998 la legge Turco-Napolitano per regolamentare l'immigrazione, con l'intento di favorire l'immigrazione regolare, con la possibilit\u00e0 di acquisire la cittadinanza e scoraggiare quella clandestina.\nCon Beniamino Andreatta ministro della difesa si oper\u00f2 la riforma degli Stati Maggiori e si ricevette dal Consiglio di Sicurezza delle Nazioni Unite il ruolo di guida durante la Missione Alba (un'operazione di \"peacekeeping\" e d'aiuto umanitario all'Albania interamente gestita da forze europee), fu abolita la leva obbligatoria modificando anche il servizio civile. Venne proposta l'idea di creare una forza di difesa internazionale europea, .\nFine del governo.\nIl suo governo si concluse nell'ottobre 1998 sfiduciato per un voto alla Camera dei deputati in seguito al ritiro dell'appoggio di una parte del gruppo di Rifondazione Comunista, in rottura con la linea politica della coalizione dell'Ulivo, durante le fasi di approvazione della nuova legge finanziaria. La crisi di governo si risolse con la successione a Massimo D'Alema, mantenendo una continuit\u00e0 di indirizzo politico e con diversi ministri che vennero confermati nel proprio ruolo. L'esclusione di Prodi cre\u00f2 una crisi all'interno della coalizione dell'Ulivo, e nel febbraio 1999 Prodi fond\u00f2 I Democratici, un movimento politico avente lo scopo di unire in un unico partito coloro che si riconoscono nell'Ulivo. Nel marzo del 1999 Romano Prodi fu nominato Presidente della Commissione europea, lasciando quindi la guida del nuovo movimento, che partecipando all'elezioni europee raccolse il 7,8% dei consensi.\nCommissione Europea e ritorno in Italia.\nDesignato dai governi europei alla Commissione europea, venne accolto con un appoggio ampio composto in particolare dai parlamentari europei popolari e socialdemocratici. Durante la sua presidenza avvennero alcune innovazioni nell'Unione: il 1\u00ba gennaio 2002, l'entrata in vigore dell'Euro come valuta corrente in undici paesi dell'Unione; il 1\u00ba maggio 2004 l'allargamento dell'Unione ad altri 10 paesi: Cipro, Estonia, Lettonia, Lituania, Malta, Polonia, Repubblica Ceca, Slovacchia, Slovenia, Ungheria; il 29 ottobre 2004, la firma a Roma della Costituzione europea. Molte furono le riforme proposte o appoggiate da Prodi, in materia di mercato interno e di unificazione dello spazio giudiziario europeo (tra cui il cosiddetto \"mandato d'arresto europeo\"). \nTerminato il suo mandato, Prodi ritorn\u00f2 a dedicarsi alla politica italiana, e venne scelto da tutti i partiti della coalizione del centrosinistra come \"leader\" dell'Unione e candidato a Presidente del Consiglio alla \"convention\" del 14 febbraio 2004 al PalaLottomatica di Roma.\nQuesta coalizione debutt\u00f2 vittoriosamente in occasione delle elezioni regionali del 2005: nelle quali l'Unione si afferm\u00f2 in 12 delle 14 regioni interessate al voto.\nSecondo governo Prodi.\nElezioni politiche del 2006.\nIl 16 ottobre 2005 si svolsero le elezioni primarie per la scelta \"ufficiale\" del capo della coalizione per le elezioni dell'anno seguente. Prodi propose questo tipo di consultazione, mai prima di allora avvenuta in Italia, pur godendo del sostegno degli apparati burocratici dei maggiori partiti dell'Unione, per avere un'investitura diretta da parte dell'elettorato di centro sinistra come guida della coalizione e quindi futuro presidente del consiglio.\nProdi si impose con una forte maggioranza, ottenendo il 74,1% dei consensi (su oltre 4 milioni di voti) e distanziando gli altri sei candidati, ottenendo un indiscusso successo nei confronti dei settori politici della coalizione pi\u00f9 avversi alla sua \"leadership\".\nIl 16 febbraio 2005 cre\u00f2 a Bologna la \"Fabbrica del Programma\" che consisteva fisicamente in un capannone in cui chiunque poteva portare un contributo per una sua valutazione e inclusione nel programma finale da presentare nella successiva elezioni politica.\nLa coalizione guidata da Romano Prodi vinse le elezioni politiche del 2006 con uno scarto inferiore ai 25.000 voti alla Camera, mentre al Senato ottenne due seggi grazie al voto degli italiani all'estero. Il limitato margine di vantaggio con cui L'Unione prevalse nelle elezioni diede adito a numerosi reclami e ricorsi, respinti dalla Cassazione il 20 aprile, che conferm\u00f2 la vittoria di Prodi.\nGoverno.\nRomano Prodi ha ricevuto l'incarico dal presidente Giorgio Napolitano il giorno 16 maggio 2006, accettando con riserva. Il giorno dopo, 17 maggio 2006 ha sciolto la riserva, comunicando la lista del Consiglio dei ministri: curiosamente, ci\u00f2 \u00e8 avvenuto esattamente 10 anni dopo la data d'inizio del suo primo governo. Ha inizio il governo Prodi II che fu il primo governo repubblicano a vedere la partecipazione diretta dei partiti Rifondazione Comunista e Radicali italiani, divenendo cos\u00ec l'unico governo sostenuto dall'intera sinistra parlamentare (cosa che non accadeva pi\u00f9 dal Governo De Gasperi III).\nL'indagine mondiale sulla libert\u00e0 di stampa (\"Freedom of the Press 2004 Global Survey\") uno studio annuale pubblicato dall'organizzazione americana Freedom House, ha promosso l'Italia al grado di \"libera\" (\"Free\") dopo averla per due anni consecutiva retrocessa al grado di \"parziale libert\u00e0\" motivando questo avanzamento al Governo Prodi, che avrebbe permesso maggiore libert\u00e0 mediatica ed eliminato le barriere che erano state apposte dal precedente Governo Berlusconi contro giornalisti sgraditi al Presidente del Consiglio Silvio Berlusconi.\nNel corso dell'attivit\u00e0 del secondo governo Prodi e su iniziativa dello stesso \u00e8 stata ripresentata all'ONU una risoluzione relativa alla moratoria universale della pena di morte. Tale risoluzione, non vincolante ma dal forte significato simbolico, \u00e8 stata approvata il 18 dicembre 2007 dall'Assemblea Generale delle Nazioni Unite. Prodi introdusse una nuova linea in politica estera, ritirando le truppe italiane dall'Iraq e criticando il conflitto. Ebbe un ruolo chiave nella creazione di una forza di pace multinazionale in seguito al conflitto tra Israele e Libano del 2006. Si preoccup\u00f2 di modificare o cancellare alcuni provvedimenti del precedente esecutivo in materia di pensioni e giustizia, inoltre port\u00f2 avanti un programma di liberalizzazioni.\nIl governo Prodi II fu anche responsabile:\nIl governo Prodi II \u00e8 il governo pi\u00f9 numeroso nella storia della Repubblica (102 tra ministri, viceministri e sottosegretari). Con l'elezione di Franco Marini alla presidenza del Senato e il passaggio all'opposizione del senatore eletto nelle liste di Italia dei Valori, Sergio De Gregorio, al Senato la situazione \u00e8 diventata di 157 a 157 (infatti il Presidente del Senato, per prassi, non vota) diventando determinante il voto dei senatori a vita e dell'indipendente Luigi Pallaro.\nCon tale situazione creatasi al Senato, il governo \u00e8 andato in minoranza in alcune votazioni in Aula e in commissione e in un caso, anche in una votazione sulla fiducia. Il voto favorevole di alcuni dei sette senatori a vita (Andreotti, Ciampi, Colombo, Cossiga, Levi-Montalcini, Pininfarina, Scalfaro) \u00e8 stato spesso decisivo. In seguito al comportamento dei senatori a vita in alcune votazioni, la Casa delle Libert\u00e0 ha aperto una polemica nella quale metteva in discussione le prerogative che la Costituzione della Repubblica Italiana, nell'articolo 59, assegna agli stessi.\nCrisi di governo e dimissioni.\nRomano Prodi, nel corso del suo secondo esecutivo, si \u00e8 trovato ad affrontare due crisi di governo: la prima nel febbraio 2007, risoltasi con il rinvio del governo alle camere da parte del Presidente della Repubblica Giorgio Napolitano e il rinnovo della fiducia, la seconda, invece, nel gennaio 2008, questa volta fatale per l'esecutivo.\nIl 21 febbraio 2007 Romano Prodi ha rimesso il suo mandato di Presidente del Consiglio dei ministri nelle mani del Presidente della Repubblica, dopo che al Senato la risoluzione della maggioranza di centrosinistra per l'approvazione delle linee guida di politica estera, appena illustrate all'assemblea dal Ministro degli affari esteri Massimo D'Alema, non aveva ottenuto il \"quorum\" di maggioranza. Pur non essendo questo voto costituzionalmente vincolante all'apertura di una crisi di governo, di fatto essa si \u00e8 verificata.\nAll'evento hanno fatto seguito numerose critiche sollevate dall'opposizione, anche al riguardo dello stesso D'Alema - il quale, il giorno precedente, aveva dichiarato che un voto contrario al Senato sulla politica estera avrebbe costretto il governo alle dimissioni. Prodi si \u00e8 cos\u00ec recato al Palazzo del Quirinale e ha rimesso il proprio mandato nelle mani del presidente della Repubblica Giorgio Napolitano.\nQuest'ultimo, dopo le formali consultazioni come da prassi costituzionale, il 24 febbraio ha rifiutato le dimissioni di Prodi, rinviando il Governo alle Camere per il voto di fiducia. Il 28 febbraio il Senato, con 162 voti a favore e 156 contrari, ha rinnovato la fiducia al governo Prodi. Determinante \u00e8 stato, in questo caso, il passaggio alla maggioranza del senatore Marco Follini.\nLa prima crisi di governo si \u00e8 definitivamente chiusa il 2 marzo seguente con il voto di fiducia alla Camera, con 342 voti a favore, 253 contrari e due astensioni.\nLa seconda e definitiva crisi di governo si \u00e8 verificata il 24 gennaio 2008: a seguito dell'uscita del ministro della Giustizia Clemente Mastella e della propria lista Udeur dalla maggioranza a causa della mancata difesa del ministro da parte del governo in seguito a un'inchiesta che coinvolse la moglie del ministro Mastella, Sandra Lonardo, veniva chiesto alle Camere il voto di fiducia. Dopo il voto favorevole alla Camera avvenuto il 23 gennaio, il II Governo Prodi non ha ottenuto la fiducia al Senato, con 156 s\u00ec, 161 no e un astenuto, su un totale di 319 votanti. Oltre al voto contrario dell'Udeur (fatta eccezione per il senatore Stefano Cusumano), contrari anche alcuni senatori di altre liste: Lamberto Dini, Domenico Fisichella e Franco Turigliatto.\nDopo la mancata fiducia a Palazzo Madama, il Presidente del Consiglio si \u00e8 recato nella serata del 24 gennaio al Quirinale per rassegnare le dimissioni nelle mani del capo dello Stato, Giorgio Napolitano.\nI doni ricevuti da Prodi in qualit\u00e0 di primo ministro italiano sono andati all'asta nel novembre 2009 a favore di associazioni benefiche (Libera, la Casa Santa Chiara di Bologna e Medici con l'Africa Cuamm).\nDopo la caduta del governo Prodi II.\nIl 9 marzo 2008, nel corso della campagna elettorale per le elezioni politiche anticipate, dichiar\u00f2 in un'intervista: \u00abIo ho chiuso con la politica italiana e forse con la politica in generale.\u00bb\nSuccessivamente, dopo le elezioni politiche, Romano Prodi annunci\u00f2 di lasciare la presidenza del PD. La decisione, gi\u00e0 comunicata al segretario Veltroni a marzo, venne resa nota il 16 aprile 2008.\nIl 1\u00ba settembre 2008 cre\u00f2 la Fondazione per la Collaborazione tra i Popoli che ha come scopo la promozione e lo studio delle problematiche sociali, culturali, economiche, politiche del mondo, al fine di favorire la nascita e la discussione di nuove proposte di collaborazione nel contesto internazionale.\nIn un editoriale scritto per \"Il Messaggero\" del 15 agosto 2009, l'ex presidente del Consiglio svolse una critica piuttosto severa al riformismo di stampo blairista accusato di aver imitato nella prassi di governo le politiche dei conservatori.\nMolti commentatori politici, ricordando Romano Prodi come uno dei massimi esponenti dell'Ulivo mondiale, hanno letto in questa analisi una profonda autocritica rispetto all'operato dei governi da lui presieduti. Altri, invece, vi hanno trovato la conferma del tramonto delle concezioni politiche prodiane, leggendo in tale esternazione una schietta ammissione del proprio fallimento.\nIl 12 settembre 2008, il segretario generale dell'ONU, Ban Ki-moon, ha conferito a Prodi l'incarico di presiedere un nuovo Gruppo di lavoro ONU-Unione Africana per studiare il rafforzamento delle missioni di \"peacekeeping\" svolte dall'UA su mandato ONU, istituito dalla risoluzione 1809 del Consiglio di Sicurezza. La finalit\u00e0 era quella di rendere pi\u00f9 proficui e stretti i rapporti tra l'ONU e l'Unione Africana, grazie anche all'esperienza maturata da Prodi in ambito internazionale.\nNel giugno 2010 alcuni giornali hanno segnalato che Prodi avrebbe accettato di far parte di un gruppo incaricato di curare l'immagine della BP, crollata dopo il disastro ambientale del Golfo del Messico. L'ufficio stampa dell'ex-presidente ha in seguito chiarito che Prodi faceva parte dell'Advisory Board della societ\u00e0 da pi\u00f9 di un anno e che la marea nera non era di loro competenza e ha annunciato una querela al \"Giornale\" e \"Libero\", accusati di aver voluto ledere la sua immagine.\nIl 15 marzo 2011 l'Universit\u00e0 degli Studi di Bologna lo insign\u00ec del Sigillum Magnum insieme a Jean-Claude Juncker, e Helmut Kohl per il suo ruolo nel Trattato di Maastricht.\nA ottobre 2011 la rete televisiva LA7 trasmette un ciclo di tre lezioni di economia intitolate \"Il mondo che verr\u00e0\" - tenute da Prodi insieme alla giornalista Natascha Lusenti - registrate all'Archiginnasio di Bologna.\nIl 6 ottobre 2012, il segretario generale dell'ONU, Ban Ki-moon, ha conferito a Prodi un nuovo incarico, ovvero quello di Inviato speciale dell'Organizzazione per la crisi nel Sahel, con particolare riferimento alla situazione di guerra interna presente nel Mali.\nCandidatura alla presidenza della Repubblica Italiana e attivit\u00e0 dopo l'uscita dal PD.\nLa mattina del 19 aprile 2013, l'assemblea dei grandi elettori del Partito Democratico prese all'unanimit\u00e0 la decisione di candidare Romano Prodi \u2013 che quel giorno si trovava a Bamako nell'ambito del suo incarico ONU \u2013 al quarto scrutinio per l'elezione del presidente della Repubblica. Nonostante il dichiarato appoggio unanime dei democratici, alla quarta votazione Prodi ottenne solo 395 voti sui 504 necessari, e analisi giornalistiche calcolarono che 101 delegati democratici su 496 avevano fatto mancare il loro voto. Questo ha determinato il fallimento della candidatura e le conseguenti dimissioni dei vertici del partito, tra cui il segretario Pier Luigi Bersani e la presidente Rosy Bindi. In seguito, Prodi decide di non rinnovare pi\u00f9 la propria tessera di partito, rinunciando cos\u00ec al diritto (da ex presidente del Consiglio) di fare parte della direzione nazionale. Alle elezioni politiche del 2018 ha manifestato il suo sostegno alla lista elettorale Italia Europa Insieme.\nNell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dal Movimento 5 Stelle assieme alla Lega e concluso dal governo Conte II guidato dalla coalizione tra M5S e Partito Democratico Prodi annuncia il suo voto contrario, discostandosi nettamente dalla scelta del suo ex partito e del segretario Nicola Zingaretti, schierati per il \"S\u00ec\".\nProcedimenti giudiziari.\nRomano Prodi \u00e8 stato coinvolto in alcuni procedimenti giudiziari, senza mai subire sentenze di condanna in alcun grado di giudizio.\nProdi \u00e8 stato riconosciuto non colpevole dalle accuse e non si \u00e8 andati oltre le udienze preliminari: in alcuni casi \u00e8 stata disposta l'archiviazione, in un caso si \u00e8 prodotta sentenza, dichiarando il \u00abnon luogo a procedere\u00bb perch\u00e9 \u00abil fatto non sussiste\u00bb.\nNel 2008 Prodi \u00e8 stato indagato per abuso d'ufficio nell'ambito dell'inchiesta Why Not condotta dall'allora sostituto procuratore della Repubblica di Catanzaro Luigi de Magistris. La procura di Roma, dopo aver avocato l'indagine a de Magistris, ne ha chiesto l'archiviazione, che \u00e8 stata ottenuta nel novembre 2009.\nPresidenza dell'IRI e vendita della SME.\nLe vicende riguardanti la vendita, risalente al 1993, da parte dell'IRI delle proprie societ\u00e0 alimentari, facenti capo principalmente alla finanziaria SME, sono state oggetto d'indagini da parte della magistratura, quindi Romano Prodi, in quanto presidente dell'IRI durante la privatizzazione, \u00e8 stato oggetto d'investigazione, insieme al consiglio d'amministrazione dell'IRI.\nL'IRI, durante il primo mandato di Prodi, nel 1985 fall\u00ec nell'intento di cedere la SME a privati. Dopo aver ottenuto per l'intero assetto della societ\u00e0 solo l'offerta d'acquisto della Buitoni di Carlo De Benedetti, con essa sigl\u00f2 un'intesa preliminare, da far approvare dal proprio Cda e dal governo. L'accordo prevedeva la vendita dell'intera partecipazione dell'IRI, pari al 64% del capitale, della SME e la cessione della Sidalm, a un prezzo in linea con quanto stabilito dalle perizie effettuate su richiesta dell'ente pubblico a soggetti terzi. Tale accordo non port\u00f2 per\u00f2 ai suoi effetti. Nonostante l'approvazione all'unanimit\u00e0 del consiglio dell'IRI, fermamente intenzionata a uscire dal settore alimentare, decisione appoggiata anche dal Comitato interministeriale per la Politica Industriale (CIPI), quanto stabilito non si realizz\u00f2 perch\u00e9, alla fine, venne meno l'appoggio del governo, presieduto allora da Bettino Craxi, che aveva come ministro per le Partecipazioni statali Clelio Darida, a cui il presidente dell'IRI aveva, fino alla stipula dell'accordo, relazionato sulla vicenda.\nVi fu cos\u00ec un primo rinvio della decisione, causato dall'arrivo di un'offerta anonima superiore del 10% di quella di De Benedetti poco prima dei termini a disposizione, seguita da un'ulteriore offerta, da parte di Barilla, Berlusconi e Ferrero, davanti un'altra scadenza e da quelle di altri imprenditori. De Benedetti volle portare la questione con l'IRI in tribunale perch\u00e9 si sent\u00ec discriminato e pens\u00f2 di poter far valere come contratto l'accordo firmato con Prodi. Dalla sentenza di primo grado, che diede torto alla Buitoni, scatur\u00ec il Processo SME, che vide imputati Silvio Berlusconi e altri per corruzione di giudici. Ci\u00f2 nonostante, la sentenza in appello venne confermata, seppur criticandone le motivazioni addotte, e cos\u00ec anche in cassazione.\nToccata da problematiche giudiziarie, da dispute politiche e senza un esplicito assenso governativo, la questione della privatizzazione della SME venne nei successivi anni messa completamente da parte, nel 1988 un nuovo intervento del CIPI riconsider\u00f2 strategico il mantenimento del gruppo.\nA distanza di molto tempo Berlusconi, nel corso del suo processo per corruzione di magistrati, durante il suo mandato di presidente del Consiglio, \u00e8 intervenuto in sua difesa con delle dichiarazioni spontanee che hanno richiamato l'attenzione di Prodi. Qui ha sostenuto di aver fatto un'opera meritoria con il suo intervento, risparmiando allo Stato un cattivo affare, introducendo dubbi sulla correttezza della cessione a De Benedetti e al valore reale della partita. Ci\u00f2 ha portato a una reazione di Prodi, allora presidente della Commissione, con la pubblicazione di comunicati stampa e documentazione in difesa del suo operato.\nLa vendita della SME avvenne solo tra il 1993 e il 1996, senza essere venduta per intero, ma suddivisa in varie parti. I procedimenti giudiziari che hanno coinvolto Prodi sono stati quattro, in tre \u00e8 presente l'ipotesi di reato d'abuso d'ufficio. Il primo \u00e8 iniziato dalle denunce contro ignoti di Giovanni Fimiani, un imprenditore condannato per bancarotta, che ha attribuito il fallimento delle proprie imprese al comportamento assunto dall'IRI. Richiamante l'intesa preliminare del 1985 per la cessione della SME dall'IRI alla Buitoni, venne archiviato nel 1997, ritenendo i magistrati prive di attendibilit\u00e0 le accuse di complotto ai suoi danni e i motivi avanzati dal denunciante sottostanti al fallimento delle proprie aziende. Per la vendita della Italgel alla Nestl\u00e9 i magistrati convennero nell'archiviazione (1999), il reato ipotizzato venne escluso e si riconobbe che il prezzo pagato dal compratore era stato determinato secondo le procedure richieste.\nGli ultimi due casi riguardarono la cessione della Cirio-Bertolli-De Rica e di parte di questa dalla Fisvi all'Unilever, che port\u00f2 a una sentenza d'assoluzione nell'udienza preliminare, e delle consulenze che Prodi avrebbe svolto per Goldman Sachs e General Electric durante il mandato all'IRI, indagini seguite in conseguenza di un articolo della stampa, che parlava anche di evasione fiscale, di cui la magistratura convenne nel disporre l'archiviazione nel 2002.\nIl caso Cirio.\nNell'ambito delle indagini per la vendita della Cirio-Bertolli-De Rica, Romano Prodi era indagato per abuso d'ufficio. Prodi era stato nel 1990 \"advisory director\" della Unilever NV (Rotterdam) e della Unilever PLC (Londra), gruppo che secondo le indagini aveva gestito la trattativa attraverso la Fisvi. Secondo l'accusa quindi Prodi avrebbe favorito la Fisvi, sebbene questa non avesse i mezzi finanziari per acquistare la Cirio-Bertolli-De Rica, in modo da agevolare indirettamente l'Unilever, aggirando cos\u00ec l'obbligo di conseguimento del miglior prezzo previsto dalle direttive CIPE. \nL'inchiesta fu nota dal 23 febbraio 1996 e port\u00f2 a una sentenza di non luogo a procedere nell'udienza preliminare il 22 dicembre 1997, con la pi\u00f9 ampia formula di proscioglimento \u00abperch\u00e9 il fatto non sussiste\u00bb. Il GUP Eduardo Landi cit\u00f2 nelle motivazioni anche la riforma dell'abuso d'ufficio, varata pochi mesi prima (il 10 luglio) su iniziativa dell'Ulivo e votata anche dalla coalizione avversaria.\nLa riforma dell'abuso di ufficio era prevista nei programmi di tutte le forze politiche presentatesi alle elezioni del 1996. Il lavoro su questo argomento era gi\u00e0 stato avviato da diversi gruppi parlamentari e dal Governo Dini fino alle elezioni dell'aprile '96. Il provvedimento nasceva quindi non per iniziativa governativa ma per iniziativa parlamentare. La riforma, fu, fin dal maggio del '96, oggetto di un confronto con i sindaci di tutti gli orientamenti politici che sollecitavano provvedimenti tesi a far superare difficolt\u00e0, resistenze e ostacoli che appesantivano il lavoro delle amministrazioni locali.\nL'abuso di ufficio, cos\u00ec com'era allora configurato, conferiva ai giudici un ampio potere discrezionale di giudizio nei confronti delle scelte degli amministratori locali, determinando sovente rallentamenti anche molto rilevanti delle attivit\u00e0 delle amministrazioni, per questo la necessit\u00e0 di provvedere a questa riforma raccoglieva il consenso unanime degli amministratori locali sia di centrodestra sia di centrosinistra.\nIl giudice pronunci\u00f2 una sentenza di non luogo a procedere con la pi\u00f9 ampia formula di proscioglimento (il fatto non sussiste) e con l'acquisizione di una perizia d'ufficio che accert\u00f2 la congruit\u00e0 del prezzo di vendita della parte della SME ceduta. La sentenza conferm\u00f2 la regolarit\u00e0 del procedimento seguito per la vendita e il Giudice accert\u00f2 inoltre che Prodi non aveva avuto rapporti con Unilever e aveva comunque gi\u00e0 cessato il proprio rapporto con Goldman Sachs nel periodo in cui era avvenuta la cessione di CBD a favore di Fisvi, cui segu\u00ec quella parziale per il settore \"olio\" in favore di Unilever.\nAlcuni hanno criticato tale riforma e la sua relazione con l'indagine su Prodi. I giornalisti Peter Gomez e Marco Travaglio definirono \u00abper certi versi imbarazzante\u00bb il fatto che tra le motivazioni ci fosser un riferimento alla legge varata dall'Ulivo, ma riconobbero che tale riferimento \u00abnon fu affatto decisivo per quella sentenza\u00bb in quanto Prodi fu prosciolto perch\u00e9 il fatto non sussisteva. Secondo Silvio Berlusconi invece \u00abProdi s'\u00e8 salvato grazie all'amnistia e alla modifica dell'abuso d'ufficio. Quelle s\u00ec che furono leggi \"ad personam\", quando lui doveva rispondere davanti a un GIP dei finanziamenti che le sue partecipazioni statali davano alla DC\u00bb (21 gennaio 2006). Tuttavia Romano Prodi non ha usufruito dell'amnistia e non \u00e8 stato indagato per finanziamento illecito.\nConsulenze Nomisma.\nIn seguito alla sua prima elezione alla presidenza IRI nel 1982, a Prodi venne contestato di non aver abbandonato il ruolo di dirigente in Nomisma, configurando un potenziale conflitto di interessi. Negli anni successivi l'IRI stipul\u00f2 alcuni contratti di consulenza con la societ\u00e0, che portarono a dubitare sulla trasparenza dell'operazione: in un primo processo, concluso nel 1988, Romano Prodi venne assolto con formula piena in quanto alla luce delle indagini non si configurava reato nel suo comportamento.\nIl giudice Francesco Paolo Casavola che lo assolse dichiar\u00f2 che \u00abL'idea che le commesse siano state affidate perch\u00e9 a richiederle erano il presidente dell'IRI e il suo assistente alle societ\u00e0 collegate \u00e8 verosimile, ma non assume gli estremi di reato\u00bb.\nUna seconda questione venne sollevata riguardo ad alcune consulenze nel settore dell'alta velocit\u00e0 svolte da Nomisma tra il 1992 e il 1993. Prodi era stato scelto a partire dal 16 gennaio 1992 come \"Garante del sistema alta velocit\u00e0\" dai vertici delle Ferrovie dello Stato, con il compito di effettuare le valutazioni di impatto economico e ambientale legate alla costruzione della nuova rete TAV italiana. Una seconda commissione (\"Comitato Nodi\") composta dal professor Carlo Maria Guerci, da Giuseppe De Rita e dall'architetto Renzo Piano e presieduta da Susanna Agnelli, venne incaricata di elaborare un piano di riqualificazione delle strutture e dei servizi delle Ferrovie.\nProdi lasci\u00f2 l'incarico di garante il 20 maggio 1993 per tornare alla presidenza dell'IRI su richiesta dell'allora Presidente del Consiglio Carlo Azeglio Ciampi. Nel 1996 un'inchiesta sulla questione port\u00f2 a una serie di 40 perquisizioni della Guardia di Finanza e al sequestro di numerosi documenti riguardanti la TAV, operazione disposta dal PM di Roma Giuseppa Geremia, e a un'imputazione per concorso in abuso d'ufficio verso Ercole Incalza (ex amministratore della TAV) ed Emilio Maraini (ex dirigente Italfer). Prodi non venne coinvolto direttamente in questa seconda inchiesta.\nIn seguito a un articolo polemico apparso sul \"Daily Telegraph\" il 4 maggio 1999 a firma Ambrose Evans-Pritchard, l'Unione Europea ritenne di dover precisare la posizione di Prodi sulla questione, dichiarando che:\nCommissioni parlamentari che coinvolgono Romano Prodi.\nLa seduta spiritica nel caso Aldo Moro.\nIl 10 giugno 1981, Romano Prodi fu chiamato a testimoniare davanti alla Commissione Moro perch\u00e9 aveva dichiarato di aver partecipato, il 2 aprile 1978, a una seduta spiritica, durante un pranzo familiare in campagna (a Zappolino, nei pressi di Bologna) con alcuni amici, tra i quali gli economisti Mario Baldassarri e Alberto Cl\u00f2, quest'ultimo propositore dell'esperimento divinatorio e proprietario della casa.\nI commensali raccontarono agli inquirenti che nel corso della seduta spiritica, iniziata per gioco, alla domanda \"dov'\u00e8 tenuto prigioniero Aldo Moro?\", il piattino utilizzato avrebbe composto varie parole: prima alcune senza senso, poi Viterbo, Bolsena e Gradoli. Aldo Moro, rapito 17 giorni prima, il 16 marzo 1978, era al momento tenuto prigioniero dalle Brigate Rosse. Il professor Prodi, in seguito alla seduta, si rec\u00f2 a Roma il 4 aprile, e raccont\u00f2 dell'indicazione al proprio conoscente Umberto Cavina, capo ufficio stampa dell'on. Benigno Zaccagnini.\nCos\u00ec rifer\u00ec Prodi nel corso della testimonianza:\nL'informazione fu ritenuta attendibile dal momento che, il 6 aprile, la questura di Viterbo, su ordine del Viminale, oper\u00f2 una perlustrazione sistematica del borgo medievale di Gradoli sito sulle rive del lago di Bolsena, alla ricerca della prigione di Moro. La vedova di Moro afferm\u00f2 di aver pi\u00f9 volte indicato l'esistenza a Roma di una via Gradoli agli inquirenti, senza che questi estendessero le ricerche anche in quella direzione; circostanza confermata anche da altri parenti dello statista, ma energicamente smentita da Francesco Cossiga, all'epoca dei fatti ministro dell'interno. Fallito il blitz conseguente alla seduta spiritica, il 18 aprile i vigili del fuoco, a causa di una perdita d'acqua, scoprirono a Roma, in via Gradoli 96, un covo delle Brigate Rosse da poco abbandonato, che si sarebbe rivelato come la base operativa del capo della colonna romana delle BR, Mario Moretti, il quale aveva preso parte all'agguato di via Fani.\nIl caso venne riaperto nel 1998 dalla Commissione parlamentare d'inchiesta sul terrorismo e le stragi. Il fine della commissione era accertare se la vicenda della seduta spiritica fosse in realt\u00e0 un modo per celare la vera fonte del nome \"Gradoli\" (per esempio un informatore vicino alle BR) e capire se il nome \"Gradoli\" fosse stato comunicato con tanta celerit\u00e0 alle forze dell'ordine con lo scopo di salvare Moro. L'allora presidente del Consiglio Prodi, dati gli impegni politici di poco precedenti alla caduta del suo governo nell'ottobre 1998, si disse indisponibile per ripetere l'audizione; si dissero disponibili Mario Baldassarri e Alberto Cl\u00f2. Entrambi, pur ammettendo di non credere allo spiritismo e di non aver pi\u00f9 effettuato sedute spiritiche dopo quella, confermarono la genuinit\u00e0 del risultato della seduta (alla critica sul fatto che qualcuno avrebbe potuto guidare il piattino, Cl\u00f2 sostenne che la parola \"Gradoli\", cos\u00ec come \"Bolsena\" e \"Viterbo\", si erano formate pi\u00f9 volte e con partecipanti diversi) e dichiararono che n\u00e9 loro, n\u00e9, per quanto ne sapevano, nessuno dei presenti (partecipanti al gioco del piattino o no) aveva conoscenze nell'ambiente dell'Autonomia bolognese o negli ambienti vicini alle BR.\nSuccessivamente si scoprir\u00e0 che l'appartamento era gi\u00e0 stato segnalato e tenuto sotto controllo dall'UCIGOS per diversi anni, in quanto frequentato precedentemente da esponenti di Potere Operaio e Autonomia Operaia. Si scoprir\u00e0 anche che alcuni esponenti della 'ndrangheta, contattati nel tentativo di trovare la prigione di Moro, avevano comunicato che la zona di via Gradoli era una \"zona calda\", e che questo avvertimento era gi\u00e0 stato comunicato sia ai vertici della Democrazia Cristiana sia agli organi di polizia.\nTelekom Serbia.\nCon il nome giornalistico di Affare Telekom Serbia si intende la vicenda giudiziaria che riguarda l'acquisto di azioni dell'azienda telefonica Telekom Serbia da parte di Telecom Italia. Secondo la ricostruzione basata sulle dichiarazioni del faccendiere svizzero Igor Marini, nel corso di tale compravendita sarebbero state pagate delle tangenti a esponenti del centrosinistra, tra le quali una supposta tangente di dollari versata a Romano Prodi e Lamberto Dini.\nTali accuse si rivelarono totalmente infondate e le prove chiave prodotte a loro supporto si rivelarono dei falsi. . Nel 2005 l'indagine della Procura di Torino aperta nel 2001 sui vertici di Telecom del 1997 venne archiviata.\nIl 10 novembre 2011 il Tribunale di Roma ha condannato Igor Marini a dieci anni di carcere per associazione per delinquere, finalizzata alla ricettazione di documentazione falsa e contraffatta, e calunnia nei confronti di Romano Prodi, condannandolo inoltre a un risarcimento provvisionale di all'ex Presidente del Consiglio.\nPresunti rapporti col KGB.\nL'indicazione secondo la quale Romano Prodi sarebbe stato un uomo di riferimento del KGB in Italia si rif\u00e0 alle affermazioni dell'eurodeputato inglese Gerald Batten dell'United Kingdom Independence Party, che sosteneva di averla ricevuta dalla spia russa Alexander Litvinenko, morto il 26 novembre 2006 per avvelenamento. Batten, richiedendo un'inchiesta, dichiarava il 3 aprile 2006 davanti al Parlamento Europeo a Strasburgo:\nQuesto venne confermato dallo stesso Litvinenko in un documento video registrato nel febbraio 2006\nDopo la morte di Litvinenko, il 26 novembre, Carlo Bonini pubblic\u00f2 sul quotidiano \"La Repubblica\" un'intervista, che questi aveva rilasciato il 3 marzo 2005, un anno prima delle dichiarazioni di Batten. Secondo lo stesso Bonini, l'intervista, che dovrebbe essere \"on the record\" non \u00e8 registrata su alcun supporto audio o video, ma \u00e8 stenografata.\nIn cui l'ex agente del KGB affermava che Mario Scaramella, il quale lo stava interrogando per conto della commissione Mitrokhin, insisteva per avere informazioni che potessero legare Prodi al rapimento di Moro o al KGB, ma che lui non aveva mai sentito parlare di Prodi e che non conosceva alcun dettaglio sul sequestro:\nIn un'intervista a \"La Repubblica\" che Oleg Gordievsky, ex agente del KGB e poi collaboratore del MI6 defin\u00ec fabbricata al 90%, \u00e8 stato scritto che Gordievsky sostenne di aver partecipato a un incontro con Litvinenko e Scaramella in cui il primo avrebbe riportato le parole pronunciate da Anatoly Trofimov (\"Prodi \u00e8 un nostro uomo\"). Gordievskij nell'intervista aggiunse che secondo lui Litvinenko stava mentendo e che l'informazione era stata attribuita a una fonte, Anatolij Trofimov, che non avrebbe potuto in ogni caso smentirla in quanto era stato ucciso, sottolineando pi\u00f9 volte la scarsa attendibilit\u00e0 dello stesso Scaramella. Gordievskij afferma anche che sia Scaramella, sia Paolo Guzzanti (presidente della commissione parlamentare d'inchiesta Mitrokhin), oltre ad alcuni eurodeputati inglesi, stavano facendo pressioni su di lui per avere informazioni che potessero legare Prodi e altri politici della sinistra italiana al KGB (informazioni che lui non possedeva), e che Litvinenko, a causa di continue difficolt\u00e0 economiche, aveva probabilmente deciso di riferire a Scaramella quello che quest'ultimo voleva sentirsi dire.\nLo stesso Gordievskij ha confermato, in un'intervista telefonica pubblicata al programma televisivo \"La storia siamo noi\" del dicembre 2006 ha affermato di non aver mai saputo nulla su possibili legami tra Prodi e il KGB e di non aver quindi mai parlato di questo con Scaramella (da lui ritenuto poco affidabile), ritenendo che la fonte del consulente della commissione Mitrokin potesse essere stato Litvinienko. L'ex agente sovietico ha sostenuto nella stessa che anche gli inglesi avevano fatto pressioni per ottenere informazioni su Prodi, ma che neanche a loro non aveva mai fornito informazioni al riguardo, non sapendone nulla.\nIn un'intervista del 14 gennaio 2007 Gordievskij ha poi dichiarato:\nDal momento che molte delle accuse mosse a Prodi non sono poi state supportate da prove reali i suoi sostenitori ritengono che vi sia in realt\u00e0 stata, da parte dei suoi nemici politici, una precisa strategia volta a causare danni alla credibilit\u00e0 dello stesso Prodi attaccandone la reputazione (strategia che in inglese viene indicata come \"character assassination\"). Questo \u00e8 quanto sarebbe emerso dalle intercettazioni telefoniche di Mario Scaramella, membro della commissione Mitrokhin il quale \u00e8 stato successivamente arrestato per ordine della magistratura per i reati di traffico internazionale di armi e violazione del segreto d'ufficio. Secondo tale posizione uno strumento democratico come una Commissione parlamentare sarebbe stato utilizzato come mezzo di lotta politica.\nIl 22 gennaio 2008 la Giunta delle elezioni e delle immunit\u00e0 parlamentari del Senato, rispondendo alle richieste del GIP di Roma, ha per\u00f2 ritenuto non utilizzabili in quanto illegali le intercettazioni telefoniche che riguardano Paolo Guzzanti, tra cui quelle tra questo e Mario Scaramella. Lo stesso Scaramella nel febbraio 2008 \u00e8 stato condannato (con un patteggiamento) a quattro anni di carcere per concorso in importazione, detenzione e porto di munizionamento da guerra, esplosivo e armi, e per quello che riguarda il reato di calunnia nei confronti dell'ex agente del KGB Alexander Talik, accusato di voler organizzare un attentato contro di lui, il suo interprete e Paolo Guzzanti.\nRiconoscimenti.\nLauree.\nLauree \"honoris causa\".\nRomano Prodi ha ricevuto 39 lauree \"honoris causa\":"}
{"id": "2868222", "revid": "287204", "url": "https://it.wikipedia.org/wiki?curid=2868222", "title": "Tegernsee (lago)", "text": "Il Tegernsee \u00e8 un lago tedesco situato nella Baviera meridionale, vicino al confine austriaco, sulle Alpi Bavaresi; sulle sue sponde si affacciano Tegernsee, Bad Wiessee, Gmund am Tegernsee e Rottach-Egern.\nL'area \u00e8 una popolare meta turistica per gli abitanti dell'adiacente Monaco e della Germania in generale."}
{"id": "2868223", "revid": "339392", "url": "https://it.wikipedia.org/wiki?curid=2868223", "title": "Seconda Guerra Civile Sudanese", "text": ""}
{"id": "2868226", "revid": "287204", "url": "https://it.wikipedia.org/wiki?curid=2868226", "title": "H\u00e9roe de leyenda", "text": "H\u00e9roe de leyenda \u00e8 un EP della rock band spagnola H\u00e9roes del Silencio."}
{"id": "2868227", "revid": "365417", "url": "https://it.wikipedia.org/wiki?curid=2868227", "title": "Agromonte", "text": "Agromonte \u00e8 la frazione pi\u00f9 popolosa del comune di Latronico, divisa in Agromonte Magnano e Agromonte Mileo. Sorge alle pendici del Parco Nazionale del Pollino, parco nazionale pi\u00f9 grande di Italia, patrimonio UNESCO. Il termine Agromonte deriva dal latino \u201cacer-mons\u201d, \u201cmonte fiero, orgoglioso\u201d, come del resto i suoi abitanti, instancabili lavoratori. Secondo altre fonti, \u201cagro\u201d, \u201ccampo\u201d, potrebbe anche indicare il legame con l\u2019agricoltura. Le origini sono incerte ma il borgo ha rappresentato in epoca greca una via di passaggio, testimoniato da alcuni ritrovamenti, purtroppo perduti.\nStoria.\nLa storia di Agromonte risale probabilmente all\u2019epoca preromana, intrecciandosi spesso con l\u2019Agromonte sull\u2019altra sponda del fiume Sinni, l\u2019attuale Colle dei Greci.\nIn uno scritto anonimo: \u201cCenni Storici di Agromonte\u201d si evidenzia che Agromonte \u00e8 ricordato in una Bolla dell\u2019arcivescovo Alfano di Salerno, che nel 1079 l\u2019aggreg\u00f2 alla Diocesi di Policastro. Divenuto feudo dei Chiaromonte, a loro riconfermato dopo la sconfitta di Manfredi (1267-68) da Carlo I d\u2019Angi\u00f2, pass\u00f2 per via matrimoniale ai Sanseverino i quali lo subinfeudarono alla famiglia Cotugno di Senise. Con la soppressione della feudalit\u00e0, il territorio di Agromonte fu assegnato a Chiaromonte; ma a causa della gravosit\u00e0 della contribuzione fondiaria, con delibera del 29 Marzo 1828 chiese il distacco di questo territorio e la sua annessione al Catasto di Latronico e di Castelluccio. Sempre dallo stesso scritto si apprende che tale richiesta non ebbe effetti e ancora che: \u201cnell\u2019Agosto del 1853 gli abitanti di Agromonte inoltrarono una supplica al Direttore dell\u2019Interno e al Commissario Civile del Re Ferdinando II per ottenere la separazione da Chiaromonte; la pratica fu sollecitata nel 1857 in considerazione della distanza da quel Comune (circa 20 miglia) ed al fatto che il tenimento di Agromonte era abitato e coltivato da circa 900 coloni perpetui di Castelluccio Superiore e 1.000 di Latronico. Il Consiglio di Intendenza di Basilicata il 4 Novembre 1857 espresse parere favorevole alla richiesta ed il 22 Novembre 1859, il Ministero dell\u2019Interno comunicava all\u2019Intendente che: \u201cLa Maest\u00e0 del Re si era degnata con sovrana determinazione del 18/11/1859 disporre che l\u2019ex feudo di Agromonte, a contare dal d\u00ec 1 Gennaio 1860 fosse staccato dal Comune di Chiaromonte, aggregandosi la parte del tenimento situata sulla sponda destra del fiume Sinni al Comune di Castelluccio Superiore e la parte sulla riva sinistra al Comune di Latronico\u201d. Il Real Decreto fu emesso a Portici da Francesco II. In seguito, le selezioni assegnate a Castelluccio furono incorporate nell\u2019agro di Latronico, attuale sede comunale, col nome di Agromonte Mileo e Agromonte Magnano (1928). Inoltre, \u00e8 necessario annoverare gli stemmi araldici del Palazzo Marchesale di Castelluccio Inferiore del 1596 che riportano l\u2019antico nome del borgo,\u201cAcrimotis\u201d, fino all\u2019attuale \u201cAgromontis\u201d, del 1708 e che il borgo compare anche tra i paesi della Lucania nella sala delle cartine geografiche del 1800 presso i musei Vaticani. \nMonumenti e luoghi d'interesse.\nArchitetture religiose.\nChiesa di Sant'Antonio di Padova.\nLa chiesa dedicata a Sant'Antonio di Padova fu costruita nei primi del '900 con blocchi di pietra del fiume Sinni ed \u00e8 ubicata nella zona pi\u00f9 alta dell'abitato di Agromonte Magnano. Al suo interno la chiesa ospita una piccola reliquia del santo a lui dedicata. Anche se il culto del santo ricorre il 13 giugno gli abitanti sono soliti celebrare la festa patronale da tradizione l'ultima domenica di Giugno ricordando la data in cui arriv\u00f2 la prima statua del Santo patrono che ancora oggi viene portata in processione in tutto il paese.\nChiesa di Maria Santissima del Perpetuo Soccorso.\nLa chiesa dedicata a Maria Santissima del Perpetuo Soccorso fu costruita nei primi del 1900 con blocchi di pietra del fiume Sinni. Il culto della Madonna arriva da Castelluccio Superiore e la prima statua venne prodotta in cartapesta. Ancora oggi, nei giorni patronali, la nuova statua della Madonna, che si raffigura in icona greca o statua latina, viene portata in processione per le vie del paese. Per tradizione le celebrazioni ricorrono la seconda domenica di Agosto.\nLa Cappella dei Briganti di Lucarelli.\nLa cappella dei Briganti si trova nella contrada Lucarelli di Agromonte Mileo. Le sue origini risalgono al 1850 come attestano i resti dell'antico portale. Il cappella fu il covo della banda di briganti che viveva nel territorio in quegli anni, episodio dal quale prende il nome. La storia ricorda come manutentori della cappella la famiglia dei Pilati costretti spesso a dover scegliere tra Briganti e Piemontesi.\nAree naturali.\nFiume Sinni.\nIl fiume Sinni \u00e8 uno dei quattro fiumi pi\u00f9 importanti della Basilicata, rappresentato anche sullo stemma della regione. Anticamente navigabile, rappresentava un importante via di comunicazione verso il Mar Ionio, dove sfocia. Lungo le sue sponde, interessanti dal punto di vista naturalistico, \u00e8 possibile praticare, nel periodo estivo, lunghe camminate.\nBosco Magnano.\nBosco Magnano, patrimonio UNESCO, rappresenta la porta Nord-Est del Parco Nazionale del Pollino. Al centro di un importante progetto di ripopolamento, ormai riuscito, \u00e8 il cervo reale che ora \u00e8 possibile intravedere nel bosco allo stato brado durante escursioni. L\u2019area, immersa in una faggeta di particolare bellezza, ospita uno tra gli animali pi\u00f9 curiosi d\u2019Italia: lo \"Sciurus meridionalis\", il rarissimo scoiattolo nero. Agromonte \u00e8 rinomata anche per i suoi castagneti e per i suoi funghi (porcini, ovuli, gallinacci, chiodini\u2026).\nAltro.\nCristo Maiolicato.\nIstallazione dell'artista Salernitano Budetta Cosimo che ha passato parte della sua vita ad Agromonte. Il Cristo Maiolicato \u00e8 dipinto a mano su formelle di ceramica con una tecnica unica e caratteristica dell'artista.\nFontane Fasciste.\nLungo le vie del paese \u00e8 ancora possibile scorgere alcune delle antiche fontane costruite in epoca fascista. Gran parte del loro antico splendore \u00e8 purtroppo perduto.\nCose Cuselle.\nAl centro di un progetto artistico e culturale portato avanti dai giovani del paese nascono le Cose Cuselle. Antichi indovinelli dialettale tramandati oralmente tra le generazioni, oggi sono riprodotti su piastrelle in ceramica dipinte a mano da artigiani locali in una nuova versione artistica. Si possono ammirare le diverse istallazioni lungo le vie del paese.\nPiazza Grande di Agromonte Magnano.\nDalla piazza centrale di Agromonte Magnano, riconoscibile per i suoi ampi spazi in pietra e per il suo anfiteatro, \u00e8 possibile ammirare la maestosit\u00e0 del Monte Alpi, tra le vette pi\u00f9 alte del massiccio del Pollino.\nPiazzetta di Agromonte Mileo.\nCaratteristica \u00e8 la piazzetta centrale di Agromonte Mileo, centro della vita cittadina, dal quale \u00e8 possibile scorgere il caratteristico campanile con l\u2019orologio. \nCultura.\nBiblioteca.\nAlla ex delegazione comunale, attuale sede della Proloco Latronico, \u00e8 possibile consultare i volumi della biblioteca alcuni acquistati dalla Proloco negli anni e altri donati dalla popolazione.\nCucina.\nTra i primi piatti tipici della tradizione culinaria agromontese troviamo: \"Lagane e Fagioli\" (pasta fatta in casa e fagioli)\", Raskatielle ka Muddica (\"fusilli con la mollica del pane)\", Rag\u00f9 alla Lucana\"(con carne di maiale e pancetta stagionata)\".\"\nTra i vari secondi ricordiamo: \"Coria e fagioli (Cotica e fagioli)\", \"Gliommaridd\" (budelline di agnello avvolte a gomitolo), \"Soffritto (\"frattaglie di maiale sfritte al sugo), \"Zafaran cruske\" (peperoni secchi fritti).\nAltre pietanze tipiche sono\": il Cannaricolo,\" preparato principalmente nel periodo di Carnevale, la \"nuglia, t\"ipica del periodo invernale principalmente del mese di Gennaio (il mese in cui \u201cs\u2019accid\u00eb u\u2019purch\u00eb\u201d), la \"Cucciva (\"zuppa tipica di Capodanno), \"Cucuzze e Patane (zucca e patate), u zifte (\"spezia tipica al peperone), la \"marmellata di rosa canina\", il \"castagnaccio (\"crema di castagne\"), il sanguinaccio (\"dolce fatto in massima parte di sangue di maiale con aggiunta di cioccolato\"), i fighi secchi ripieni con noci.\"\nAgromonte \u00e8 da sempre nota per i suoi salumi, il formaggio ovi-caprino, il suo pane, per le patate, i biscotti a otto e per alcune coltivazioni come quella del \"datterino g\"iallo, della zucchina bianca \"da Pueta\" (dei poeti), del cece \"Ribelle.\""}
{"id": "2868230", "revid": "124095312", "url": "https://it.wikipedia.org/wiki?curid=2868230", "title": "ANIE", "text": "All'interno di Confindustria ANIE \u00e8 l'unica Federazione di primo livello che rappresenta le imprese elettroniche ed elettrotecniche italiane.\nStoria.\nANIE nasce nel 1945, nel periodo della ricostruzione e della rinascita associativa del dopoguerra, con l'obiettivo di divenire un \u00abelemento di fusione fra gli industriali associati i quali devono trovare in essa lo strumento per far conoscere i loro problemi tecnici ed economici nel nostro paese e all'estero\u00bb.\nNata come associazione di categoria aderente a Confindustria, negli anni ottanta diventa federazione nazionale di settore.\nAttuale direttore generale \u00e8 Maria Antonietta Portaluri.\nDescrizione.\nOrganizzazione.\nANIE \u00e8 organizzata in 13 comparti merceologici:\nSedi.\nLa sede principale di ANIE Federazione \u00e8 a Milano in Via V. Lancetti, 43. ANIE \u00e8 inoltre presente a Firenze in Via Valfonda, 9 (presso Confindustria Firenze); a Roma in Viale dell'Astronomia, 30 (presso Confindustria); a Bruxelles nella Delegazione di Confindustria presso l'Unione Europea, Avenue de la Joyeuse Entr\u00e9e 1\nIl settore in numeri.\nI numeri dell'industria Elettrotecnica ed Elettronica rappresentata da ANIE nel 2015:\nDai settori ANIE origina il 30% della spesa in Ricerca&amp;Sviluppo dell'Industria Italiana"}
{"id": "2868232", "revid": "1632387", "url": "https://it.wikipedia.org/wiki?curid=2868232", "title": "Rete di telecomunicazioni", "text": "Una rete di telecomunicazioni \u00e8 un insieme di dispositivi e dei loro collegamenti (fisici o logici) che consentono la trasmissione e la ricezione di informazioni di qualsiasi tipo tra due o pi\u00f9 utenti situati in posizioni geograficamente distinte, effettuandone il trasferimento attraverso cavi, sistemi radio o altri sistemi elettromagnetici o ottici.\nDescrizione.\nAll'interno di una rete ogni dispositivo di ricetrasmissione \u00e8 univocamente distinguibile tramite un \"indirizzo di rete\" per consentire l'instradamento dell'informazione da e verso i destinatari corretti. L'indirizzo di rete pu\u00f2 essere espresso sotto vari formati a seconda del tipo e del ruolo del dispositivo, per esempio: un numero telefonico; un indirizzo IP; un indirizzo MAC e cos\u00ec via. L'insieme degli indirizzi di una rete costituisce lo \"spazio di indirizzi\" per quella rete.\nI dispositivi di rete possono essere elementi terminali, utilizzati direttamente dagli utenti finali (per esempio, un apparecchio telefonico o un computer collegato a Internet) o elementi di trasporto, non direttamente accessibili agli utenti finali, la cui funzione \u00e8 quella di consentire il corretto trasferimento dell'informazione tra i destinatari.\nI collegamenti di rete tra dispositivi, attraverso i quali avviene lo scambio dell'informazione, possono essere di tipo fisico (per esempio, il doppino di rame che collega un telefono alla centrale pi\u00f9 vicina; una fibra ottica che collega due apparati di trasmissione; la portante trasmissiva di un ponte radio) oppure di tipo logico (per esempio, il circuito equivalente che collega direttamente due dispositivi qualsiasi della rete, astratto dalla complessit\u00e0 e dalla modalit\u00e0 dei collegamenti fisici effettivamente utilizzati per realizzarlo).\nIl corretto trasferimento dell'informazione \u00e8 assicurato mediante funzionalit\u00e0 specifiche (funzionalit\u00e0 di rete) come la segnalazione (per l'inizio e la fine dello scambio informativo), la commutazione (per l'instradamento tra gli utenti finali), la trasmissione (per il trasferimento fisico del segnale), la gestione (per il controllo della correttezza dello scambio e per l'utilizzo ottimale delle risorse di rete).\nEsempi di reti di telecomunicazioni sono:\nModello generale di una rete di telecomunicazioni.\nIl modello astratto di rete, standardizzato dall'ITU-T nella raccomandazione G.805 e applicabile a qualsiasi rete di telecomunicazioni, indipendentemente dal tipo di tecnologia impiegato, \u00e8 un modello ricorsivo a strati o livelli differenti legati tra di loro da una relazione di tipo \"client-server\", con una scomposizione a dettaglio crescente di tipo \"top-down\".\nA ogni livello \u00e8 associata un'\"informazione caratteristica\" che lo contraddistingue e che pu\u00f2 essere descritta in modo indipendente sia dall'informazione caratteristica del relativo livello client che da quella del relativo livello server, ad esclusione dei punti di passaggio tra un livello e l'altro (che rappresentano l'\"adattamento\" dell'informazione tra livelli diversi), rendendo di fatto ogni livello un'entit\u00e0 logicamente coerente e autonoma in se stessa.\nIl modello architetturale, oltre alle relazioni tra i livelli, individua e modella per ciascun livello anche le relative funzionalit\u00e0 di rete, definendo le capacit\u00e0 di elaborazione del segnale e delle informazioni di controllo, compreso l'instradamento, e le relazioni di connettivit\u00e0 all'interno del livello, tramite una rappresentazione astratta di tipo generale che pu\u00f2 essere applicata anch'essa in modo ricorsivo.\nOgni livello \u00e8 descrivibile come una (sotto) rete composta da punti di connessione e dai loro collegamenti. Il punto di connessione rappresenta un dispositivo di rete (o meglio, una sua parte) e modella le funzioni di segnalazione, di commutazione (ossia di scelta del ramo su cui convogliare il segnale) e di controllo dell'integrit\u00e0 dell'informazione. Il collegamento, in quanto elemento di connessione tra due nodi diversi, rappresenta i canali logici sui quali vengono trasmesse le informazioni e modella la funzione di trasmissione dell'informazione caratteristica del livello.\nOgni collegamento di un livello pu\u00f2 essere a sua volta scomposto in modo ricorsivo come risultante di un trasporto da parte di un livello server, caratterizzato dai propri punti di connessione e collegamenti e cos\u00ec via, a partire dal livello pi\u00f9 alto, in cui i punti di connessione sono gli utenti finali e i collegamenti rappresentano connessioni logiche dirette tra gli utenti, fino a raggiungere il livello pi\u00f9 basso, non ulteriormente scomponibile, che \u00e8 quello del trasporto fisico diretto del segnale, in cui i punti di connessione rappresentano i trasmettitori e i ricevitori fisici e i collegamenti coincidono con il mezzo fisico diretto tra un trasmettitore e il ricevitore immediatamente adiacente (per esempio: un cavo, una fibra ottica, la portante tra due antenne).\nTipologia delle informazioni fondamentali.\nIn una rete di telecomunicazioni si possono identificare tre tipi di informazioni di base convogliate attraverso la rete stessa. I tre tipi di informazione sono indipendenti tra loro (spesso anche a livello di circuiti) ma svolgono funzioni complementari che, una volta combinate insieme, garantiscono la corretta operabilit\u00e0 della rete.\nI tre tipi di informazioni fondamentali sono:\nL'insieme delle funzionalit\u00e0 logiche della rete suddivise nei tre piani sopra descritti costituisce l'architettura logico-funzionale di rete.\nTopologie di rete.\nUna rete di telecomunicazioni dal punto di vista fisico \u00e8 un'interconnessione di rami e di nodi dove i rami hanno funzionalit\u00e0 di collegamento tra i nodi e i nodi funzionalit\u00e0 di commutazione. Essa \u00e8 rappresentabile dunque attraverso un grafo. La topologia rappresenta le modalit\u00e0 di interconnessione fisica o logica dei nodi tra di loro.\nNell'ambito di una rete \u00e8 possibile definire delle strutture topologiche elementari, che sono:\nPer ogni topologia, il numero di rami formula_1 necessari per il collegamento \u00e8 esprimibile come funzione del numero formula_2 dei nodi della rete. In particolare:\nCiascuna topologia presenta caratteristiche diverse di complessit\u00e0 e di robustezza (capacit\u00e0 di sopravvivenza ai guasti di nodi e/o collegamenti). Per esempio, la topologia completamente magliata presenta la robustezza massima rispetto ai guasti dei collegamenti (in assenza di isolamento di un nodo, \u00e8 sempre possibile determinare un percorso che colleghi due nodi qualsiasi della rete) ma la relazione quadratica tra il numero dei nodi e il numero dei collegamenti necessari ne limita di fatto l'applicazione a reti con un numero relativamente piccolo di nodi. Analogamente, le topologie a stella o ad albero consentono di realizzare reti con un numero di nodi anche elevato ma presentano maggiori vulnerabilit\u00e0 ai guasti: in una rete a stella, per esempio, il guasto del nodo centrale compromette l'intera rete. Tuttavia per tutti i tipi di topologia \u00e8 possibile aumentare anche in modo significativo la robustezza ai guasti tramite l'applicazione di opportuni meccanismi di protezione di rete che, pur introducendo ridondanze nell'utilizzo delle risorse di rete, consentono di far fronte in modo efficace a condizioni di guasto e di eliminare o diminuire drasticamente le vulnerabilit\u00e0 intrinseche di ciascun tipo di topologia.\nNella realt\u00e0, una rete di telecomunicazioni \u00e8 composta da una combinazione di sottoreti che possono presentare ciascuna topologie differenti. Il tutto costituisce una rete che nel suo complesso \u00e8 parzialmente magliata: questo approccio consente di realizzare reti di complessit\u00e0 qualsiasi mantenendo relativamente semplice il livello di complessit\u00e0 dei collegamenti tra nodi.\nModalit\u00e0 di trasferimento dell'informazione.\nLo scopo di una rete di telecomunicazioni \u00e8 quello di consentire lo scambio di informazioni tra due utenti finali posizionati in posizioni geograficamente distinte. Lo scambio viene realizzato tramite la conversione dell'informazione in un segnale e nel successivo trasporto di questo segnale da un utente all'altro utilizzando le risorse della rete.\nSi distinguono quindi due funzionalit\u00e0 essenziali:\nLa funzionalit\u00e0 di accesso comprende l'interazione diretta tra l'utente finale con il primo elemento della rete, che costituisce cos\u00ec il \"nodo terminale\" o pi\u00f9 semplicemente il \"terminale\"; la conversione dell'informazione in segnale, tipicamente eseguita dal terminale; il trasferimento del segnale verso la funzionalit\u00e0 di trasporto.\nLa funzionalit\u00e0 di trasporto si attua attraverso un particolare modo di trasferimento e comprende l'instradamento del segnale tra i nodi interni della rete e il mantenimento dell'integrit\u00e0 del relativo contenuto informativo lungo tutto il percorso, in modo da raggiungere il o i terminali di destinazione per restituire l'informazione al o agli utenti finali tramite le funzioni di accesso.\nOgni nodo della sezione di trasporto della rete determina su quale collegamento ricevere e trasmettere il segnale tramite la funzionalit\u00e0 di \"commutazione\", che si pu\u00f2 realizzare secondo due meccanismi fondamentali:\nA titolo di esempio, la commutazione di circuito \u00e8 la modalit\u00e0 tipicamente impiegata per il trasporto della telefonia mentre la commutazione di pacchetto viene tipicamente impiegata per il trasporto di dati di tipo informatico, per esempio nelle reti di calcolatori.\nLe reti di telecomunicazioni, in particolare quelle che prevedono il trasporto integrato di telefonia e dati (\"Next Generation Networking\"), si stanno evolvendo verso una modalit\u00e0 di trasporto convergente in cui tutte le informazioni sono pacchettizzate, la scelta dell'instradamento avviene pacchetto per pacchetto ma per ciascun pacchetto tale instradamento \u00e8 di tipo deterministico, sfruttando i meccanismi tipici della commutazione di circuito (predefinizione del canale) (es. commutazione a circuito virtuale): in questo modo la capacit\u00e0 della rete viene allocata solo in presenza effettiva del singolo pacchetto, secondo il meccanismo tipico della commutazione di pacchetto, potendo per\u00f2 allo stesso tempo sfruttare il collegamento statico tra due nodi (cio\u00e8 il circuito fisso dedicato).\nTecnologie di trasmissione.\nLa tecnologia di trasmissione \u00e8 la modalit\u00e0 con cui l'informazione viene fisicamente trasmessa. Tipicamente, l'informazione viene convertita in un segnale di tipo elettrico, che si presta sia all'elaborazione di tipo digitale che alla conversione e riconversione in formati fisici differenti senza perdita di contenuto informativo e che pu\u00f2 essere trasferito a velocit\u00e0 elevatissime, confrontabili con la velocit\u00e0 della luce.\nL'informazione pu\u00f2 essere trasferita direttamente nel suo formato elettrico tramite cavi realizzati in materiale conduttore (per esempio, il doppino telefonico, i cavi di collegamento per Ethernet o i cavi coassiali realizzati in rame), oppure convertita in segnale ottico e trasmessa tramite fibra ottica o ancora convertita in un segnale elettromagnetico e trasmessa via radio (come nel caso delle radiocomunicazioni televisive, \"wireless\" e via satellite).\nIl segnale elettrico pu\u00f2 essere trasferito sia in forma analogica che digitalizzata, tramite un passaggio di conversione analogico-digitale. Dato che la digitalizzazione consente di applicare tecniche di elaborazione che riducono e in certa misura annullano gli effetti del degrado trasmissivo dovuto ai disturbi, alla distanza e alle caratteristiche del mezzo fisico (attenuazione, ritardo di propagazione eccetera), nonch\u00e9 tecniche di compressione senza perdita di informazione per segnali ad alta necessit\u00e0 di banda (come per esempio le applicazioni basate su video), quasi tutte le reti di telecomunicazioni utilizzano nel loro interno una trasmissione basata su formati digitali. La trasmissione in forma analogica viene tipicamente impiegata solo nelle tratte terminali della rete (per esempio, nel collegamento tra la centralina telefonica e l'apparecchio domestico), dove la limitata lunghezza della tratta rende trascurabili o comunque accettabili gli effetti di degrado, o solo per specifiche applicazioni che per le loro caratteristiche presentano maggior robustezza nei confronti dei disturbi e del degrado trasmissivo (come nel caso delle trasmissioni televisive o radiofoniche di tipo analogico, caratterizzate da un'elevata ridondanza che compensa le eventuali perdite di trasmissione)."}
{"id": "2868233", "revid": "30610", "url": "https://it.wikipedia.org/wiki?curid=2868233", "title": "El Mar No Cesa", "text": "El Mar No Cesa \u00e8 il primo album studio degli H\u00e9roes del Silencio, gruppo rock spagnolo."}
{"id": "2868237", "revid": "1372005", "url": "https://it.wikipedia.org/wiki?curid=2868237", "title": "Valafrido Strabone", "text": "Biografia.\nValafrido Strabone (vale a dire \"lo Strabico\") nacque da famiglia alemanna di modesta posizione sociale tra l'808 e l'809. Durante la sua giovinezza, studi\u00f2 nell'importante abbazia di Reichenau. Il suo primo insegnante di grammatica latina fu Wetti, morto nell'824 e dedicatario/protagonista del poema giovanile di Valafrido intitolato \"Visio Wettini\", a cui seguir\u00e0 Tatto. La stessa opera era stata scritta, nell'824, dal suo confratello Heito.\nNell'827, Valafrido si rec\u00f2 a perfezionare la sua formazione, specialmente quella teologica, nella grande abbazia di Fulda ove ebbe come maestro il celebre Rabano Mauro, allievo di quell'Alcuino di York che fu il pi\u00f9 grande sistematizzatore della cultura d'et\u00e0 carolingia. A Fulda conobbe Gotescalco, dalla cui amicizia scaturiranno quelle che sono considerate \"alcune delle poesie pi\u00f9 belle del medioevo\". Sempre a Fulda, ricordata da Valafrido per il freddo e la povert\u00e0, compose una nostalgica poesia in versi saffici a Reichenau.\nNell'829 divenne precettore del giovane figlio di Ludovico il Pio, in seguito ricordato con il nome di Carlo il Calvo. Di questo periodo il poeta non parla, ma sembra alludervi con la sibillina frase \"nebbie palatini\" contenuta in una delle liriche a Gotescalco: sembrerebbe che Valafrido fosse rimasto coinvolto in conflitti dinastici e politici, tanto da venir costretto nell'833 all'allontanamento o all'esilio da Lotario. Il ritorno di Valafrido coincise con l'ascesa al potere di Carlo il Calvo nell'834. Nell'838, al termine del suo impegno di istruttore, fu nominato abate di Reichenau. A causa delle guerre tra i figli successori di Ludovico (Lotario I, Pipino di Aquitania, Ludovico II e Carlo) dovette lasciare l'abbazia dove fu reintegrato solo nell'842. Entr\u00f2 quindi al servizio di Ludovico fino alla propria morte.\nOpere.\nScrisse opere di argomento teologico e agiografico. Tra le sue opere in prosa sono da ricordare: testi esegetici delle Sacre Scritture e il \"Libellus de exordiis et incrementis quarundam in observationibus ecclesiasticis rerum\", che si occupa di edifici e altari, della posizione delle chiese, dell'uso delle campane, degli equivalenti germanici di termini ecclesiastici, dell'uso delle immagini, dell'evoluzione della messa, dei riti battesimali (Stella, \"op.cit.\", p. 12).\nTra le opere in versi invece ricordiamo: la \"Visio Wettini\", prima opera occidentale in versi - in prosa vi erano gi\u00e0 stati dei precedenti - in cui si descrive l'aldil\u00e0; la versificazione \"Vita et finis Mammae monachi\", in cui si descrive la vita di san Mamma di Cappadocia, patrono di Langres, accusato di magia; i \"Versus de beati Blaithmaic vita et finis\", storia di un martire irlandese morto nell'825 a causa di un'incursione di vichinghi; la versificazione della \"Vita di San Gallo\", che fu ultimata da un monaco anonimo (836-7), a partire da materiali di Vetti e Gozberto, e alla \"Vita Othmari\"; il \"De imagine Tetrici\" (829), un dialogo tra il poeta e la sua ispirazione (\"Scintilla\"), dal carattere allegorico ed ermetico su una statua fatta portare da Ravenna ad Aquisgrana raffigurante Teodorico.\nIl suo capolavoro \u00e8 certamente il \"De cultura hortorum\" o \"Hortulus\", in cui descrive le piante del suo orticello monastico (oggi ricostruito a Reichenau) ricordando gli addentellati mitologici e le qualit\u00e0 terapeutiche di ogni pianta. Si tratta di un'opera che trae le proprie mosse da testi come il \"Capitulare de villis\" di Carlo Magno, il \"Medicina Plinii\" di Sereno Sammonico e il \"Dynamidia\" dello pseudo-Apuleio, ma in cui il poeta rivela un'incredibile indipendenza dai modelli: forte \u00e8 la sua partecipazione personale e vivace la capacit\u00e0 di interpretare allegoricamente i significati attribuiti alle piante.\nFu anche poeta lirico, votato all'espressione dei sentimenti pi\u00f9 intimi e nostalgici. E proprio in questa sua produzione minore mette in luce il suo genio pi\u00f9 originale e personale, a cui va aggiunta una variet\u00e0 metrica .\nIn ambito didascalico produsse un poemetto (\"Liber de cultura hortorum\") in esametri, dedicato alla coltivazione delle piante da giardino, ornamentali, officinali e alimentari."}
{"id": "2868240", "revid": "767487", "url": "https://it.wikipedia.org/wiki?curid=2868240", "title": "Monica Gamba", "text": "Carriera.\nMonica Gamba ha iniziato a giocare a calcio nel 2003, all'et\u00e0 di 21 anni, trovando un accordo con l' per ricoprire il ruolo di portiere. Fa il suo debutto nel corso della stagione 2008-2009 affiancando tra i pali Carlotta Filippi, disputando 14 partite e subendo 30 reti.\nLa stagione successiva ha giocato 10 partite, subendo 19 gol. In totale ha disputato 24 gare in Serie A, per un totale di minuti.\nDurante il calciomercato estivo 2010 si trasferisce al , affrontando la stagione entrante come secondo di Carla Brunozzi."}
{"id": "2868241", "revid": "767487", "url": "https://it.wikipedia.org/wiki?curid=2868241", "title": "The Toll of the Sea (film 1912)", "text": "The Toll of the Sea \u00e8 un cortometraggio muto del 1912. Il nome del regista non viene riportato nei titoli. Il film era interpretato da Jeanie Macpherson e da John G. Adolfi.\nProduzione.\nFu prodotto dalla Gem Motion Picture Company.\nDistribuzione.\nVenne distribuito dall'Universal Film Manufacturing Company che lo fece uscire nelle sale USA il 26 novembre 1912."}
{"id": "2868245", "revid": "120344102", "url": "https://it.wikipedia.org/wiki?curid=2868245", "title": "El Esp\u00edritu Del Vino", "text": "El Espiritu De Vino \u00e8 il terzo album studio degli H\u00e9roes del Silencio, gruppo rock spagnolo."}
{"id": "2868248", "revid": "132266", "url": "https://it.wikipedia.org/wiki?curid=2868248", "title": "Countdown dimensione zero", "text": "Countdown dimensione zero (\"The Final Countdown\") \u00e8 un film del 1980, diretto da Don Taylor e prodotto dal regista Lloyd Kaufman.\n\u00c8 una pellicola di fantascienza basata sul viaggio nel tempo e interpretata da Kirk Douglas, Martin Sheen, Katharine Ross, James Farentino, Lloyd Kaufman e Charles Durning.\nTrama.\nNel 1980 alla US Naval Air Station dell'aeroporto di Pearl Harbor giunge il signor Lasky, un analista civile di sistemi, quadro delle industrie Tideman e consulente del Dipartimento della Difesa, per essere imbarcato sulla portaerei USS Nimitz in crociera al largo delle Hawaii. Sul luogo \u00e8 presente il signor Tideman, interessato alla partenza del suo referente.\nDurante la navigazione la portaerei \u00e8 investita da un'improvvisa e misteriosa tempesta magnetica. Quando tutto sembra esser tornato alla normalit\u00e0 le comunicazioni con la base sono interrotte e viene captato solo un vecchio programma radiofonico con i comici Stanlio e Ollio. Due aerei ricognitori rilevano la presenza di navi statunitensi d'epoca ancorate nel porto militare di Pearl Harbor. Tutto ci\u00f2 induce il capitano Yelland, il suo comandante degli aerei imbarcati Owens, l'ufficiale esecutivo, comandante Thurman e il funzionario civile Lasky a ritenere di essere stati proiettati a ritroso nel tempo, alla vigilia del fatidico attacco giapponese del 7 dicembre 1941. Si tratta di decidere se entrare in guerra con la portaerei Nimitz contro l'intera flotta giapponese nel Pacifico, interferendo sul corso della storia e attaccando prima di essere attaccati, sulla base della conoscenza dei fatti storicamente accaduti.\nUna pattuglia di due F-14 Tomcat assiste al mitragliamento di uno yacht americano da parte di due caccia giapponesi \"Zero\" e interviene abbattendoli. Un pilota nemico (Shimura) e i superstiti del natante, il senatore Chapman, la sua segretaria Laurel e il cane Charlie vengono recuperati da una squadra di soccorso e condotti sulla portaerei. Saranno gli unici personaggi del passato ad avere un contatto diretto con l'equipaggio, oramai pienamente coinvolto negli eventi del secondo conflitto mondiale. Dagli archivi storici del comandante Owens, Lasky arguisce che il senatore Chapman, ufficialmente scomparso all'epoca, sarebbe divenuto probabilmente vice presidente al posto di Truman e quindi presidente nel 1945 alla morte di Roosevelt e vorrebbe interferire con l'evoluzione storica degli eventi, facendo trattenere Chapman al sicuro sulla Nimitz. Il cane Charlie scappa e si perde nei meandri della nave.\nIl prigioniero giapponese durante l'interrogatorio si mostra ostinatamente reticente; poi si appropria di un fucile e minaccia i presenti perch\u00e9 gli venga concesso di comunicare ai suoi superiori per radio la presenza della portaerei statunitense. Durante la trattativa Owens rivela al pilota giapponese particolari segretissimi riguardo all'attacco imminente; questa rivelazione distrae il prigioniero e un marine tenta di disarmarlo ma viene ucciso, quindi altri due soldati uccidono il giapponese. Chapman, che ritiene di trovarsi su un'unit\u00e0 navale segreta, chiede di comunicare via radio con Pearl Harbor per avvertire del pericolo, ma viene scambiato per un mitomane e la conversazione si interrompe. Chapman chiede a Yelland di trasferirlo con la sua segretaria a Pearl Harbor ma Yelland ordina segretamente a Owens di trasportarli con un elicottero su un'isola deserta fuori tiro, facendo credere ai due di un trasbordo al Comando navale alle Hawaii. Dopo che Laurel ed il com. Owens sono scesi a terra sull'isola il senatore, accortosi dell'inganno, tenta il dirottamento dell'elicottero verso Pearl Harbor minacciando l'equipaggio armato di una pistola lanciarazzi; ne segue una colluttazione nel corso della quale provoca, con un colpo partito accidentalmente, la distruzione del velivolo in cui rimane ucciso lui stesso.\nIl cap. Yelland lancia gli aerei all'attacco della formazione aerea d'attacco giapponese per abbatterla prima che raggiunga Pearl Harbor, con conseguenze imprevedibili sul futuro della storia, ma si scatena di nuovo la tempesta magnetica e Yelland \u00e8 costretto a fermare l'attacco e a far rientrare in tutta fretta gli aerei. Pochi minuti dopo le telescriventi tornano a funzionare e riprende il contatto radio con il comando del Pacifico: il varco temporale ha riportato tutti, tranne Owens e Laurel rimasti sull'isola dopo la morte del senatore, di nuovo nel 1980.\nGiunti in porto Lasky ritrova il cane Charlie, unico reduce dal passato, e quando scendono dalla portaerei il cane corre festoso verso una lussuosa auto di rappresentanza, la stessa che all'inizio del film aveva accompagnato il signor Tideman. Lasky vi riconosce Owens e Laurel, come signori Tideman, invecchiati. Owens ha evidentemente tratto beneficio dalle sue conoscenze tecnologiche moderne, fondando una compagnia di costruzioni navali. Laurel veniva dal passato, ma Owens non solo ha vissuto \"prima di nascere\", ma addirittura per un certo lasso di tempo \"contemporaneamente\" a s\u00e9 stesso.\nProduzione.\nPer la scena della battaglia tra F-14 e caccia giapponesi furono impiegati veri velivoli, con grande difficolt\u00e0 per i moderni \"Tomcat\" a compiere evoluzioni aeree insieme ai lentissimi \"Zero\" (in realt\u00e0 repliche su base North American T-6 Texan realizzate in precedenza per il film \"Tora! Tora! Tora!\"): in un'occasione gli Zero persero totalmente il controllo a causa delle turbolenze dei Jet, mentre in un'altra un F-14 comp\u00ec una manovra talmente esasperata, per portarsi in coda al lento aereo a elica, che sfior\u00f2 di pochi metri la superficie del mare."}
{"id": "2868252", "revid": "73843", "url": "https://it.wikipedia.org/wiki?curid=2868252", "title": "Volta Ciclista a Catalunya 2010", "text": "La Volta Ciclista a Catalunya 2010, novantesima edizione della corsa e valevole come quinta prova del calendario mondiale UCI 2010, si svolse in sei tappe precedute da un cronoprologo iniziale dal 22 al 28 marzo 2010, per un percorso totale di 1\u00a0042,7\u00a0km. Il corridore spagnolo Joaquim Rodr\u00edguez del Team Katusha si impose terminando in 25h16'03\".\nSquadre e corridori partecipanti.\nAl via si sono presentate ventidue squadre ciclistiche, tra le quali tutte le diciotto squadre con licenza UCI ProTeam. Le altre quattro squadre invitate furono: Andaluc\u00eda-Cajasur, Xacobeo Galicia, Cofidis, Cerv\u00e9lo TestTeam, tutte aventi licenza UCI Professional Continental Team."}
{"id": "2868258", "revid": "287204", "url": "https://it.wikipedia.org/wiki?curid=2868258", "title": "Carello (San Giovanni in Fiore)", "text": "Carello \u00e8 una frazione del comune di San Giovanni in Fiore, in provincia di Cosenza, ormai completamente abbandonata dai propri abitanti. Il borgo si trova sul fondo della valle omonima.\nGeografia fisica.\nTerritorio.\nSituato sul fondo della valle di Carello (detta anche valle di Jannia, cio\u00e8 l'alta Val di Neto), si \u00e8 sviluppato su un pendio alla base del Monte Gimmella, una delle ultime propaggini della Sila.\nClima.\nEssendo a un'altitudine di 525 metri, il clima di Carello \u00e8 mite durante tutto l'anno; in inverno vi sono anche nevicate.\nStoria.\nOrigine.\nIl borgo di Carello ha origini antiche; probabilmente nacque nel XVIII secolo, anche se non si hanno fonti certe. \nLa leggenda del soldato romano.\nSecondo un racconto locale, la chiesa di San Teodoro presente nel borgo deve il suo nome a un soldato romano, che, trovatosi a difendere il borgo durante una battaglia, supplic\u00f2 a Dio di aiutarlo; egli trasform\u00f2 tutti gli ulivi in un esercito, riuscendo a sconfiggere il nemico.\nStoria recente.\nIl borgo fino agli anni '60 contava, assieme alla vicina frazione di Jannia (non un vero nucleo abitato ma case rurali sparse), circa 300 abitanti ma presto conobbe, analogamente alla vicina Fantino, un rapido ma inesorabile spopolamento, nonostante si stessero progettando importanti opere. Le ragioni dello spopolamento sono probabilmente da ricercare nella posizione stessa del borgo, che \u00e8 scarsamente collegato ai comuni vicini.\nAttualmente si sta cercando di rivalorizzare il borgo.\nMonumenti e luoghi d'interesse.\nArchitetture religiose.\nChiese.\nChiesa di San Teodoro.\nLa chiesa di San Teodoro \u00e8 situata nella piazza principale del borgo ed \u00e8 accessibile da una piccola scala; oggi si presenta diroccata e sono rimasti in piedi solo i muri perimetrali e la facciata a capanna; l'interno \u00e8 invaso da piante, ma sono riconoscibili ancora le nicchie e l'altare maggiore.\nInfrastrutture e trasporti.\nIl borgo \u00e8 raggiungibile tramite il vecchio tratto del SS107, imboccando la SP180 dal bivio per Fantino e scendendo gi\u00f9 per una strada interpoderale imboccabile poco prima di Fantino; per risalire bisogna percorrere un'impervia salita.\nQuesta strada, un tempo mulattiera, venne rifatta negli anni '50 dall'O.V.S. (Opera Valorizzazione Sila), ma ad oggi \u00e8 abbastanza insicura."}
{"id": "2868259", "revid": "110157", "url": "https://it.wikipedia.org/wiki?curid=2868259", "title": "Avalancha", "text": "Avalancha \u00e8 il quarto album studio degli H\u00e9roes del Silencio, gruppo rock spagnolo."}
{"id": "2868260", "revid": "1590006", "url": "https://it.wikipedia.org/wiki?curid=2868260", "title": "Roccalvecce", "text": ""}
{"id": "2868264", "revid": "767487", "url": "https://it.wikipedia.org/wiki?curid=2868264", "title": "The Awakening (film 1913)", "text": "The Awakening \u00e8 un cortometraggio muto del 1913. Il nome del regista non viene riportato. Prodotto da Pat Powers, ha come protagonista Jeanie Macpherson.\nProduzione.\nIl film fu prodotto da Pat Powers per la sua compagnia, la Powers Picture Plays.\nNello stesso anno, era uscito in gennaio un altro cortometraggio dallo stesso titolo, un \"The Awakening\" diretto da Allan Dwan.\nDistribuzione.\nIl film (un cortometraggio in una bobina) fu distribuito dall'Universal Film Manufacturing Company, uscendo nelle sale USA il 18 luglio 1913."}
{"id": "2868274", "revid": "88740", "url": "https://it.wikipedia.org/wiki?curid=2868274", "title": "Midlum", "text": ""}
{"id": "2868282", "revid": "125659687", "url": "https://it.wikipedia.org/wiki?curid=2868282", "title": "Marbodo di Rennes", "text": "Biografia.\nMarbodo di Rennes nacque ad Angers intorno al 1035, figlio di un pellicciaio o venditore di cuoio. Secondo le ricostruzioni di alcuni studiosi, molti membri della sua famiglia erano parte dell\u2019entourage del conte Folco di Chateau-Landon, detto il Rissoso.\u00a0Comp\u00ec i propri studi nella scuola cattedrale di Angers sotto Rainaldo, allievo di Fulberto di Chartres. In seguito, nella stessa scuola insegn\u00f2 retorica per qualche anno, avendo fra i suoi studenti anche Balderico di Bourgueil, il quale lo defin\u00ec \u201cpoeta divino\u201d. Alla fine degli anni \u201960 dell\u2019XI secolo fu posto capo del sistema educativo della citt\u00e0 e nel 1076 fu nominato arcidiacono della diocesi di Angers dal vescovo Eusebio Bruno. Legati a questo periodo sono il manuale di retorica \"De Ornamentis Verborum\" e numerosi altri lavori, tra cui il Lapidario, grazie a cui ebbe grandissima fama nel medioevo, numerose opere agiografiche, epistole e carmina. Nel 1096 viene nominato vescovo di Rennes da papa Urbano II, probabilmente anche per motivi politici, succedendo a Sylvestre de la Guerche, la cui famiglia tenne il vescovato per un secolo. Dopo la nomina a vescovo, anche il suo atteggiamento cambi\u00f2, divenendo molto pi\u00f9 austero. Questa trasformazione \u00e8 ben visibile in un\u2019altra sua opera importante, il \"Liber decem capitulorum\". Continu\u00f2 inoltre la sua produzione epistolografica e agiografica. Fu molto attivo nella politica del suo tempo, presenziando nel 1104 al concilio di Tours e divenendo per un breve periodo nel 1109 amministratore della diocesi di Angers, mentre il vescovo Rainaldo di Martigne era in viaggio a Roma. Inoltre, durante il suo vescovato, Marbodo tent\u00f2 di introdurre alcune riforme: cerc\u00f2 di riottenere i possessi ecclesiastici che erano stati persi dai predecessori e di trasferire le chiese possedute dai laici sotto il controllo di ecclesiastici. Dalle sue lettere sappiamo che si impegn\u00f2 anche sul piano dottrinale e sociale, criticando molto i costumi e gli eccessi dei suoi contemporanei. Ricordiamo una lettera in cui si scagli\u00f2 contro Roberto d\u2019Arbrissel, predicatore itinerante suo contemporaneo, il cui comportamento -egli e i suoi seguaci erano conosciuti come i \u201cPoveri di Cristo\u201d, spesso criticati per il fatto che vivevano fra le donne, secondo il cosiddetto sineisactismo- fu giudicato da Marbodo scandaloso. Nondimeno il suo atteggiamento si mantenne sempre tollerante. Talvolta Marbodo rivest\u00ec i panni del consigliere spirituale, come nella lettera alla monaca Agenoride, in cui la incitava a perseverare nella vita secondo virt\u00f9. Mor\u00ec, ormai cieco, nell\u2019abbazia benedettina di Saint-Aubin, nei pressi di Angers, l\u201911 settembre 1123\nAttivit\u00e0 letteraria.\nMarbodo fu autore di altissimo livello ed estremamente versatile per temi, stili e generi letterari. Scrisse in versi, caratterizzati dall\u2019uso frequente dell\u2019artificioso verso leonino, di effetti retorici e della rima, e in prosa. Il suo stile di versificazione fu lodato da Sigebert di Gembloux. Egli \u00e8 ricordato, insieme ad autori del calibro di Balderico di Bourgueil e Ildeberto di Lavardin, come parte della \u201cCerchia di Angers\u201d o \u201cScuola della Loira\u201d, gruppo di prelati che poetano in lingua latina e che ben rispecchiano quella nuova valorizzazione dei classici che inizi\u00f2 alla fine dell\u2019alto medioevo e si svilupp\u00f2 per tutto il basso medioevo. Infatti, la sua produzione letteraria, come quella degli altri membri caratterizzata da un livello linguistico e stilistico elevato, attinge a piene mani dalle \"auctoritates\" classiche (si citer\u00e0 qui l\u2019influsso che hanno per Marbodo nel \"Liber Decem Capitulorum\" gli scritti ciceroniani e senecani, ma anche le numerose immagini tratte da autori latini, Ovidio prima di tutti). I critici sono concordi nel ritenere che la produzione in versi di Marbodo in un primo momento circolasse in raccolte ad uso degli studenti.\nOpere.\n\"Liber lapidum\".\nIl \"Liber lapidum\" (o \"De gemmis\" o \"De lapidibus\") \u00e8 un trattato in esametri di fine XI secolo sotto forma di elenco di sessanta pietre dure o preziose (\"Lapidarium\", per l\u2019appunto, genere di enorme successo nel medioevo) ciascuna accompagnata dalla descrizione, dalla \"virtus\" e dal potere attribuitole secondo la tradizione. Per esempio, tra le varie pietre viene indicato che lo zaffiro protegge dalle frodi e dalla paura, il topazio dalle tempeste marine, l\u2019ametista dall\u2019ebbrezza, il corallo da fulmini, venti e temporali, ancora la luce del rubino non pu\u00f2 essere spenta nemmeno dalle tenebre. La provenienza di queste pietre preziose viene fatta risalire sempre al mondo orientale, seguendo l'idea favolosa, ma diffusa nel medioevo, di un Oriente delle meraviglie e luogo in cui aveva sede il paradiso terrestre.\nGli studiosi sono concordi nel ritenere che la fonte principale seguita da Marbodo sia stata la traduzione latina del \"Damigerone\" dell\u2019arabo Evax, opera derivata dalla letteratura greca sull\u2019argomento (probabilmente un perduto \"De lapidibus\" di Aristotele), ma il lavoro dell\u2019autore si serve in primo luogo anche delle \"Etymologiae\" di Isidoro, e secondariamente dei \"Collectanea rerum memorabilium\" di Solino e della \"Historia naturalis\" di Plinio.\nL\u2019opera ebbe un enorme successo nel medioevo, come testimoniano gli oltre cinquanta manoscritti a noi pervenuti scritti tra XII e XV secolo, tanto da divenire il testo di riferimento sull\u2019argomento insieme al \"De lapidibus\" di Ildegarda di Bingen. Il trattato circol\u00f2 poi anche fuori dalla Francia venendo tradotto in numerose lingue. Sullo stesso argomento l\u2019autore scrisse altri tre testi, due in prosa ed uno in versi, probabilmente nel periodo precedente la nomina episcopale.\n\"De ornamentis verborum\".\nIl \"De ornamentis verborum\" \u00e8 un trattato di poetica e retorica che Marbodo compose durante il periodo in cui era \"magister\" presso la scuola cattedrale di Angers, ad uso degli studenti. L\u2019opera, che l\u2019autore stesso definisce \"libellus\" per la sua struttura sintetica, si articola in 30 brevi capitoli in cui sono esposti i principi dell\u2019arte retorica e poetica, articolati con struttura fissa di definizione ed esempio esplicativo introdotto da un\u2019espressione formulare. Cos\u00ec, ad esempio, vengono definite figure retoriche di posizione (l\u2019epifora, l\u2019anafora\u2026) e contenutistiche (la reticenza, la climax\u2026). Tra gli altri elementi analizzati \u00e8 presente anche l\u2019utilizzo della \"sententiae\". Le fonti principali sono gli autori classici di trattati di retorica (Quintiliano, Cicerone e la \"Rhetorica ad Herennium,\" a torto attribuita a quest'ultimo\",\" e altri autori latini), talvolta ripresi in modo puntuale nella definizione. Negli esempi, invece, l\u2019autore si distacca maggiormente dalle sue fonti, andando a tornire il verso e intarsiandolo di reminiscenze classiche, attingendo alle opere di Virgilio, Orazio e Ovidio, ma anche facendo numerosi riferimenti ai protagonisti della vicenda di Troia. L\u2019opera si conclude con un breve epilogo in cui Marbodo precisa di avere operato una prima scelta di figure per favorirne un apprendimento graduale e di averle presentate singolarmente con chiarezza e concisione per renderne agevole e piacevole la trattazione, promettendo di completarne l\u2019esposizione, cosa che poi non far\u00e0. Infine, l\u2019autore suggerisce a chi vuole acquisire fama scrivendo di prendere a modello la natura e di aderire a un\u2019arte che rispecchi la realt\u00e0 delle cose.\n\"Liber decem capitulorum\".\nIl \"Liber decem capitulorum\" \u00e8 una raccolta di dieci componimenti in esametri, scritti dopo il 1096, di impostazione moraleggiante, in cui l\u2019autore esprime il proprio punto di vista su argomenti molto vari. Nell\u2019ordine, Marbodo prende posizione sul modo corretto di scrivere, capitolo nel quale si distanzia dalla sua produzione giovanile e soprattutto, non esplicitandolo, dalle poesie di argomento erotico, volgendosi a ben altri criteri etico-estetici (utilit\u00e0 del contenuto e semplicit\u00e0 della forma, ottenuta attraverso il rifiuto della rima e l\u2019uso moderato delle figure retoriche); sul tempo, in cui vengono fatti un esame delle et\u00e0 dell\u2019uomo e una riflessione sulla vanit\u00e0 delle cose terrene; sulla meretrice,\u00a0\"mulier mala,\" donna perfida e causa di tutti i mali, contrapposta alla nobile matrona, la \"mulier bona,\" del capitolo successivo; sulla vecchiaia, in cui sono enumerati i mali (acciacchi e dolori) e i beni di questa et\u00e0 (la virt\u00f9 della \"prudentia\" e la coltivazione della quiete dell\u2019animo) e numerosi sono gli echi dal \"De Senectute\" ciceroniano; sull\u2019influsso dell\u2019oroscopo nel fato, in cui confuta questa tesi; sul piacere, in cui si critica la visione epicurea che giudicava questo elemento come fonte della felicit\u00e0; sulla vera amicizia, in cui si afferma la necessit\u00e0 di questo sentimento (capitolo influenzato profondamente dal \"De Amicitia\" di Cicerone); sul beneficio della morte e infine sulla resurrezione. I valori che qui Marbodo celebra sono principalmente quelli derivati al mondo cristiano dalla tradizione classica, che per il loro valore universale non entravano in contrasto con la dottrina cattolica, ma anzi permettevano di giudicare i classici anche come modelli di vita, in linea con la riscoperta di essi a cavallo tra alto e basso medioevo, e non solo come modelli stilistici.\nIl volume \u00e8 dedicato ad Ildeberto de Lavardin e il titolo tradizionale di questa opera non compare nella tradizione manoscritta, ma si trova per la prima volta nell\u2019\"editio princeps\" realizzata da Yves Mayeuc, vescovo di Rennes, qui pubblicata nel 1524. \u00c8 sicuro che i vari componimenti, i cui titoli cambiano in base alla fonte, hanno circolato separatamente prima di essere riuniti in un \"corpus\".\nProduzione in versi.\nMarbodo, inoltre, \u00e8 ricordato per una copiosa produzione di versi, raccolti oggi nei \"Carmina varia\" e in altre sillogi epistolari (di queste ne esistono alcune anche in prosa che ci danno informazioni sui principali avvenimenti sociali e culturali dell\u2019epoca)\".\" In queste raccolte trova spazio l\u2019abilit\u00e0 poetica di un autore che scrisse per tutta la sua vita rime di contenuto estremamente vario: alla fase giovanile sono attribuite liriche amorose, da opere di stampo pi\u00f9 generico in cui si elogia la bellezza della figura femminile (\"In speciosam puellam\") fino a epistole in versi dedicate a giovani monache di monasteri francesi, nelle quali trovano luogo i turbamenti, le paure dell\u2019animo dell\u2019autore e anche le pene amorose che lo affliggevano. Sono questi componimenti quelli rifiutati nel suo pi\u00f9 maturo \"Liber Decem Capitulorum\". Si trovano poi elogi alla bellezza e alla figure di donne pi\u00f9 importanti: la protettrice di Marbodo Ermengarda d\u2019Angi\u00f2, elogiata per aver rinunciato ai suoi doveri pubblici e aver scelto la propria strada attraverso la monacazione, o ancora Matilde e Adele di Blois, rispettivamente moglie e sorella di re Enrico I d\u2019Inghilterra. Rimaneva comunque un fatto assolutamente nuovo che un clerico si interessasse e scrivesse del tema amoroso e questo argomento trov\u00f2 una prima espressione proprio nella poesia della scuola della Loira.\nVi sono poi lavori in cui emergono raffinati quadri paesaggistici che affondano le loro radici nelle descrizioni classiche, accanto a testi celebranti l\u2019amicizia (\"Ad amicum hospitem\") e le relazioni tra persone dello stesso sesso, in alcuni \"carmina\" accettati con entusiasmo (\"Ad amicum absentem\"), in altri criticati aspramente (\"Dissuasio concubitus in uno tantum sexu\").\nNon manca una produzione di stampo religioso, da preghiere ed inni di alto livello stilistico a componimenti di carattere edificante (\"De fraude a lupo opilioni facta),\" moraleggiante (\"Dissuasio navigationis ob lucrum\") e filosofico (\"Proverbia Catonis philosophi\").\nNon vanno dimenticati epigrammi ed epitafi (quello di Carlo Magno, per esempio).\nProduzione agiografica.\nFu, infine, prolifico autore di opere agiografiche in versi (\"Passio metrica sancti Laurentii diaconi; Passio metrica sancti Mauritii et sociorum eius; Passio rhythmica sanctorum Felicis et Adaucti; Vita metrica sancti Maurilii Andegavensis episcopi; Vita metrica sanctae Thaidis\"\"; Historia Teophili\") e in prosa \"(Vita sancti Gualterii Stirpensis abbatis; Vita sancti Licinii Andegavensis episcopi; Vita Magnobodi Andegavensis episcopi; Vita sancti Roberti Casae Dei abbatis\"\"; Sermo in vitam sancti Florentii\"). Quasi tutta l\u2019agiografia di Marbodo \u00e8, per\u00f2, circolata in modo anonimo e questo ha portato a numerosi problemi di attribuzione, a cui ha fatto fronte Antonella degl'Innocenti nella sua opera \"L\u2019opera agiografica di Marbodo di Rennes.\" La studiosa, oltre ad attribuire la paternit\u00e0 dei testi agiografici incerti a Marbodo, suggerisce che egli abbia scritto le proprie opere in una fase giovanile (questo per l\u2019uso dell\u2019esametro leonino) e sostiene che esse siano basate su versioni e fonti precedenti riscritte e ampliate arbitrariamente con discorsi diretti e allusioni classiche. \u00c8 proprio questo aspetto a far sembrare le opere agiografiche del vescovo pi\u00f9 esercizi scolastici che lavori di fervente devozione."}
{"id": "2868283", "revid": "471474", "url": "https://it.wikipedia.org/wiki?curid=2868283", "title": "Mitsukurina", "text": ""}
{"id": "2868290", "revid": "1999847", "url": "https://it.wikipedia.org/wiki?curid=2868290", "title": "Metroid (creatura)", "text": "I Metroid sono creature aliene immaginarie presenti nell'universo di \"Metroid\", che danno il nome all'omonima serie di videogiochi.\nI Metroid furono creati dai Chozo per sterminare i Parassiti X (comparsi in \"Metroid Fusion\") che infestavano il pianeta SR-388. Dati i loro poteri, i Pirati Spaziali cercano di impossessarsi delle creature per usarle come armi biologiche, e per questo motivo la Federazione Galattica incarica Samus Aran di eliminare anche i Metroid.\nBiologia.\nI Metroid riescono ad attaccarsi alle vittime con le loro doppie mandibole ed a succhiare l'energia vitale delle prede per nutrirsi, anche se pare che non effettuino un attacco fisico vero e proprio. In Metroid Prime i Pirati Spaziali effettuano esperimenti sui Metroid che vivono su Tallon IV, ma nonostante i vari tentativi di vivisezione il funzionamento interno delle creature non viene mai compreso.\nI Metroid sono vulnerabili al freddo, quindi l'arma pi\u00f9 efficace contro di loro \u00e8 il Raggio Gelo seguito da dei Missili. I Metroid talloniani, pi\u00f9 deboli, sono invece vulnerabili a qualsiasi tipo di arma. In Metroid Other M gli unici Metroid presenti sono quelli trovati nel centro di ricerca bio-armi (senza contare quelli del Settore Zero), ovvero un campione di Metroid Sovrana e i suoi piccoli. Per sconfiggerli bisogna schivare l'attacco, sparare un Raggio Gelo e colpirli con un Super Missile.\nNegli altri capitoli della saga sono presenti diverse forme di Metroid, che verranno elencate in seguito.\nMetroid neonato: Sono simili a delle meduse fluttuanti, si attaccano alla testa delle vittime per succhiare la loro energia vitale. Sono particolarmente vulnerabili al freddo. \nMetroid larvale: Sono la forma di Metroid pi\u00f9 nota e hanno le stesse caratteristiche dei neonati, ma la loro presa \u00e8 pi\u00f9 forte e le loro mandibole sono lunghe. Sul loro pianeta natale, SR-388, i Metroid fanno la muta e lasciano indietro il guscio della loro precedente forma quando avanzano allo stadio successivo.\nMetroid Alfa: Dopo aver fatto la muta per la prima volta, i Metroid perdono la capacit\u00e0 di risucchiare energia vitale e acquisiscono piccole zampe simili a quelle di un insetto. Attaccano lanciandosi alla carica e sparando palle di fuoco o sfere elettriche. La loro membrana nucleare passa dalla parte superiore a quella inferiore, con una corazza sulla parte superiore, Il Raggio Gelo ha ancora effetto su di essi, ma anzich\u00e9 congelarli del tutto, li rallenta soltanto, ma dopo la muta diventano pi\u00f9 vulnerabili ai Missili di Samus.\nMetroid Gamma: Dopo la seconda muta, i Metroid Alpha diventano dei Metroid Gamma e i loro poteri elettrici e di fuoco e la corazza si espandono. Le loro zampe da insetto diventano pi\u00f9 sviluppate e simili a quelle di un ragno, permettendo loro anche di camminare per terra, arrampicarsi e saltare.\nMetroid Zeta: Alla terza muta, i Metroid diventano dei giovani adulti e perdono la loro capacit\u00e0 di levitare, ma la loro corazza si estende su tutto il loro corpo tranne la pancia, dove si trova la membrana nucleare, e il loro aspetto diventa simile a quello di un dinosauro. Sono potenti e agili, capaci di arrampicarsi sui muri e sul soffitto, e invece di sparare elettricit\u00e0 attaccano sputando fiamme e acido.\nMetroid Omega: La quarta muta per i Metroid. Questi esemplari adulti sono pi\u00f9 lenti rispetto alle forme precedenti, ma sono ancora pi\u00f9 forti e resistenti di prima, con una corazza che circonda la loro membrana nucleare. Attaccano con morsi, colpi di coda, raggi di fuoco e lanciandosi addosso ai nemici.\nMetroid Sovrana: L'ultima forma dei Metroid, in grado di produrre le uova di Metroid. Solo un piccolo numero di Metroid ha i geni per diventare una Sovrana da un Metroid Omega. Ha un aspetto simile a quello di un enorme coccodrillo con un lungo collo ed \u00e8 particolarmente difficile da sconfiggere, ma una Gigabomba al suo interno la pu\u00f2 distruggere."}
{"id": "2868299", "revid": "287204", "url": "https://it.wikipedia.org/wiki?curid=2868299", "title": "Dale Gardner", "text": ""}
{"id": "2868305", "revid": "599013", "url": "https://it.wikipedia.org/wiki?curid=2868305", "title": "Mourad Boughedir", "text": ""}
{"id": "2868308", "revid": "125659712", "url": "https://it.wikipedia.org/wiki?curid=2868308", "title": "Baudri de Bourgueil", "text": "Biografia.\nNato in una famiglia di condizione agiata, Balderico trascorse l\u2019infanzia a Meung, dove comp\u00ec i primi studi sotto la guida di Uberto di Meung. Prosegu\u00ec la propria formazione alla scuola di Angers, avendo forse come maestri Berengario di Tours, Frodo di Angers e Marbodo di Rennes. \nEntr\u00f2 nell\u2019abbazia benedettina di San Pietro a Bourgueil, di cui divenne abate intorno al 1077. Parallelamente all\u2019adempimento delle funzioni ecclesiastiche cui era tenuto, prosegu\u00ec nello studio grazie alla ricca biblioteca dell\u2019abbazia e si dedic\u00f2 egli stesso alla composizione di opere in prosa e poesia. La sua formazione prevedeva anche una notevole familiarit\u00e0 con gli autori classici, come Ovidio, Virgilio e Stazio; fu membro attivo del gruppo regionale di scrittori latini noto come \u2018scuola della Loira\u2019 o \u2018cerchia di Angers\u2019, di cui facevano parte Marbodo di Rennes e Ildeberto di Lavardin.\nFece amicizia con Roberto d\u2019Arbrissel, riformatore ed eremita che nel 1100 fond\u00f2 il monastero di Fontevrault, a poca distanza dall\u2019abbazia di Bourgueil.\nNel 1107 fu eletto vescovo di Dol, in Bretagna; nel 1108 si rec\u00f2 a Roma per ricevere il pallio dalle mani di papa Pasquale II durante il concilio di Troyes. Scontento della mentalit\u00e0 dell\u2019indisciplinata popolazione bretone, effettu\u00f2 numerosi viaggi: visit\u00f2 i prosperi conventi benedettini d\u2019Inghilterra, e fu per tre volte a Roma (dopo il 1108 vi and\u00f2 nuovamente nel 1116 e nel 1123).\nPartecip\u00f2 al concilio di Clermont nel 1095, in cui papa Urbano II conferm\u00f2 la scomunica del re Filippo I di Francia e Bertrada de Montfort per bigamia e band\u00ec la Prima Crociata. Nel 1119 prese parte al concilio di Reims, tenuto da papa Callisto II nel clima della lotta per le investiture con l\u2019imperatore Enrico V, e nel 1123 al Concilio Ecumenico Lateranense, dove il medesimo pontefice approv\u00f2 il concordato firmato a Worms nel 1122. \nFu sospeso temporaneamente dalle funzioni di vescovo nel 1120 dal legato pontificio Gerardo di Angoul\"\u00ea\"me, forse a causa delle accuse mosse contro di lui dal vescovo Ivo di Chartres: questi sosteneva in una lettera databile intorno al 1096 che Balderico avesse tentato senza successo di ottenere con la corruzione la sede episcopale di Orl\u00e9ans negli ultimi anni del secolo precedente. Nel concilio del 1123 Balderico si difese con successo dall\u2019accusa mossagli. \nNegli ultimi anni di vita Balderico si ritir\u00f2 in Normandia, in un possedimento della chiesa di Dol a Saint-Samson-sur-Risle, e visit\u00f2 alcune abbazie di questa regione, tra cui Bec, F\u00e9camp, Saint-Wandrille e Jumi\u00e8ges.\nFu sepolto davanti al crocifisso nella chiesa di San Pietro apostolo a Pr\u00e9aux il 30 dicembre 1130, secondo quanto riferito da Orderico Vitale. \nOpere.\nLe poesie.\nIl \"corpus\" poetico di Balderico consta di 256 componimenti, la maggior parte dei quali sono epitaffi, epigrammi e epistole. In esso \u00e8 visibile il modello della poesia classica, in particolare delle \"Eroidi\" ovidiane.\nIl suo apprezzamento per le rime lo porta a utilizzare frequentemente coppie di esametri e versi leonini, ma nei componimenti pi\u00f9 lunghi predilige il tradizionale distico elegiaco o l\u2019esametro classico (curiosamente adoperato nelle poesie pi\u00f9 debitrici verso Ovidio). \nVenne criticato per le poesie frivole e leggere da lui scritte prima di divenire abate\",\" ma Balderico si difese giustificando i propri versi amorosi con uno scopo di piacevole intrattenimento indirizzato a giovani di ogni sesso; tali componimenti non pregiudicavano ad ogni modo la propria condotta di vita, definita irreprensibile. \nTramite le proprie poesie intess\u00e9 un circolo di comunicazione intellettuale che comprendeva sia altri poeti e studiosi, sia alcune donne laiche e religiose. Non conosceva necessariamente di persona le destinatarie delle lettere poetiche; tuttavia una comune passione per la letteratura, un sentimento di affettuosa amicizia o un desiderio di protezione motivava la scrittura di queste missive. In esse sono presenti allusioni a dolci colloqui e confidenze spesso espresse con un lessico di tipo amoroso, pur con la precisazione doverosa dell\u2019assoluta castit\u00e0 di questo sentimento. La natura di gioco ambiguo e sottile tra sensualit\u00e0 e letterariet\u00e0 \u00e8 delineata dal modello delle \"Eroidi,\" nonch\u00e9 dalla definizione di \"nugae\" che Balderico utilizza per i carmi inviati alle proprie amiche. Egli descrive talvolta il proprio stile come giocoso, in conseguenza del proprio carattere gioviale, talvolta \u2018selvatico\u2019 (\"rusticus\") come la campagna di Bourgueil.\nTra i destinatari dei componimenti figurano nobili signore, come Adele e Cecilia figlie di Guglielmo il Conquistatore; intellettuali, come Marbodo di Rennes (a cui descrive la fonte della propria poesia come una \"musa iocosa, iunctura\" di origine ovidiana), Ildeberto di Lavardin e Goffredo di Reims; religiose su cui spesso non abbiamo informazioni certe, come Muriel, Agnese, Costanza (con le quali tratta del tema della verginit\u00e0 e dell\u2019amore puro). Alcuni componimenti sono epitaffi dedicati a personaggi stimati da Balderico, come Berengario di Tours e l\u2019abate di F\u00e9camp Guglielmo di Ros. \nAlcuni componimenti descrivono il suo ideale di vita semplice e radicato nella campagna e nelle letture; esso \u00e8 coerente con l\u2019esperienza monastica a Bourgueil da lui caldamente consigliata a un suo giovane amico, non senza la menzione dell\u2019arricchimento spirituale che procura la vita in Cristo. \nNel suo \"corpus\" sono inclusi componimenti di argomento prettamente religioso, in cui ad esempio chiede a Dio di essere il suo buon Samaritano e medicare le ferite del suo peccato. Dedic\u00f2 due inni a san Sansone, probabilmente in occasione della consacrazione della chiesa presente nella localit\u00e0 in cui Balderico si era ritirato negli ultimi anni. \nIl pi\u00f9 celebre componimento di Balderico \u00e8 quello dedicato alla contessa Adele, figlia di Guglielmo il Conquistatore e moglie di Stefano conte di Blois. Si ritiene che risalga a prima del 1102, anno della morte di Stefano in Terrasanta, per via di un riferimento alla situazione di Adele il cui marito \u00e8 lontano ma vivo. Dopo alcune lodi della contessa, viene descritto il palazzo di Blois, e in particolare la camera nuziale riccamente decorata: il letto \u00e8 adorno di tre gruppi statuari e le pareti sono tappezzate di arazzi. I primi tre raffigurano scene tradizionali (bibliche e mitologiche), mentre il quarto mostra la conquista dell\u2019Inghilterra da parte dei Normanni di Guglielmo, culminante nella battaglia di Hastings del 1066 (v. 235-572). Tale arazzo \u00e8 stato l\u2019oggetto pi\u00f9 al centro delle discussioni degli studiosi, poich\u00e9 si \u00e8 tentato di stabilire il legame tra questa descrizione e il celebre arazzo di Bayeux: secondo alcuni quest\u2019ultimo sarebbe stato il reale modello di Balderico, e questa sarebbe dunque una prova della sua esistenza gi\u00e0 a quest\u2019altezza cronologica; d\u2019altra parte si possono osservare elementi che contraddicono tale assunto. Il componimento termina con una richiesta di protezione da parte di Balderico, che prega di ricevere dalla contessa un mantello in dono. \nIl manoscritto pi\u00f9 importante che riporta le poesie \u00e8 il Vaticano Reg. Lat. 1351. \nL\u2019\"Historia Ierosolimitana\".\nIl titolo con cui \u00e8 nota la massima opera in prosa di Balderico \u00e8 quello presente in maggior misura nei testimoni, e potrebbe essere frutto dell\u2019autore stesso date le numerose occorrenze dell\u2019aggettivo \"Ierosolimitanus.\" \nL\u2019opera ha avuto due stadi redazionali: il primo scritto intorno al 1105, il secondo (inviato al committente, Pietro abate di Maillezais) dopo il 1107. Quest\u2019ultimo presenta alcune modifiche, ad esempio la menzione di personaggi spesso connessi con la Bretagna. Indizi di questo duplice processo di redazione si trovano anche nella tradizione manoscritta.\nNel prologo \u00e8 menzionato un codice che narrava la prima crociata (identificato dagli studiosi con le \"Gesta Francorum et aliorum Hierosolymitanorum,\" composte da un anonimo che vi aveva partecipato), scritto in uno stile rozzo. Balderico dichiara di aver deciso di riscrivere i fatti utilizzando uno stile migliore, che rendesse onore all\u2019importanza teologica degli eventi e all\u2019esemplarit\u00e0 delle imprese dei crociati; aggiunge inoltre informazioni ottenute da altri reduci, introducendo motivi teologici ed epici e personaggi da cui il pubblico potesse sentirsi ispirato.\nL\u2019opera, composta da un prologo e 4 libri, inizia con il sermone di papa Urbano II al concilio di Clermont e termina con la presa di Gerusalemme e la sconfitta dei musulmani ad Ascalona.\nSono adoperati numerosi riferimenti a opere classiche (Lucano, Virgilio, Sallustio) e patristiche, nonch\u00e9 alla Bibbia, per dare ulteriore peso letterario all\u2019opera e nobilitare l\u2019impresa dei crociati, paragonati a eroi della tradizione. Balderico fa largo uso dei discorsi diretti con il proposito di mettere i partecipanti al centro della narrazione, mostrandone le motivazioni e approfondendone il carattere. \nUna tematica rilevante su cui si insiste nell\u2019opera \u00e8 la descrizione della Chiesa come \u2018famiglia di Cristo\u2019 e dei crociati come suoi vendicativi protettori. Nonostante lo Scisma, la Chiesa orientale viene accolta da Balderico come parte di questa famiglia, e anzi come madre del cristianesimo stesso (coerentemente con il principio agostiniano dell\u2019unit\u00e0 di tutti i cristiani).\nAl centro della narrazione delle \"Gesta\" vi \u00e8 Boemondo di Taranto, descritto con toni molto positivi fino alla separazione dal corpo dei crociati e alla presa di Antiochia (il che mostra come l\u2019opera sia stata scritta progressivamente durante tutta la crociata, non al termine). Balderico accetta il ruolo eroico di Boemondo espandendo il suo personaggio, facendogli pronunciare lunghi discorsi e paragonandolo implicitamente ai grandi condottieri classici, non senza contraddizioni: i suoi lati fraudolenti e la sua ambizione non vengono taciuti, ma nella loro funzionalit\u00e0 al raggiungimento dell\u2019obiettivo inseriscono Boemondo nella scia di numerosi eroi classici e medievali. \nL\u2019opera fu riutilizzata da Orderico Vitale, che ne fornisce estratti nell\u2019\"Historia Ecclesiastica,\" da Vincenzo di Beauvais e da Umberto di Romans.\nAltre opere.\nOltre all\u2019\"Historia,\" Balderico scrisse altre opere in prosa, collocabili nel primo terzo del XII secolo."}
{"id": "2868309", "revid": "1543377", "url": "https://it.wikipedia.org/wiki?curid=2868309", "title": "Roman Imperial Coinage", "text": "Il Roman Imperial Coinage, abbreviato comunemente con RIC, \u00e8 il catalogo britannico delle monetazione imperiale romana, da dopo la Battaglia di Azio nel 31 a.C. fino alla tarda antichit\u00e0 nel 491. Frutto di due generazioni di lavoro dal 1923 al 1994, questo catalogo, grazie alla sua completezza, ha preso il posto, come standard di riferimento, del precedente catalogo elaborato da Henry Cohen nel XIX secolo (\"Description historique des monnaies frapp\u00e9es sous l'Empire romain\", 1859-1868), ed \u00e8 usato come riferimento per l'identificazione numismatica delle monete emesse a nome degli imperatori romani.\nContenuti dell'opera.\nIl RIC \u00e8 composto da tredici volumi :\nPer ogni imperatore esaminato si trova la storia dettagliata della sua monetazione, con una classificazione per tipo monetario, e all'interno di ogni tipo, per legenda.\nPer ogni moneta elencata vi \u00e8 una descrizione del volto e del rovescio, e una classificazione per rarit\u00e0:\nNelle ultime pagine di ogni volume vi sono delle tavole con le riproduzioni delle monete."}
{"id": "2868315", "revid": "2210568", "url": "https://it.wikipedia.org/wiki?curid=2868315", "title": "Alberico I Cybo-Malaspina", "text": "Fu anche l'ultimo conte (1549\u20131619) e il primo duca di Ferentillo (1619\u20131623), conte e marchese di Aiello, barone di Paduli, signore di Monteleone. Il Marchesato, poi Ducato di Aiello, dove tuttora si ammira il palazzo barocco di famiglia, rimase ai Cybo-Malaspina fino all'eversione della feudalit\u00e0.\nCon il suo longevo regno \u00e8, in generale, tra i sovrani che hanno regnato pi\u00f9 a lungo nella storia.\nBiografia.\nFiglio secondogenito di Lorenzo Cybo e di Ricciarda Malaspina, capostipite della nuova linea marchionale dei Cybo-Malaspina, che un\u00ec le due grandi famiglie. Nel 1552 Alberico spos\u00f2 Elisabetta Della Rovere, figlia del duca di Urbino, Francesco Maria I Della Rovere che si era schierato a favore del giovane marchese. A seguito della tragica morte del fratello maggiore Giulio nel 1548 e della madre nel 1553, Alberico divenne erede designato della casata Cybo-Malaspina il 17 febbraio 1554, all'et\u00e0 di ventun anni. L'imperatore Carlo V gli concesse l'investitura feudale anche se non aveva compiuto l'et\u00e0 canonica di venticinque anni. Nello stesso anno venne eletto luogotenente del duca Guidobaldo II Della Rovere, capitano generale delle armi della Chiesa. L'anno successivo Alberico si attiv\u00f2, senza successo, per fare di Massa una sede di vescovato. In occasione della guerra per la conquista dello Stato di Siena, voluta dal granduca Cosimo I de' Medici, Alberico, nella sua veste di comandante militare, invi\u00f2 un contingente di circa 1000 fanti.\nA differenza della madre, Alberico mantenne rapporti di amicizia con la famiglia dei Medici, infatti nel 1565 fu testimone alle nozze del principe ereditario di Toscana Ferdinando I. Nel 1557 inizi\u00f2 l'impresa di fortificazione di Massa e di Carrara. Nel frattempo i rapporti con i signori di Firenze e con la nobilt\u00e0 di Urbino gli valsero l'ingresso alla corte di Filippo II, re di Spagna, dove nel 1558 ottenne il titolo di ciambellano e duecento scudi d'oro, insieme ad altri incarichi di prestigio, tra cui l'onore di rappresentare il monarca in Francia, in occasione della morte di Enrico II, presentando ufficialmente le condoglianze della corte spagnola alla vedova Caterina de' Medici.\nAlberico ambiva al titolo di Grande di Spagna, riconoscimento molto prestigioso che non ottenne quindi, deluso della Corte spagnola e approfittando dell'elezione del nuovo pontefice Pio IV (avvenuta il 15 dicembre 1559) abbandon\u00f2 Madrid per recarsi a Roma. Qui il nuovo Papa, discendente della casata de' Medici, lo nomin\u00f2 governatore di Monteleone, terra che confinava con i domini Albericiani di Ferentillo ereditati alla morte del padre. Nello stesso anno Ferdinando I attribu\u00ec agli Stati di Massa e di Carrara il \"privilegio di salvaguardia e difesa\" in data 25 febbraio, e subito dopo il 2 maggio, il \"privilegio della zecca\". Nel 1561 alla morte della moglie Elisabetta, Alberico si rispos\u00f2 nel 1563 con Isabella di Capua, figlia di Vincenzo, duca di Termoli.\nDopo l'esperienza spagnola e pontificia, Alberico fece ritorno nel suo Stato e pose la sua residenza a Massa dove trasform\u00f2 l'impianto urbanistico e costru\u00ec edifici prestigiosi. Questo periodo di rifondazione della citt\u00e0 venne denominato di \"Massa Cybea\", o di \"Massa Nuova\". Alberico provvide alle esigenze della popolazione attraverso una serie di opere pubbliche, circond\u00f2 di mura i borghi, lastric\u00f2 le strade e le piazze, ampli\u00f2 e modific\u00f2 il palazzo signorile dei Malaspina. \nIl 23 agosto 1568 l'imperatore Massimiliano II elev\u00f2 Massa a principato e Carrara a marchesato, col titolo per Alberico e i suoi successori di Principi del Sacro Romano Impero. Un altro riconoscimento formale, il trattamento di \"Illustrissimo\", lo ottenne dall'imperatore Rodolfo II col diploma del 17 giugno 1588, insieme alla facolt\u00e0 di creare Conti palatini e la prerogativa di inserire l'aquila bicipite imperiale e il motto \"Libertas\" nel blasone della famiglia.\nIl nuovo stemma di Alberico rappresentava la nuova dignit\u00e0 acquisita di principe del Sacro Romano Impero, ed era cos\u00ec formato: spino fiorito dei Malaspina, la croce e banda a scacchi dei Cybo, nel cuore lo stemma mediceo, composto da sei palle rosse e una azzurra, caricata di tre gigli d'oro, il principe vuole cos\u00ec ricordare che la nonna paterna apparteneva alla casata de' Medici. Ferdinando II con il Diploma del 25 agosto 1620, elev\u00f2 Massa al rango di citt\u00e0 imperiale. \nAlberico mor\u00ec a ottantanove anni a Massa il 18 gennaio 1623 dopo aver governato per settant'anni sul marchesato e poi sul principato di Massa, dove fu sepolto come aveva indicato nella chiesa di San Francesco. Gli subentr\u00f2 il nipote Carlo I, la cui discendenza amministrer\u00e0 il territorio fino a Maria Beatrice d'Este.\nMassa nuova o cybea.\nLa fondazione di Massa risale al 10 giugno 1557, giorno in cui venne posata la prima pietra delle mura massesi. Alberico intervenne subito nell'assetto della nuova citt\u00e0, che rappresent\u00f2 il suo potere. Inizialmente il principe fece bonificare e spianare la piazza di Bagnara, poi chiamata Mercurio, con un'artistica fontana. Tra le due piazze si trovava il palazzo ducale, a cui Alberico apport\u00f2 modifiche e ampliamenti, tale da renderlo un'abitazione definitiva ed elegante. Nello stesso tempo fece restaurare la chiesa di S.Pietro che si trovava in pessime condizioni. Prima fece ristrutturare il campanile, che venne fornito di nuove campane, e in seguito anche la canonica. Questo perch\u00e9 Alberico intendeva trasformarla in cattedrale, per darle nuova dignit\u00e0. \nNello stesso periodo fece edificare il giardino rinascimentale del pomario, ricco di piante di agrumi e selvaggina, che si trovava in via Palestro di cui resta ancora oggi l'antico portale in marmo di \"Pasquin e Pasquina\".\nIn un bando del 30 settembre 1579 il principe desiderando popolare quella parte di Massa chiamata via Alberica e darle una definitiva sistemazione, apr\u00ec nuove strade demolendo vecchi edifici, sostituendoli con palazzi nuovi con cui unific\u00f2 il vecchio assetto urbanistico con quello attuale. Con un altro bando del 1594 per impedire lo spopolamento della parte vecchia di Massa, Alberico ordin\u00f2 di aprire strade sicure e che in quella zona si vendesse il sale. Per la stessa motivazione fece costruire il monastero di S. Jacopo vicino alla chiesa del Carmine che si trovava cos\u00ec fra le vecchie mura difensive e quelle pi\u00f9 recenti. Alberico fece ampliare e potenzi\u00f2 le strutture difensive della rocca Malaspina, per opporre resistenza alle nuove armi da fuoco.\nLe mura di Massa.\nPrima dell'insediamento del giovane Alberico I Cybo Malaspina, Massa non era una citt\u00e0, ma un agglomerato di borghi e piccoli nuclei abitati, disseminati nella pianura sottostante al castello e nella campagna. L'unica presenza urbana era la Massa Vecchia (Massa Vetus). Nel 1557 Alberico, a soli ventiquattro anni, inizi\u00f2 il suo ampio progetto di fondazione urbana di Massa, la cosiddetta Massa Nuova o Cybea, nella quale speriment\u00f2 e applic\u00f2 le concezioni urbanistiche tardo-rinascimentali e pre-barocche.\nIl Palazzo Ducale.\nI Malaspina possedevano nell'antico Borgo di Bagnara una casa di modeste dimensioni che con Alberico I Cybo-Malaspina, dopo numerosi ampliamenti e trasformazione, divent\u00f2 palazzo marchionale, principesco e infine elegante dimora dei sovrani, l'attuale Palazzo Rosso, colore che caratterizzava molti edifici cittadini legati alla dinastia, come la Villa della Cuncia, Villa Massoni, e la Villa della Rinchiostra. \nL'antica casa venne incorporata nella nuova abitazione che Alberico scelse per s\u00e9 e la sua famiglia, modificandola a tal punto da farla divenire un simbolo di potere. L'ampliamento prevedeva una nuova costruzione indipendente, ortogonale alla vecchia casa dei Malaspina, pi\u00f9 alta e con facciata lato piazza grande.\nIl Pomario.\nIl 21 giugno 1557 il marchese Alberico Cybo Malaspina fece realizzare il \"giardino del pomerio\" o \"Pomario Ducale\", collocato fuori dalle mura urbane, nella zona chiamata Camporimaldo o Campromaldo, contemporaneamente alla fondazione di Massa Cybea. Alberico provvide a far trasferire le piante di arancio dell'orto malaspiniano del Prado (il giardino vecchio), a quello di Camporimaldo, che si presentava incolto. Il giardino del marchese era un quadrilatero circondato da alte mura, con l'interno solcato da vialetti ortogonali che ne disegnavano la geometria.\nLa Villa della Cuncia.\nLa villa marchionale dei Malaspina fu fatta edificare per volere di Alberico I Cybo Malaspina nel 1557: veniva chiamata volgarmente \"della Cuncia\" in ricordo dell'attivit\u00e0 di conceria che si svolgeva nella zona e serviva come punto di appoggio per le giornate dedicate alla pesca, infatti la villa era lambita dalle acque del fiume Frigido, ricche allora di trote e anguille. Alberico non contento della vegetazione del luogo, fece trapiantare dal vicino giardino di Camporimaldo, piante di agrumi.\nLa struttura della villa di colore rosso, era compatta, sormontata da una piccola torre merlata con caratteristiche toscane. Per la conformazione del terreno, la costruzione prevedeva stanze sul fronte e una scala che comunicava con i piani superiori, verso il poggio, in modo da non chiudere la luce alle stanze. Alcune stanze furono affrescate da Giovan Battista Ghirlanda, padre del ben pi\u00f9 noto Agostino Ghirlanda. I materiali impiegati erano pietre di fiume e di cava, solai a copertura in legno, scala in marmo. Col passare del tempo, e il susseguirsi di nuovi proprietari (Marchini, Giorgieri e Pellerano), la villa sub\u00ec trasformazioni volumetriche che mutarono l'iniziale impostazione albericiana. Attualmente la villa della Cuncia \u00e8 di propriet\u00e0 privata e non \u00e8 visitabile. \nLe fontane nella Massa cybea.\nUno degli interventi pi\u00f9 significativi per quanto riguarda la politica cittadina di Alberico riguarda la realizzazione di fontane monumentali pubbliche all'interno dei centri urbani. Tutte le fontane sono state realizzate in marmo e corredate di elementi simbolici e didascalici: iscrizioni, stemmi, decori. Numerose erano infatti le fonti ricche d'acqua che ornavano la citt\u00e0, ma solo poche di esse sono sopravvissute fino ai giorni nostri.\nLe principali sono la fontana del Mercurio nella omonima piazza e la fontana di Borgo del Ponte.\nLa Zecca ducale.\nIl 2 marzo 1559 Alberico ottenne dall'imperatore Ferdinando I il privilegio di battere moneta nel proprio Stato. Il sovrano prima di coniare le nuove monete fece un riallineamento del valore di quelle in vigore nel mercato massese. Dopo oltre un anno dalla concessione, il 26 luglio 1560, Alberico inaugur\u00f2 la sua zecca. Gli stati di Massa e Carrara avevano cos\u00ec la loro moneta, che aveva corso legale nel territorio toscano e nelle repubbliche di Lucca e di Genova. Gi\u00e0 nel periodo iniziale tra il 1560 e il 1568 la zecca realizz\u00f2 tutta una serie di pezzature in oro tra le quali degne di nota ben tre diverse tipologie di scudi e un raro mezzo scudo. In questo periodo vennero prodotti ben ventitr\u00e9 diversi tipi di monete in oro dalla zecca masseseche dopo il 1570, era collocata intorno all'area centrale di Massa Cybea, periodo in cui fu zecchiere a Massa, Giulio Romanelli dall'Aquila. La battitura delle monete avveniva in un edificio di Via Pietro Guerra, l'attuale Via Dante.Il Marchese coni\u00f2 monete d'oro e d'argento, tra di esse le principali erano: il mezzo scudo, la mezza doppia o scudo, la doppia e la quadrupla doppia; sulle monete di maggiore valore, Alberico fece incidere il proprio ritratto, nel rovescio invece lo stemma del suo casato, lo spino fiorito dei Malaspina, la banda scarlatta dei Cybo, le palle emblema della famiglia de' Medici. Le monete di argento di Alberico pi\u00f9 diffuse erano il paolo e il mezzo paolo, di cui molte riportano la data di emissione. Le monete erano di ottimo conio, tanto che se ne tent\u00f2 la falsificazione in pi\u00f9 di un'occasione. Nella scansione cronologica delle coniazioni in oro massesi, ci fu un lasso di tempo di tredici anni in cui, a differenza del periodo precedente e successivo, vennero coniati solo due tipi di monete in oro, esattamente due scudi. Il rallentamento delle coniazioni, si ha intorno all'anno 1568, nel quale Alberico ottenne dall'imperatore Massimiliano II il titolo di principe del Sacro Romano Impero. Nel 1588, anno in cui l'imperatore Rodolfo II concesse al principe di Massa il privilegio di poter fregiare il proprio stemma dell'aquila bicipite e del motto \u00abLibertas\u00bb, la zecca massese riprese a coniare monete. A Massa il toponimo \u201cLa Zecca\u201d \u00e8 stato attribuito ad una vasta zona di campagna sulla riva sinistra del fiume Frigido, posta al di l\u00e0 delle mura. Anche il successore di Alberico, Carlo I coni\u00f2 due nuove monete: la doppia da cinque e il ducatone o piastra, queste riproducevano davanti il ritratto del principe e dietro lo stemma della casata Cybo. Con il duca Alberico II la zecca riprese la sia attivit\u00e0 e venne affidata nel 1665 a due maestri coniatori: Giovanni Margariti e Antonio Lagett. Questi tentarono delle falsificazioni, tanto che il parlamento di Aix denunci\u00f2 il 27 dicembre 1667 il fatto che a Massa si coniavano monete di bassa lega che raffiguravano la principessa d'Orleans. Il duca di Massa dovette chiarire la vicenda con l'ambasciatore di Francia a Roma. Con le guerre di successione e la caduta del ducato la zecca di Massa chiuse l'attivit\u00e0. Maria Beatrice d'Este, ultima sovrana di Massa, affidandosi per\u00f2 a una zecca milanese. Le antiche monete dei duchi di Massa e Carrara non erano pi\u00f9 in vigore, neanche nei loro stati, erano divenute oggetto di collezione numismatica. La Duchessa per fare in modo che le monete da lei coniate entrassero in vigore nel suo Stato, dovette svalutare la moneta genovese, corrente anche a Massa e Carrara.\nMassa picta.\nIn una lettera del 1602 scritta da Alberico per l'amico duca di Tribalda, si trova una descrizione esauriente di come si presentava Massa all'epoca:\nPer queste sue case dipinte e i palazzi decorati con affreschi e graffiti, Massa cybea veniva chiamata Massa picta, cio\u00e8 Massa dipinta. Il principe per realizzare ci\u00f2, si avvalse di mastri operai che operavano in centri maggiori come Genova e Firenze, dove queste tecniche erano diffuse e utilizzate a livello urbanistico.\nDiscendenza.\nDalla prima moglie, Elisabetta della Rovere, Alberico ebbe un figlio:\nDalla seconda moglie, Isabella di Capua, Alberico ebbe quattro figli:\nAlberico ebbe anche cinque figli naturali:"}
{"id": "2868317", "revid": "1305772", "url": "https://it.wikipedia.org/wiki?curid=2868317", "title": "Mitchellville", "text": ""}
{"id": "2868318", "revid": "84184", "url": "https://it.wikipedia.org/wiki?curid=2868318", "title": "RDA (Avatar)", "text": "La Resources Development Administration, nota anche come RDA, \u00e8 un'organizzazione immaginaria e la pi\u00f9 grande e importante organizzazione non governativa dell'universo di \"Avatar\".\nStoria.\nL'RDA nasce all'inizio del XXI secolo come una piccola azienda della Silicon Valley creata grazie ai soldi che i due fondatori presero in prestito da amici e parenti. Nei primi decenni di attivit\u00e0 crebbe tuttavia molto rapidamente, fondando centinaia di fabbriche orbitanti attorno alla Luna, a Marte e alla fascia degli asteroidi. Sempre in questo periodo l'RDA costru\u00ec la rete di treni a levitazione magnetica che connette ogni angolo della Terra. Dopo la scoperta di Pandora, l'ICA (\"Interplanetary Commerce Administration\") assegn\u00f2 all'RDA il diritto perpetuo di sfruttamento commerciale del satellite, vietando tuttavia l'uso di armi di distruzione di massa e ponendo restrizioni alla produzione di armi nello spazio. Le prime spedizioni dell'RDA su Pandora e la costruzione dell\"'ISV Venture Star\" (che da sola cost\u00f2 quasi l'intero capitale aziendale) portarono l'azienda sull'orlo della bancarotta, tuttavia le straordinarie risorse su Pandora compensarono adeguatamente il costo.\nIn tempi recenti l'RDA \u00e8 stata oggetto di numerose critiche per il modo di condurre le operazioni su Pandora, in particolare nei rapporti con la popolazione indigena del pianeta conosciuta con il nome di Na'vi.\nAttivit\u00e0 su Pandora.\nA causa dell'incredibile variet\u00e0 di flora su Pandora, quasi ogni pianta sul satellite ha un possibile utilizzo per la produzione di vaccini, biocarburanti, cosmetici e rimedi naturali: ad esempio la \"Capsulatum Virgatum\", una pianta che accumula dentro di s\u00e9 gli isotopi radioattivi del gas xeno, \u00e8 studiata dall'RDA come mezzo di purificazione del terreno in seguito a dei test nucleari.\nIl vero motivo della permanenza umana sul satellite \u00e8 tuttavia l'unobtainium, un minerale che, per la sua propriet\u00e0 di essere un superconduttore a temperatura ambientale, \u00e8 venduto a 20 milioni di dollari al chilo grezzo, il doppio se raffinato. Pertanto l'unobtainium \u00e8 un'attivit\u00e0 estremamente redditizia per l'RDA. Le sue numerose applicazioni, fra cui i treni a levitazione magnetica e della stessa \"ISV Venture Star\", rendono inoltre l'unobtainium un possibile rimedio definitivo alla crisi energetica che colpisce la Terra da molto tempo.\nMezzi.\nLa \"Security Operation\", abbreviato in \"SecOps\", \u00e8 la forza militare privata dell'RDA finalizzata alla difesa e alla sicurezza dei mezzi, delle strutture e dei lavoratori dell'azienda. Reclutate fra i soldati di vari eserciti terrestri, le forze della \"SecOps\" includono notevoli mezzi aerei e terrestri, soldati semplici, soldati specializzati, medici e forze speciali. Nonostante il divieto di usare armi di distruzione di massa, la \"SecOps\" \u00e8 pi\u00f9 che in grado di reggere il confronto con molti eserciti governativi terrestri.\nInvece dei pi\u00f9 recenti armamenti ferromagnetici, su Pandora la \"SecOps\" utilizza un arsenale composto prevalentemente di armi di terza generazione, ovvero armi che sparano comuni proiettili a carica esplosiva, che si sono rivelati sorprendentemente efficaci.\nMezzi impiegati su Pandora.\nEquipaggiamento generale.\nExopack.\nEssendo l'aria di Pandora nociva per gli umani, l'Exopack ha la funzione di rendere l'aria del pianeta respirabile, filtrando diversi gas tossici, ricavandone l'ossigeno.\nArmi da fuoco.\nSN-9 Wasp.\nUn classico revolver prodotto dalla Masa-Cirre in calibro 9 millimetri Sabot ad alta velocit\u00e0 al quale \u00e8 possibile agganciare diversi sistemi di puntamento come mirini infrarossi con sensori di movimento oppure sistemi di mira stabilizzati a giroscopio, precisi fino a 135\u00a0m. La posizione della camera di scoppio dietro al centro di gravit\u00e0 consente alla canna di avere il proprio centro sopra all'impugnatura, migliorando cos\u00ec l'equilibrio dell'arma. Quest'arma viene spesso acquistata privatamente dai soldati quando l'equipaggiamento di ordinanza non \u00e8 sufficiente per le operazioni. L'SN-9 Wasp ha l'affidabilit\u00e0 e la semplicit\u00e0 di un revolver e la potenza necessaria a far soccombere il nemico pi\u00f9 corazzato.\n\u00c8 utilissima su Pandora, dove molti animali pericolosi sono di notevoli dimensioni e non possono essere abbattuti con le armi leggere d'ordinanza dell'RDA.\nPistola RDA.\nQuesta pistola semiautomatica in calibro 8\u00a0mm prodotta dalla Hirte and Fahl \u00e8 l'arma d'ordinanza del personale di sicurezza su Pandora.\nUnit\u00e0 CARB.\nIl sistema di armamenti CARB (\"Cellular Ammunition Rifle Base\", ossia \"base cellulare per fucili e munizioni\"), \u00e8 un sistema modulare per piccole armi destinato alla fanteria e agli eserciti privati. \u00c8 costruito attorno all'unit\u00e0 CARB, un fucile d'assalto in configurazione Bullpup ovvero con otturatore, sistema di scatto, e caricatore dietro al grilletto, che consente di aumentere in lunghezza le dimensioni della canna mantenendo la lunghezza complessiva dell'arma di molto inferiore rispetto ad un normale fucile e quindi guadagnare spazio nella parte anteriore per potervi agganciare in modo rapido innumerevoli accessori.\nL'arma pu\u00f2 assumere diversi assetti: SMG (\"Submachine gun\") ovvero la versione corta per il pattugliamento intra-perimetrale, oppure la versione standard con canna allungata alla quale \u00e8 anche possibile agganciare un cannoncino da 20mm. Seppur non sia mai stata adottata ufficialmente da nessun esercito terrestre \u00e8 stata largamente utilizzata soprattutto da forze speciali ed eserciti privati.\nDi grande adattabilit\u00e0, semplicit\u00e0 e innovativa per il sistema di stoccaggio delle munizioni: i proiettili vengono posti in file orizzontali con il risultato che il caricatore \u00e8 in grado di contenere 80 colpi (contro i 30 dei normali fucili d'assalto).\nFucile a pompa CARB.\nOttimo come misura estrema di difesa o per il fuoco di copertura, il fucile a pompa CARB ha una vasta gamma di tipi di munizioni da 20mm, come granate a getto d'aria, granate HEI (\"High Explosive Incendiary\"), proiettili anticarro, proiettili fl\u00e8chette (dardi metallici), munizioni a grappolo, cartucce a pallettoni e altre.\nBush Boss FD-11/3.\nQuesto lanciafiamme a fiamma chimica della Bush Boss viene prevalentemente utilizzato per la defoliazione del sottobosco di Pandora. La versione FD-11 \u00e8 la pi\u00f9 grande (1828\u00a0mm) destinata ad essere utilizzata in combinazione con l'AMP suit; la versione pi\u00f9 piccola, l'FD-3 \u00e8 lunga poco pi\u00f9 di un metro ed \u00e8 utilizzabile senza l'ausilio dell'esoscheletro.\nMitragliatrice leggera GS-221.\nIl GS-221 \u00e8 una mitragliatrice calibro. 30 (7,62/varie come Full Metal Jacket, anticarro, traccianti, ecc.) destinata ad armare il Tiltrotor Samson o per il supporto tattico.\nViene prodotta dalla IBSF Protection Solutions, una multinazionale con sede a Stoccarda, in Germania. L'azienda produceva solo accessori tattici e si chiamava Protection Solutions ma ha poi cambiato il nome dopo il brevetto della tecnologia che l'ha resa famosa, ovvero l'IBSF: inprinting ballistic solution on firing (soluzione imprinting balistico al momento del fuoco).\nGranate.\nProdotte dalla Matanza Arms Corp, sono composte dallo stesso cappuccio montabile su diversi tipi di cartucce: incendiarie, esplosive, a frammentazione, fumogene, stordenti, ecc..\nMBS (Modular Belt System).\nL'MBS \u00e8 un mitragliatore pesante a nastro da portello o per il fuoco di soppressione calibro. 50 prodotta dalla Masa-Cirre Ltd.\nL'arma pu\u00f2 essere utilizzata manualmente o dotata di comando a distanza in tempo reale.\nHa una particolare forma, dato che attorno a tutta la canna ci sono 3 protuberanze per il raffreddamento rapido.\nMBS-22A.\nL'MBS-22A \u00e8 un mitragliatore fisso dotato di sistema autopuntante utilizzato per la difesa perimetrale con fuoco selettivo tramite radiocomando.\nL'arma pu\u00f2 usare un sistema a tre binari, che pu\u00f2 montare fino a tre fusti di munizioni: in questo modo il binario precedente si pu\u00f2 raffreddare mentre il secondo spara e cos\u00ec via.\nGAU 90.\nIl GAU 90 \u00e8 un cannone da 30mm che pu\u00f2 usare munizioni HEI (\"High Explosive Incendiary\"), penetranti o traccianti; \u00e8 stato progettato per essere utilizzato con l'AMP suit.\nMezzi di terra.\nAMP-Suit.\nLAMP-Suit, il cui nome ufficiale \u00e8 \"MK-6 Amplified Mobility Platform\", \u00e8 un esoscheletro da battaglia alto 4m e largo 1,83m evolutosi durante le guerre della prima met\u00e0 del XXI secolo fino a raggiungere la forma attuale.\nL'AMP \u00e8 dotato di abitacolo sigillato e pressurizzato, nonch\u00e9 di un sistema interno di respirazione BIBS, che lo hanno reso ideale durante gli scontri sulla Luna e su Marte.\nATV.\nSimile ad una motoslitta, l'ATV \u00e8 un mezzo dotato di propulsione a cingolo e sterzo su ruote. \u00c8 equipaggiato con lanciamissili e mitragliatrici, ed \u00e8 usato dai soldati dell'RDA quando occorre una grande potenza di fuoco in zone ristrette.\nSWAN.\nIl \"GAV\" (\"Ground Assault Vehicle\", veicolo d'assalto terrestre), meglio noto con il nomignolo di Cigno, \u00e8 un mezzo d'assalto multifunzione progettato per spostamenti rapidi su terreni accidentati. Simile ad una bassa jeep, \u00e8 lungo 3,6 m per 1,2 \u00a0m di larghezza. \u00c8 dotato di sei ruote motrici, due anteriori e quattro posteriori, e di una postazione d'artiglieria su sedile allungabile che si pu\u00f2 estendere fino a tre metri e mezzo come il collo di un cigno; da qui il soprannome. Pu\u00f2 essere equipaggiato con varie armi e presenta una corazzatura con leghe leggere che tuttavia non si estendono alla postazione dell'artigliere, esposta e vulnerabile ad attacchi di ogni genere anche da parte di nemici armati di arco e frecce come i Na'vi, motivo per cui \u00e8 stato anche soprannominato \"Hellrider\". La sua missione ufficiosa su Pandora \u00e8 attirare e soffocare il fuoco nemico, oltre che fornire un bersaglio mobile meno costoso di un AMP-suit o uno Scorpion. Il modello precedente era chiamato \"Colomba\".\nNel film fa una sola apparizione, durante lo sbarco delle reclute dal Valkyrie.\nVelivoli.\nVeicolo Spaziale Interstellare ISV VENTURE STAR\nL'RDA riesce a raggiungere il planetoide Pandora grazie a una flotta di navi spaziali di cui la ISV Venture Star rappresenta una delle 10 unit\u00e0 attive all'epoca degli eventi narrati. Struttura complessa e incredibilmente costosa, la Venture Star \u00e8 un veicolo non idoneo all'atterraggio, composto principalmente da un traliccio progettato a sopportare forze di trazione e compressione che unisce le 6 parti fondamentali della nave, ovvero:\nL'ISV Venture Star utilizza diversi tipi di propulsione, tutti utilizzati nel corso di un viaggio interstellare tra la Terra e Pandora. La star di Venture sfrutta:\nValkyrie.\nIl velivolo Valkyrie SSTO (Single Stage To Orbit), nome completo TAV-37 B-class shuttlecraft (nome Na'vi: shah-tell), \u00e8 uno shuttle di dimensioni quadruple rispetto al reale omologo terrestre del ventesimo secolo. Viene utilizzato come mezzo di trasporto cargo e passeggeri in attivit\u00e0 transatmosferiche - spostamento dall'orbita pandoriana al centro terrestre dell'RDA - e per voli sul satellite, questi ultimi scomodi e complicati data la stazza dell'aeromobile. \u00c8 infatti dotato di ali a delta la cui apertura totale \u00e8 di circa 80 metri ed \u00e8 lungo complessivamente 101 metri. Il \"Valkyrie\" si muove a 130 nodi nella densa atmosfera della luna, ma raggiunge i 35.000 nodi (65.000\u00a0km/h) in orbita. Riesce a trasportare 60 soldati e fino a 25 AMP o 25 tonnellate di unobtainium. Scelto per distruggere con dell'esplosivo l'Albero delle Anime, uno di questi velivoli viene distrutto da Jake Sully tramite il lancio di una granata in un motore.\nDragon.\nLa Corazzata C-21 Dragon \u00e8 un velivolo d'assalto quadrimotore a corazzatura leggera, progettato espressamente per distruggere nel modo pi\u00f9 rapido possibile qualunque forza nemica terrestre o aerea utilizzando la massima potenza di fuoco non nucleare. Con la sua lunghezza di 41,15 \u00a0m per 31,7 \u00a0m di larghezza, il \"Dragon\" pu\u00f2 caricare fino a trenta soldati con relative attrezzature o alternativamente solo attrezzature, prevalentemente esplosivi, e dieci AMP-suit. A pieno carico raggiunge una velocit\u00e0 di crociera di 220\u00a0km/h (120 nodi) e ha un'autonomia di 2000\u00a0km, sempre a pieno carico. Il suo armamento principale consiste in un gran numero di lanciamissili e lanciarazzi con diversi tipi di munizioni nelle alette anteriori. Come armamento secondario il \"Dragon\" \u00e8 equipaggiato con otto M61 Vulcan a diversa gittata, sopra e sotto la prua, due in coda e una per ogni lato, armati con munizioni traccianti e codici di identificazione IFF (\"Identification Friend or Foe\"), adibiti essenzialmente alla difesa dagli attacchi aerei a causa della mole e della relativa lentezza del velivolo. L'abitacolo \u00e8 sigillato e pressurizzato, al contrario della zona da carico.\nComplessivamente il \"Dragon\" \u00e8 in grado di devastare un'area di 90\u00a0km\u00b2, circa quanto Manhattan, in sei secondi e sulla Terra si \u00e8 guadagnato la fama di poter colpire il 100% dei nemici, inoltre \u00e8 ritenuto inattaccabile dalle armi dei Na'vi e dalle creature di Pandora. Per questo, e per essere stato progettato per la massima potenza di fuoco senza utilizzare armi proibite dall'ONU, l'RDA ha ritenuto opportuno dislocarne uno su Pandora. Questo \u00e8 divenuto il velivolo personale di Quaritch, e reca sull'abitacolo il disegno di un dragone cinese. I Na'vi lo chiamano \"Kunsip apxa\", che significa \"grande nave d'assalto\", e le stime per cui era inattaccabile alle armi Na'vi si rivelano veritiere finch\u00e9 esso non viene distrutto da Jake Sully durante la battaglia per l'Albero delle Anime, utilizzando tuttavia una granata e uno degli stessi missili del Dragon.\nSamson.\nIl Tiltrotor Samson SA-2 \u00e8 un velivolo bimotore da trasporto impiegato dall'RDA durante le missioni non belliche per la dislocazione di rifornimenti e personale, lungo 15,9\u00a0m per 14,99\u00a0m di larghezza. Il \"Samson\" \u00e8 dotato di due propulsori a rotore chiuso e armati di lame, ottimali per il volo nelle foreste, che gli permettono di raggiungere a pieno carico una velocit\u00e0 di crociera di 144 nodi (circa 270\u00a0km/h) con un'autonomia di 1500\u00a0km, oltre che di decollare in verticale. \u00c8 inoltre equipaggiato con un verricello per carichi pesanti capace di sollevare un intero laboratorio da campo e pu\u00f2 trasportare dodici persone oltre al pilota. Il suo armamento, minimo e progettato per la difesa, consiste in una batteria di razzi aria-aria e aria-terra sita sotto la prua, controllata da un sistema di puntamento elettronico, e una postazione di fuoco al portello laterale equipaggiata con una mitragliatrice rotante mobile calibro.50 armata con munizioni anticarro che pu\u00f2 sparare da entrambi i lati del velivolo. L'abitacolo \u00e8 sigillato e pressurizzato, al contrario della zona da carico. I \"Samson\" dislocati su Pandora sono inoltre stati rinforzati per resistere alle perturbazioni elettromagnetiche tipiche del satellite.\nUn \"Samson\" al comando di Trudy Chacon \u00e8 stato distaccato al Programma Avatar. Lo stesso mezzo \u00e8 usato da Trudy, Jake, Grace e Norm per fuggire dai Cancelli dell'Inferno ed \u00e8 schierato con la fazione Na'vi durante la battaglia per l'Albero delle Anime. Viene distrutto dal \"Dragon\" di Quaritch, tuttavia questo elicottero permette la vincita dei Na'vi e la fuga dei marines da Hell's gate.\nScorpion.\nIl Vascello AT-99 Scorpion \u00e8 un velivolo bimotore di classe Mosquito espressamente progettato per situazioni in cui la manovrabilit\u00e0, l'agilit\u00e0 e la velocit\u00e0 del mezzo sono fondamentali per la riuscita della missione. \u00c8 lungo 12,2\u00a0m per 8,73m di larghezza. Lo \"Scorpion\" \u00e8 dotato di due propulsori a rotore chiuso e con doppia turbina con cui pu\u00f2 raggiungere una velocit\u00e0 di crociera di 200 nodi (circa 370\u00a0km/h) con un'autonomia di 1200\u00a0km, capaci di decollo verticale. Il suo armamento consiste in due mitragliatrici automatiche anteriori calibro.50 e da un gran numero di missili aria-aria e aria-terra montate lateralmente. Entrambi i sistemi d'armamento sono controllati da un sistema computerizzato standard di fuoco automatico e sono dotati di un sistema di collimazione istantanea che garantisce il 98,4% di affidabilit\u00e0 nel colpire bersagli a terra e in aria. L'abitacolo \u00e8 sigillato e pressurizzato. Gli \"Scorpion\" sono stati progettati per volare in atmosfere con una densit\u00e0 del 15% inferiore o superiore e i rotori gemelli possono cambiare l'angolo di rotazione e conseguentemente l'accelerazione, potendo dunque raggiungere la velocit\u00e0 massima di ascensione di 545 metri al minuto.\nLo \"Scorpion\" \u00e8 il principale velivolo militare su Pandora e ha garantito la supremazia RDA dei cieli del satellite. I suoi compiti includono la scorta degli shuttle Valkyrie in arrivo o in partenza da Hell's Gate e il supporto tattico ed aereo alle sortite militari dalla base o alle operazioni minerarie e di disboscamento."}
{"id": "2868319", "revid": "1318658", "url": "https://it.wikipedia.org/wiki?curid=2868319", "title": "Modelli numerici di previsione meteorologica", "text": "In fisica dell'atmosfera i modelli numerici di previsione meteorologica sono modelli matematici dell'atmosfera terrestre che utilizzano le condizioni meteorologiche attuali (\"stato atmosferico\") come input o inizializzazione delle equazioni fondamentali del modello stesso per la previsione meteorologica in momenti o istanti successivi (\"prognosi\").\nSono detti \"numerici\" perch\u00e9 la risoluzione delle equazioni del modello, non possibile per via analitica data la loro complessit\u00e0 e non linearit\u00e0, passa attraverso opportune tecniche di analisi numerica e all'uso congiunto di supercalcolatori, vuoi anche per l'ingente mole di dati da elaborare in tempi brevi. Si tratta di un campo di ricerca applicata aperto e in continua evoluzione delle scienze atmosferiche assieme a quello della modellizzazione atmosferica (meteorologia dinamica).\nNumerosi modelli di previsione, sia su scala globale che regionale, sono fatti funzionare per contribuire a creare previsioni per le nazioni in tutto il mondo. L'uso di previsioni basate su un insieme di modelli (\"previsioni di ensemble\") aiuta a determinare e ridurre l'incertezza delle previsioni stesse ed estendere cos\u00ec l'intervallo temporale della previsione meteorologica pi\u00f9 in l\u00e0 nel futuro di quanto sarebbe altrimenti possibile con i risultati di un singolo modello.\nStoria.\nAnche se i primi sforzi in tal senso risalgono agli anni venti, fu solo con l'avvento del computer e della simulazione al computer che questo tipo di previsioni divenne praticabile in tempo reale. Manipolare le enormi serie di dati ed effettuare i complessi calcoli necessari per ottenere una risoluzione abbastanza fine da rendere utili i risultati, richiede infatti l'uso di alcuni dei pi\u00f9 potenti supercomputer del mondo e relative tecniche di elaborazione desunte dall'analisi numerica.\nIl matematico britannico Lewis Fry Richardson fu il primo nel 1922 a proporre un modello matematico per le previsioni meteorologiche. Richardson tent\u00f2 di formulare senza successo una previsione basata su calcoli matematici. La prima previsione ottenuta con modelli numerici ad avere successo fu elaborata, nel 1950, da un gruppo di meteorologi statunitensi composto da Jule Charney, Philip Thompson e Larry Gates, oltre che dal meteorologo norvegese Ragnar Fj\u00f6rtoft e dal matematico John von Neumann, che si avvalsero del computer digitale ENIAC. Per il calcolo utilizzarono una formula semplificata delle dinamiche atmosferiche basata sull'equazione della vorticit\u00e0 barotropica. Tale semplificazione permise la riduzione dei tempi e della memoria richiesta dal computer, consentendo l'esecuzione dei calcoli da parte delle apparecchiature relativamente rudimentali che erano disponibili in quell'epoca. I modelli successivi poterono utilizzare equazioni complete della dinamica atmosferica e della termodinamica atmosferica.\nPrevisioni meteorologiche basate su modelli matematici iniziarono a essere utilizzate per un uso pratico nel 1955, nell'ambito di un progetto comune dell'aeronautica militare, della Marina e dello Weather Bureau degli Stati Uniti.\nDescrizione.\nUn \"modello meteorologico\" \u00e8 costituito da un insieme (\"set\") di equazioni fisico-matematiche, anche dette equazioni primitive, che descrivono differenti propriet\u00e0 e processi dei vari costituenti e aspetti dell'atmosfera:\nL'atmosfera \u00e8 dunque un fluido e l'idea che sta alla base dei modelli numerici di previsione meteorologica \u00e8 quella di campionare lo stato del fluido in un dato momento e di usare le equazioni della dinamica dei fluidi e della termodinamica per stimare lo stato del fluido stesso in qualche momento del futuro. I modelli sono utilizzati per ottenere una previsione dell'evoluzione dello stato dell'atmosfera nel futuro a partire dallo stato presente iniziale. Essi vengono cio\u00e8 inizializzati a partire dai dati ricavati dalla strumentazione meteorologica, opportunamente filtrati (\"data assimilation\") e, tramite risoluzione numerica (\"discretizzazione\") su supercalcolatori delle equazioni che descrivono il moto dell'atmosfera, producono una risposta, sulla base della quale \u00e8 possibile formulare una previsione meteorologica. Le previsioni sono per\u00f2 affette da errori, soprattutto nel lungo termine, poich\u00e9 nei modelli vengono inevitabilmente operate alcune approssimazioni su alcuni processi (parametrizzazioni) e l'atmosfera stessa \u00e8 propriamente un sistema \"caotico\" che amplifica gli inevitabili errori di arrotondamento/troncamento sui valori delle condizioni iniziali. I molteplici e differenti modelli meteorologici in uso nascono da diversi metodi di risoluzione numerica del set di equazioni fondamentali e/o da diverse parametrizzazioni di alcuni processi fisici.\nDefinizione.\nUn modello, in questo contesto, \u00e8 un programma per computer che produce informazioni meteorologiche per momenti futuri a determinate posizioni e altitudini. Il dominio spaziale orizzontale di un modello \u00e8 detto \"globale\", se copre l'intera Terra, o \"regionale\", se copre solo una parte limitata del pianeta. I modelli regionali sono conosciuti anche come modelli di \"area limitata\" (LAM).\nLe previsioni sono computate usando equazioni differenziali matematiche per la fisica e la dinamica dell'atmosfera dette anche equazioni primitive dei moti atmosferici: si tratta di equazioni non lineari, impossibili da risolvere esattamente cio\u00e8 analiticamente, perci\u00f2, i metodi utilizzati, propri dell'analisi numerica, ottengono soluzioni approssimate cio\u00e8 con inevitabili errori. Modelli diversi utilizzano metodi numerici di soluzione diversi; alcuni modelli globali usano metodi spettrali per le dimensioni orizzontali e metodi delle differenze finite per la dimensione verticale, mentre i modelli regionali e altri modelli globali usano metodi delle differenze finite in tutte e tre le dimensioni. I modelli regionali possono utilizzare anche griglie a risoluzioni spaziali pi\u00f9 raffinate, per risolvere esplicitamente fenomeni meteorologici su scala pi\u00f9 ridotta, in quanto non devono risolvere equazioni valide per l'intero globo potendo cos\u00ec sfruttare al massimo la potenza di calcolo del computer.\nI modelli sono \"inizializzati\" (vedi problema di Cauchy) usando dati osservati da radiosonde, satelliti meteorologici e osservazioni meteorologiche di superficie ovvero stazioni meteorologiche su terraferma e oceano (boe e navi). Le osservazioni, compiute su spaziature irregolari, sono elaborate mediante assimilazione di dati e metodi di analisi obiettivi, che effettuano il controllo di qualit\u00e0 e ricavano i valori presenti nelle localit\u00e0 utilizzabili dagli algoritmi matematici del modello (di solito una griglia a spazi uniformi). I dati sono poi usati nel modello come punto di partenza per una previsione. Le equazioni primitive dei modelli sono inizializzate dall'analisi dei dati e sono determinati i tassi di variazione. Questi permettono di predire lo stato dell'atmosfera a un breve intervallo nel futuro. Questo nuovo stato atmosferico diviene il nuovo punto di partenza a cui sono applicate le equazioni per trovare nuovi tassi di variazione, che permettono a loro volta di predire lo stato atmosferico a un ulteriore intervallo nel futuro. Questa procedura per \"passi temporali\" \u00e8 ripetuta continuamente finch\u00e9 la soluzione non raggiunge il momento desiderato della previsione. La lunghezza del passo temporale \u00e8 collegata alla distanza tra i punti della griglia computazionale. I passi temporali per i modelli climatici globali possono essere dell'ordine di decine di minuti, mentre quelli per i modelli regionali possono oscillare da pochi secondi a pochi minuti.\nI risultati (output) dei modelli sono visualizzati su carte meteorologiche pronte all'uso per il meteorologo.\nLimiti di validit\u00e0.\nCome proposto da Edward Lorenz nel 1963, anche ammettendo di saper risolvere analiticamente le equazioni fondamentali dell'atmosfera (cosa non ancora raggiunta), \u00e8 impossibile predire indefinitivamente (cio\u00e8 deterministicamente una volta per tutte) lo stato dell'atmosfera a causa della natura non-lineare dunque caotica delle equazioni della dinamica dei fluidi che amplifica esponenzialmente l'inevitabile errore di inizializzazione del modello ovvero sulle condizioni iniziali. Come ulteriore fonte di incertezza si aggiunge il fatto che le reti di osservazione esistenti hanno una copertura o risoluzione spaziale limitata ovvero non omogenea, specialmente sulle grandi superfici d'acqua come l'Oceano Pacifico e l'emisfero meridionale, il che introduce maggiore incertezza sul reale stato iniziale dell'atmosfera.\nAttualmente il limite temporale massimo di predicibilit\u00e0 dello stato dell'atmosfera da parte di un qualunque modello numerico meteorologico \u00e8 non superiore ai 15 giorni con un grado di affidabilit\u00e0 che decade nel tempo e varia anche in funzione del tipo di condizioni atmosferiche da prevedere. Al di sopra di questo limite si entra nel campo delle cosiddette previsioni stagionali e dei relativi modelli, che giungono a coprire un arco temporale di 3-6 mesi basandosi per\u00f2 su principi fisici, considerazioni base e approcci diversi da quelli dei modelli meteorologici: l'idea di fondo \u00e8 quella delle anomalie termiche oceaniche come forcing della circolazione atmosferica sotto forma di teleconnessioni atmosferiche e relative anomalie atmosferiche termiche, bariche e precipitative: essi hanno cio\u00e8 una risoluzione spazio-temporale inferiore ai modelli meteorologici ovvero offrono una prognosi di semplice 'tendenza' risultando pi\u00f9 simili ai modelli climatici e sono tuttora in fase di sperimentazione e sviluppo.\nPrevisione per insiemi.\nPer tenere conto dell'incertezza insita nei metodi e nei modelli di previsione, cercare di aumentarne l'affidabilit\u00e0 e al contempo spingere in avanti il limite di validit\u00e0 della previsione \u00e8 attualmente in uso la cosiddetta previsione stocastica o \"per insiemi\" (\"ensemble forecasting\"), che implica previsioni multiple create o con uno stesso modello a partire da condizioni iniziali diverse, comprese all'interno di una certa gamma di valori possibili, o con gruppi di modelli diversi tra loro per diverse parametrizzazioni fisiche utilizzate (\"multimodel ensemble forecasting\") oppure incrociando tra loro entrambi i metodi.\nSolitamente, la previsione per insiemi \u00e8 valutata in termini di media d'insieme (ossia la media pesata con la verosimiglianza della condizione iniziale oppure con la probabilit\u00e0 di successo del modello precedentemente valutata statisticamente) di una variabile previsionale, e del divario o ampiezza (\"spread\") all'interno dell'insieme, che rappresenta il grado di accordo tra varie previsioni nel sistema degli insiemi, note come elementi dell'insieme. Un fraintendimento comune consiste nel credere che una bassa dispersione tra gli elementi dell'insieme implichi necessariamente un maggior grado di confidenza nella media dell'insieme. Sebbene a volte esista una \"relazione divario-attendibilit\u00e0\", la relazione tra il divario dell'insieme e il grado di attendibilit\u00e0 o capacit\u00e0 previsionale (\"forecast skill\") varia in modo sostanziale in base a fattori quali il modello di previsione e la regione alla quale si applica la previsione."}
{"id": "2868324", "revid": "1728", "url": "https://it.wikipedia.org/wiki?curid=2868324", "title": "The Roman Imperial Coinage", "text": ""}
{"id": "2868325", "revid": "228587", "url": "https://it.wikipedia.org/wiki?curid=2868325", "title": "Monmouth", "text": "Monmouth \u00e8 una citt\u00e0 del Regno Unito, capoluogo della contea gallese del Monmouthshire.\nDa essa derivano:"}
{"id": "2868329", "revid": "237256", "url": "https://it.wikipedia.org/wiki?curid=2868329", "title": "Evdokija Luk'janovna Stre\u0161neva", "text": ""}
{"id": "2868339", "revid": "767487", "url": "https://it.wikipedia.org/wiki?curid=2868339", "title": "Demonheart", "text": "\"Demonheart\" \u00e8 un EP del compositore italiano di symphonic power metal Luca Turilli. Uscito nel 2002, contiene il singolo omonimo (estratto dall'album Prophet of the Last Eclipse dello stesso Turilli), altre canzoni degli album precedenti e due inediti."}
{"id": "2868341", "revid": "599013", "url": "https://it.wikipedia.org/wiki?curid=2868341", "title": "Mustafa Shakur", "text": "Carriera.\nEsordisce con gli Arizona Wildcats e passa i primi anni di carriera girovagando tra l'NBA e l'Europa dove gioca in Spagna, Polonia, Grecia e Francia.\nAll'inizio del 2012 approda in Italia alla Novipi\u00f9 Casale Monferrato, dove debutta segnando 30 punti al Pala Del Mauro contro la Sidigas Avellino. Nonostante le sue prestazioni la squadra piemontese non riesce ad evitare la retrocessione. Chiude la stagione con 16 punti di media.\nIl 18 settembre 2012 firma ufficialmente per la Felice Scandone Basket Avellino"}
{"id": "2868348", "revid": "2229467", "url": "https://it.wikipedia.org/wiki?curid=2868348", "title": "Landriani", "text": "La famiglia Landriani (o da Landriano) \u00e8 uno dei casati pi\u00f9 illustri e antichi della nobilt\u00e0 milanese. Questa famiglia fu molto potente fin dal secolo XI ed \u00e8 presente nella \"Matricola Nobilium Familiarum Mediolani\" rogata nel 1277 da Ottone Visconti.\nLe origini.\nLo storico Paolo Morigi nel suo libro \"Historia dell'antichit\u00e0 di Milano\" (Venezia, 1592) e dopo di lui Francesco Sansovino nel suo libro \"Origini e fatti delle famiglie illustri d'Italia\" (Venezia, 1670) delineano le principali vicende riguardanti la famiglia Landriani. Entrambi fanno discendere i Landriani dalla Germania in tempi antichi, cio\u00e8 poco dopo la caduta dell'Impero romano d'Occidente.\nIl Crescenzi, storico dello stesso calibro, rincara la dose, e, nella sua \"Corona della nobilt\u00e0 d'Italia\", mette sul conto dei Landriani il Santo Glicerio Landriani arcivescovo di Milano che dopo aver occupato durante otto anni il trono di Sant'Ambrogio sarebbe passato agli eterni riposi il 20 settembre 437.\nGaspare Bugati, nella sua \"Historia universale\" (Venezia, 1571), mette i Landriani fra le casate pi\u00f9 famose di Milano ai tempi di Erlembaldo Cotta (1056),\nGiorgio Merula cita Guglielmo Landriani capo del partito dei nobili nel 1075; il Giulini menziona Guidone e Adelberto da Landriano, Capitanei di Landriano nel 1054.\nNon pertanto, anche non dando peso alle asserzioni dei sopracitati venerandi secentisti, si pu\u00f2 ritenere, senza dubbio di ingannarsi, che questa progenie fu in Milano antica e potente, come dimostra un luminoso fatto: ovvero che tale Guido Landriani (o da Landriano) ebbe la gran ventura di sottoscrivere, come plenipotenziario della repubblica di Milano, l'atto solennissimo con cui si stabil\u00ec la Pace di Costanza, stipulatasi in tale citt\u00e0 il 25 giugno dell'anno 1183, tra Federico Barbarossa da una parte e i rappresentanti delle citt\u00e0 lombarde dall'altra.\nFeudi dei Landriani.\nI capitanei Landriani furono feudatari di Landriano in provincia di Pavia fin dal secolo XI e conservarono la giurisdizione su questo feudo fino al 1536, a seguito della fine degli Sforza a cui erano strettamente legati.\nLo storico Felice Calvi a questo proposito racconta: \"Questa famiglia di origine castellana, fattasi con gli eventi consolare, e potentissima durante la Repubblica, seppe rendersi accetta anche ai Duchi di Milano e fu singolarmente affezionata alla dinastia sforzesca; cosicch\u00e9 Lodovico il Moro in una lettera in data del 25 ottobre 1489, nominando a famigliari ducali alcuni personaggi della famiglia Landriani (Maffeo, Giorgio ed Antonio padre e figli) dice: \"Inter praeclares celeberrimae urbis nostrae Mediolani familias, Landrianorum prosapiamerito commemorari potest et debet\"\".\nI Landriani ebbero molti altri feudi con ampia giurisdizione.\nNel 1077, ricevettero, per fedelt\u00e0 all'Imperatore Enrico IV del Sacro Romano Impero il feudo di San Colombano, in provincia di Milano, che conservarono fino al 1299 dove divenne dominio diretto Visconteo.\nGiacomino Landriani ricevette nel 1329 dall'Imperatore Ludovico il bavaro (Ludovico IV di Baviera) il feudo di Vidigulfo, per la sua fedelt\u00e0 all'Imperatore e i servigi resi.\nPietro Landriani, consigliere ducale di Galeazzo Maria Sforza e tutore del figlio Gian Galeazzo Maria Sforza dopo che gli era stato trucidato il padre, ricevette il feudo e il castello di Calestano presso Parma.\nFrancesco Landriani camerario ducale nel 1442 del duca Filippo Maria Visconti, fu investito nel 1470 dal duca Francesco Sforza del feudo di Mandrino e Birolo, in provincia di Pavia e del titolo di conte di Mandrino.\nAntonio Landriani, valoroso condottiere e capitano ducale al servizio del duca Filippo Maria Visconti, ottenne da costui la concessione del feudo di Spino d'Adda in provincia di Cremona, e l'investitura del titolo di conte di Spino.\nGiuseppe Francesco Landriani consigliere di stato e di guerra dell'Imperatore Carlo V ebbe in dono da Filippo II d'Asburgo il castello di Pandino e fu investito del titolo di conte di Pandino.\nI Landriani furono castellani di Bellinzona nel 1452, della Rocca di Novara nel 1467, della Fortezza di Montebarro del Monte di Brianza, del Castel San Giorgio della citt\u00e0 di Savona, della Rocca di Cassano d'Adda, della Rocca di Soncino, di Orciano di Pesaro, di Trezzo e di Melegnano.\nLandriani illustri.\nI Landriani si imparentarono nei secoli con grandi famiglie della nobilt\u00e0 lombarda, romagnola e marchigiana, tra le quali la famiglia: Visconti, Gonzaga, Borromeo, Della Rovere, Malatesta, Brivio Sforza, Sanseverino, Trivulzio, Taverna, da Barbiano di Belgioioso, Della Torre, Archinto, Carcano, Castiglioni, Melzi e Casati.\nQuesto casato diede molti personaggi illustri: podest\u00e0, castellani, condottieri e generali di ordini religiosi.\nTra questi possiamo citare:\nLa famiglia Landriani si divise in varie linee, e fior\u00ec anche in Napoli, ove ebbe nobilt\u00e0 al seggio di Porto, in Palermo, in Como, in Piacenza, in Parma e a Nancy in Francia. Infatti la dominazione spagnola non torn\u00f2 favorevole ai Landriani e un ramo dei Landriani lasci\u00f2 la patria italiana e part\u00ec alla corte del Duca di Lorena.\nQuesto ramo port\u00f2 poi il cognome de Landrian, cavalieri e signori di Urville, di Outrem\u00e9court, di Aingeville dei S. Alarmont in Lorena, poi baroni di Fisson du Montet nell'anno 1837.\nDal ramo dei Landriani di Vidigulfo discendono gli Azzoni Landriani, famiglia tuttora esistente.\nCuriosit\u00e0.\nNel comune di Portici (NA), un palazzo del 1750 \u00e8 denominato Palazzo Landriani, poich\u00e9 dal 1906 \u00e8 stato sede dell'\"Istituto Glicerio Landriani\"."}
{"id": "2868359", "revid": "1543377", "url": "https://it.wikipedia.org/wiki?curid=2868359", "title": "San Antonio (Alajuela)", "text": "San Antonio \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868363", "revid": "1543377", "url": "https://it.wikipedia.org/wiki?curid=2868363", "title": "Gu\u00e1cima", "text": "Gu\u00e1cima \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868365", "revid": "287204", "url": "https://it.wikipedia.org/wiki?curid=2868365", "title": "Guacima", "text": ""}
{"id": "2868371", "revid": "767487", "url": "https://it.wikipedia.org/wiki?curid=2868371", "title": "Valentina Tolkunova", "text": "Biografia.\nAll'et\u00e0 di 18 anni entr\u00f2 all'Universit\u00e0 statale moscovita di arte e cultura e in seguito studi\u00f2 all'Istituto musicale Gnesin. Dal 1966 fu membro dell'orchestra di Jurij Saul'skij come cantante jazz. A partire dal 1971 cominci\u00f2 a registrare canzoni per la serie TV russa \"Den' za dn\u00ebm\" (Giorno dopo giorno). L'anno successivo si consacr\u00f2 definitivamente cominciando a riscuotere successo nelle radio e nelle TV. Ha pubblicato 13 album in oltre trent'anni di carriera ed \u00e8 stata insignita dei titoli di Artista benemerita (1979) e di Artista del Popolo della RSFS Russa (1987).\n\u00c8 morta nel 2010 a causa di un tumore al cervello, dopo essere stata in coma per pi\u00f9 di un mese."}
{"id": "2868372", "revid": "1543377", "url": "https://it.wikipedia.org/wiki?curid=2868372", "title": "San Isidro (Alajuela)", "text": "San Isidro \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868378", "revid": "1606071", "url": "https://it.wikipedia.org/wiki?curid=2868378", "title": "Sabanilla (Alajuela)", "text": "Sabanilla \u00e8 un distretto della Costa Rica facente parte del cantone di Alajuela, nella provincia di Alajuela.\nVillaggi.\nSabanilla ha 12 villaggi:\n1: Sabanilla (Il principale)\n2: Fraijanes\n3: Poasito\n4: San Luis\n5: El Cerro\n6: Los \u00c1ngeles\n7: Lajas\n8: La Doka\n9: Bajo Santa B\u00e1rbara\n10: Alto del Desenga\u00f1o\n11: Vargas (Parte)\n12: El Espino (Parte)\nStoria.\nSabanilla \u00e8 stata fondata in 1821, e la sua scuola in 1888. Visto che queste date sono molto precedenti di quelle della fondazione di P\u00e9rez Zeled\u00f3n e il distretto che c'era prima dello cantone attuale, possiamo dire che lo sviluppo di Sabanilla \u00e8 stato fermato per 200 anni, dato che era pi\u00f9 sviluppato che P\u00e9rez Zeled\u00f3n fino al 1925.\nEconomia.\nTra le attivit\u00e0 economiche di Sabanilla, si trova la piantagione di caff\u00e8 come una delle pi\u00f9 importanti. C'\u00e8 anche una delle pi\u00f9 importanti piste di motocross del paese, Pista La Olla del Po\u00e1s (Trovata in El Cerro, luogo in cui \u00e8 pi\u00f9 conosciuta come La Fergara)."}
{"id": "2868384", "revid": "125791321", "url": "https://it.wikipedia.org/wiki?curid=2868384", "title": "Istituto agrario di San Michele all'Adige", "text": "LIstituto agrario di San Michele all'Adige, in Trentino, \u00e8 stato fondato dalla Dieta della regione austro-ungarica del Tirolo con sede a Innsbruck il 12 gennaio 1874, con lo scopo di promuovere l'agricoltura tirolese. Suo primo direttore fu Edmund Mach. Entr\u00f2 a far parte del Regno d'Italia nel 1919, fu retto da un Consorzio fra lo Stato e la Provincia di Trento dal 1926 fino al 1988 e dal 1990 \u00e8 ritornato all'originaria unit\u00e0 di funzioni, grazie all'articolazione nei due Centri, scolastico e sperimentale. Fa oggi parte della Fondazione Edmund Mach.\nStoria.\n1860-1874: il dibattito sul progetto dell'Istituto agrario.\nAlla fine dell'Ottocento il Tirolo si estende a cavallo delle Alpi, una contea che gi\u00e0 nel 1363 \u00e8 passata sotto gli Asburgo, e dai due principati vescovili di Trento e Bressanone, attribuiti per la prima volta alla sovranit\u00e0 degli Asburgo nel 1802, e una seconda volta nel 1815 con l'Atto finale del Congresso di Vienna. Quando l'Impero d'Austria riacquista quei territori, dopo i cambiamenti portati dall'epoca napoleonica, con l'intermezzo della dominazione bavarese su Innsbruck, Bolzano e Trento, e li unifica nella Principesca Contea del Tirolo, deve riconoscere, e in parte riconfermare, i loro antichi poteri autonomi.\nIl Trentino italiano \u00e8 legato amministrativamente al Tirolo e soggetto alla sovranit\u00e0 austriaca, ma esso ravvisa in un'autonomia provinciale separata lo strumento idoneo alla difesa dei propri diritti e interessi. La resistenza maggiore nel concedere al Trentino un'autonomia separata rispetto al Tirolo viene dalla Dieta di Innsbruck. In essa i deputati di lingua italiana sono una minoranza. Molte volte la loro voce riesce a farsi sentire attraverso l'ostruzionismo e l'astensione dai lavori delle Diete. Sul piano internazionale i problemi di carattere politico sono diversi: nel 1859 la Lombardia, dopo la seconda guerra d'indipendenza, \u00e8 passata all'Italia e cos\u00ec \u00e8 successo al Veneto nel 1866. Il Tirolo interrompe quindi i rapporti economici e commerciali con queste zone. Gi\u00e0 nel 1871 \u00e8 documentato un fenomeno di recessione dell'economia Trentina: i dazi di importazione di prodotti forniti dal Trentino colpiscono duramente le gi\u00e0 modeste industrie della regione.\nIn questo clima si apre attorno agli anni Sessanta-Settanta un fervido dibattito per costruire nel Tirolo meridionale un istituto agrario che sia scuola e area di sperimentazione con il fine di promuovere e migliorare l'agricoltura. Ben presto si individua nell'ex convento agostiniano di San Michele all'Adige (e nei suoi annessi terreni ed edifici) il luogo adatto per questa operazione. L'area \u00e8 ritenuta ideale anche per la posizione geografica, a met\u00e0 del Tirolo, e per la possibilit\u00e0 di valorizzare pi\u00f9 le colture visto il clima mite. Gi\u00e0 nel 1864 il dottor Morl, un deputato alla Dieta, insiste per San Michele ma, per problemi di politica estera (la guerra dell'Austria contro la Prussia), il dibattito subisce una battuta di arresto. \u00c8 ripreso nel 1869, nella Dieta del 23 ottobre, quando vengono reperiti i fondi per l'acquisto e viene data l'approvazione al progetto. Nella seduta della Dieta regionale Tirolese di Innsbruck del 12 gennaio 1874 si delibera di costruire a San Michele una scuola agraria con annessa una stazione sperimentale.\nInizialmente l'Istituto agrario di San Michele presenta tre sezioni distinte ma non separate: l'istruzione teorico-pratica, l'azienda agricola e la stazione sperimentale.\nL'Ottocento.\nLa scuola.\nIl primo anno scolastico prende avvio l'11 novembre 1874. L'Istituto offre un corso biennale al quale possono accedere i giovani che abbiano frequentato le scuole popolari con buon profitto. Gli studenti, con un'et\u00e0 minima di 16 anni, si dividono in esterni e interni. Questi ultimi alloggiano nell'Istituto. Per aiutare le famiglie in difficolt\u00e0 economica vengono assegnate numerose borse di studio. Le materie insegnate nel primo anno sono le seguenti: religione, zoologia, composizione, matematica, geometria, geografia, scienze naturali, calligrafia, botanica, mineralogia, agronomia, orticoltura, frutticoltura, selvicoltura, pomologia e bilanci e calcolo degli interessi. In aggiunta nel secondo anno si insegnano chimica agraria, zootecnia, veterinaria, viticoltura, enologia, apicoltura, caseificazione, economia, economia rurale e agrimensura. Tutte le materie sono insegnate sia in italiano che in tedesco. Nella medesima ora, dunque, l'insegnante impartisce la lezione in entrambe le lingue, dato che non sono presenti abbastanza docenti per insegnare nelle due lingue separatamente.\nLa vita scolastica \u00e8 impegnativa: gli alunni interni hanno la sveglia alle 5, fanno colazione e poi assistono alla Messa. Alle 6 iniziano le lezioni, che durano fino alle 11, quando si pranza. Il pomeriggio \u00e8 dedicato alle ore di esercitazioni pratiche in campagna o in laboratorio e ai lavori in azienda e nei terreni riservati. Alle ore 19 si cena. Di appoggio alla scuola, ma non solo, \u00e8 presente anche una fornita biblioteca con quasi 1500 volumi, per la maggior parte di agraria. Nei mesi invernali una volta alla settimana si tengono conferenze di informazione o approfondimento. Sono previsti anche momenti ricreativi per gli alunni come il tiro al bersaglio, le esercitazioni con i pompieri e il gioco dei birilli a Maso Togn. In poco tempo all'Istituto iniziano ad arrivare studenti dalla Germania, dall'Austria e da altri luoghi.\nLa maggior attenzione e gli studi pi\u00f9 approfonditi sono rivolti al mondo della viticoltura e dell'enologia.\nL'azienda.\nTutto il complesso si pu\u00f2 suddividere in due parti, il fabbricato principale e l'azienda agricola.\nIl fabbricato principale, nonch\u00e9 l'ex monastero agostiniano, si estende per circa 5.000 m\u00b2 ed \u00e8 costituito da 135 locali. Nel suo interno vi sono:\nL'azienda agricola si estende per 120 ettari, attorno all'Istituto ma anche negli attuali comuni di Mezzocorona, Lavis e Giovo.\nComprende:\nIl primo direttore, Edmund Mach.\nIl primo direttore dell'Istituto \u00e8 il chimico ed enologo austriaco Edmund Mach, dal quale prende il nome l'attuale Fondazione Edmund Mach. Egli \u00e8 inviato dalla Dieta di Innsbruck a San Michele all'Adige nel 1873 per fondare la scuola e dirige l'Istituto fino al 1899, quando viene nominato consulente tecnico agrario al Ministero dell'Agricoltura di Vienna. La scelta non \u00e8 facile e ci vogliono tre anni prima di designarlo come direttore: uno dei motivi per il quale \u00e8 scelto \u00e8 la sua ottima conoscenza dell'italiano (dovuta al fatto che sua madre \u00e8 nativa di Bergamo). Egli, inoltre, \u00e8 indicato dal dott. A. Zuchristian, direttore della rivista di viticoltura \"Weinlaube\", in stretto contatto con l'istituto di Klosterneuburg e con il suo direttore von Babo (di cui Mach aveva sposato la figlia).\nPossedeva una vasta conoscenza nel campo della scienza del suolo, dei fertilizzanti, della nutrizione delle piante ed ottiene importanti risultati nella ricerca riguardante le pratiche agricole utilizzate nel miglioramento della qualit\u00e0 del vino e della frutticoltura in Alto Adige.\nIl luogo della sua sepoltura rimane ignoto fino al 2009, quando si scopre che \u00e8 stato sepolto nel cimitero pi\u00f9 grande di Vienna, il Zentralfieldhof. Una delegazione della Fondazione Edmund Mach vi si \u00e8 recata nel 2011 per onorare la tomba del suo fondatore; sulla stessa \u00e8 stata posta, nell'occasione, una targa commemorativa.\nNasce il Consiglio di agricoltura.\nDurante gli anni settanta dell'Ottocento ha inizio il fenomeno dell'immigrazione dall'Europa in America: la situazione economica \u00e8 pessima. Il settore agricolo \u00e8 quello pi\u00f9 in crisi; ci sono numerose inondazioni e si diffondono nuove patologie delle piante come l'oidio, la peronospora e la fillossera. Anche altri ambiti come quello serico, quello della lavorazione delle pelli e quello della produzione di chiodi, si trovano in difficolt\u00e0.\nPer far fronte a questi problemi il governo austro\u2013ungarico l'8 novembre del 1881 emana una legge che istituisce il Consiglio Provinciale d'Agricoltura, un ente che riceve fondi dal Ministro dell'Agricoltura e dalla Giunta Provinciale. Esso ha il compito di promuovere innovazioni in campo agricolo, collaborando con gli istituti di San Michele e Rotholz.\nIl Consiglio Provinciale d'Agricoltura \u00e8 diviso in due sezioni: una a Innsbruck e una a Trento (1881). \nLa sua prima attivit\u00e0, e forse la pi\u00f9 popolare, \u00e8 quella della distribuzione di sementi, concimi, alimenti alla popolazione colpita dall'inondazione del 1882. In un secondo momento il Consiglio aiuta il settore serico anch'esso in serie difficolt\u00e0 a causa sia della \"pebrina\" o \"nosematosi\", una malattia che distrugge la produzione dei bachi da seta, sia della concorrenza sul mercato delle sete provenienti dall'Oriente. In questo caso il Consiglio d'Agricoltura istituisce un \"Comitato bacologico\" che fa una selezione dei semi da bachi da seta infetti separandoli da quelli sani.\nPer mantenere i rapporti tra contadini ed enti pubblici nascono i Consorzi agrari distrettuali. Sono distribuiti nelle valli e sono 27 dislocati nei paesi di Ala, Arco, Borgo, Cavalese, Cembra, Civezzano, Cles, Condino, Fassa, Fondo, Ledro, Levico, Lizzana, Mal\u00e9, Mezzolombardo, Mori, Nogaredo, Pergine, Primiero, Riva del Garda, Segonzano, Santa Croce, San Michele all'Adige, Strigno, Tesino, Tione, Vezzano.\nIn questi primi anni d'attivit\u00e0 l'Istituto agrario non partecipa e non effettua grandi innovazioni in campo agricolo: deve restaurare la struttura dell'ex convento e rimodernare l'azienda.\nIl direttore Edmund Mach, che partecipa alla Giunta permanente del Consiglio provinciale, stringe degli accordi con il Consiglio Provinciale d'Agricoltura e i Consorzi Agrari distrettuali e impegna l'Istituto in iniziative di informazione e diffusione tramite la stampa periodica: mensilmente viene distribuito ai contadini un bollettino che ha il compito di divulgare le innovazioni e le pratiche colturali da effettuare in quella stagione.\nInoltre ogni anno l'Istituto fornisce un libro chiamato \"Almanacco agrario\", contenente tabelle in cui sono raccolte le annotazioni riguardanti le pratiche colturali e gli eventi meteorologici, con alcuni consigli. Non mancano certificazioni e ricerche, in particolare sulla fillossera e la peronospora, fatte dalla Stazione Sperimentale.\nMa assai importante \u00e8 l'insegnamento al ceto contadino tramite i maestri delle scuole popolari e i \"docenti ambulanti\".\nNel 1923 il Consiglio Provinciale d'Agricoltura diventa il \"Consiglio agrario Provinciale\"; questo organo \u00e8 di tipo fascista e ha gli stessi compiti affidati in precedenza.\nNel 1924 in ogni provincia viene stabilito un \"Consiglio agrario Provinciale\".\nI Consigli agrari Provinciali sono divisi in 4 sezioni: economia, agricoltura, foreste e istruzione agraria.\nIl Consiglio Provinciale d'Agricoltura negli anni successivi viene accorpato all'organo del Consiglio Provinciale dell'economia, perdendo potere, e in un secondo momento negli anni Trenta si unisce al Consiglio Provinciale delle Corporazioni. Durante questo periodo l'agricoltura, a causa dei problemi economici dell'Istituto agrario di San Michele, viene sostenuta dalla Cattedra Ambulante, ovvero da persone che forniscono insegnamenti e assistenza tecnica.\n1878: nasce Rotholz.\nSin dal principio il livello di difficolt\u00e0 dell'attivit\u00e0 dell'Istituto agrario si presenta alto e il lavoro svolto non sufficiente per migliorare la tecnica e la cultura agricola nel Land Tirolo. Uno dei motivi di ci\u00f2 risiede nel fatto che l'istituto si trova in una zona soggetta alla viticoltura a differenza del Tirolo che \u00e8 prettamente volto all'allevamento e alla faraggicoltura. Per ovviare a questo problema nasce nel 1878 a Rothholz l'istituto agrario provinciale per l'economia montana e la zootecnia. Quest'ultimo non dispone, per\u00f2, di una stazione sperimentale, motivo per cui quella di San Michele deve servire tutto il territorio tutelando gli interessi di tutti i settori agricoli.\nLe cattedre ambulanti.\nCon l'inizio dell'attivit\u00e0 dell'istituto agrario di Rotholz, si sviluppa una significativa esperienza: quella dell'istruzione ambulante. Il primo curatore di questa attivit\u00e0 \u00e8 Adolf Trientl. Essa viene poi migliorata negli anni settanta. Questo tipo di istruzione porta l'innovazione e l'insegnamento in mezzo agli agricoltori con l'introduzione di \"docenti ambulanti\", che si impegna per rinnovare un mondo, quello agricolo, molto conservatore. La lezione tipica \u00e8 composta da conferenze tenute prima o dopo la Messa, con discussioni tra coltivatori e insegnanti, e molto spesso si conclude con una dimostrazione pratica a seguito di queste accese discussioni. La fiducia costituitasi tra insegnanti e coltivatori introduce nuove tecniche e nuovi consorzi. A San Michele la cattedra ambulante, con il compito di sviluppare e diffondere l'istruzione ambulante, \u00e8 affidata al dottor Osvaldo Orsi, futuro direttore dell'Istituto.\n1900-1918.\nLa scuola agraria dal 1900 al 1914.\nI primi anni del 1900 sono per l'Istituto fonte di grande cambiamento: nel 1899 Edmund Mach rassegna le dimissioni (e due anni dopo muore prematuramente), cos\u00ec come Giuseppe Samek. \u00c8 proprio Mach il docente effettivo, fin dalla fondazione, di agronomia, zootecnia e caseificazione. Viene sostituito, da Karl Portele, che rimane in carica fino al 1902 ed \u00e8 assistente aggiunto della Stazione Sperimentale di San Michele. \u00c8 poi nominato, nel 1902, Consigliere aulico presso il Ministero dell'Agricoltura. Viene a sua volta sostituito da Karl Mader, che diventa docente di viticoltura, lasciando la cattedra di frutticoltura a Luigi Maier, che la conserva fino al 1910. Nel 1902 il direttore della Stazione Sperimentale diventa Josef Schindler che \u00e8 anche assistente e docente di enologia e chimica agraria fino al 1918. Dopo la partenza di Samek la cattedra di agronomia e zootecnia \u00e8 occupato da Ernesto Binder, Luca Singler e da Scipione de Schulthaus. Mader lascia nel 1909, \u00e8 l'ultimo direttore dell'Istituto sotto l'Impero austro-ungarico diventa il docente di enologia J. Schindler. La cattedra di viticoltura viene occupata invece da Giuseppe Mader. Nonostante ci siano professori molto preparati, l'Istituto vive anni d'instabilit\u00e0 causati dal continuo cambiamento di dirigenza, che non consente il buon funzionamento dell'attivit\u00e0 scolastica. Nel periodo che corre fino alla Prima Guerra Mondiale, la scuola vive una fase di stallo eccetto che per il graduale aumento degli studenti e la presenza di nuovi corsi speciali come quello per l'innesto della vite, la coltivazione degli alberi da frutto e altri. L'idea di aggiungere a fianco del corso biennale un corso superiore non ha molti sostenitori e quindi il progetto viene accantonato. Assieme ai vecchi corsi speciali accelerati, ne sono istituiti altri come un corso di viticoltura moderna (nel 1903), soprattutto in prevenzione della fillossera, un corso di economia domestica (nel 1912/1913) e infine corsi di utilizzazione della frutta e di pollicoltura (nel 1913).\nIl numero degli studenti diplomati a San Michele nei primi del Novecento \u00e8 in media di 30 ogni anno. Tra gli iscritti non risultano esserci donne fino al 1914.\nLa stazione sperimentale dal 1900 al 1914.\nAgli inizi del Novecento la stazione sperimentale dell'Istituto porta avanti ricerche in ambito agricolo, per aumentare le conoscenze scientifiche a livello regionale. I ricercatori eseguono studi riguardanti le tecniche di concimazione di frutteti e vigneti, la difesa contro malattie e parassiti delle piante e l'innovazione di utensili e macchine in campo agricolo. Importanti sono anche le ricerche in ambito zootecnico per migliorare l'alimentazione dei bestiami ed utilizzare migliori tecniche di concimazione dei campi.\nNello specifico la stazione sperimentale si impegna a trovare rimedi per combattere la pellagra, una malattia che colpisce l'uomo dovuta alla mancanza di vitamina B a causa di un'alimentazione prevalentemente a base di mais, studia le tecniche di allevamento in gelsicoltura e bachicoltura, ma soprattutto si impegna per contrastare l'arrivo della fillossera dall'America che, all'inizio del secolo, distrugge i vigneti non solo in Italia, ma anche a livello europeo. Contro la fillossera l'Istituto provvede subito a istruire personale e ricercatori al fine di trovare una soluzione al problema. Si prova inizialmente a trattare il terreno con solfuro di carbonio, senza per\u00f2 ottenere alcun risultato, fino a che dopo pochi anni viene trovata la soluzione innestando l'apparato radicale della vite americana con la parte aerea della vite europea. Immediato \u00e8 l'aggiornamento dei vivai, che iniziano subito a produrre barbatelle innestate con le due diverse specie di vite, e la viticoltura inizia cos\u00ec a riprendersi.\nIn questo periodo inoltre il numero di ricercatori della stazione sperimentale aumenta significativamente, come aumenta il numero di analisi che vengono richieste dagli agricoltori. Vengono analizzati campioni di terreno, di latte, di frutta, di vino, di birra, di concimi e foraggi, che sono eseguiti spesso gratuitamente, ma in caso di rilievi dettagliati con ingenti perdite di tempo, vengono accompagnati da modiche tasse.\nGli anni della guerra.\nL'Istituto durante gli anni della grande guerra \u00e8 adibito a ospedale e caserma e sono sospese le attivit\u00e0 della scuola e della stazione sperimentale. Nel 1918 la scuola, la cantina, i magazzini e la stalla, nella quale nel 1918 si troveranno solo tre vacche e una giovenca, sono saccheggiati e in parte distrutti da soldati e dalla popolazione che soffre la fame.\nVengono a mancare ingenti quantit\u00e0 di prodotti realizzati o collezionati dall'istituto come vino, cognac e acquavite.\nViene asportata una raccolta importante di vini vecchi che raccoglie tutti i diversi prodotti della scuola dal 1880.\nAnche il convento e l'orto ad esso adiacente vengono depredati, come anche le collezioni e i preparati del museo, che per\u00f2 saranno recuperati, seppur gravemente danneggiati. La stima finale ipotetica dei danni provocati dalla guerra \u00e8 di mezzo milione di corone.\nIl primo dopoguerra.\nL'Istituto in Italia.\nNegli anni immediatamente successivi alla fine della prima guerra mondiale, dopo il saccheggio da parte dei soldati austriaci in ritirata, nei primi giorni di novembre del 1918, l'Istituto Agrario riavvia l'attivit\u00e0, richiamando il personale e nominando una Commissione di vigilanza con lo scopo di accelerare la ricostruzione. Si lavora in un clima di \"italianit\u00e0\" e sia la scuola che la stazione sperimentale subiscono un ricambio di personale in questo senso. Viene nominato direttore Osvaldo Orsi, docente dal 1886 e dal 1909 in sostituzione del dottor J.Schindler. Anche le principali cattedre della scuola vedono cambiamenti: in quella di viticoltura, in pochi anni, si succedono i professori Dalmasso, Cacciatore, Zanotti; in frutticoltura diventa docente Giglio Boni; in zootecnia ed agronomia Rindo Springhetti; in enologia il professor Carlo de Gramatica jr.; in fisica e meteorologia l'insegnante Camillo Marchi e in economia rurale, computisteria e cooperazione agraria il dottor Giuseppe Ruatti. Per il caseificio, nel 1921, si trova l'ingegner Socrate Gilberti.\nCon il Trattato di Saint Germain (10 settembre 1919) e la successiva annessione (26 settembre 1919) l'Istituto \u00e8 passato all'Italia e per essa \u00e8 ora amministrato dalla Provincia (essa esercita le funzioni amministrative che prima erano della giunta della Dieta di Innsbruck).\nLa scuola.\nNella scuola c'\u00e8 una ripresa parziale e in sordina delle attivit\u00e0. Prevalgono ora gli studenti di lingua italiana (si contano 7 altoatesini su 51 iscritti) e la lingua usata durante le lezioni \u00e8 l'italiano. Si comincia a discutere di riforma dell'insegnamento (che avverr\u00e0 nell'autunno del 1922) perch\u00e9 se prima l'obiettivo degli alunni frequentanti i corsi all'Istituto era prevalentemente quello di ritornare nelle aziende di famiglia, ora una parte di essi aspira a un posto direttivo non solo nell'azienda propria ma anche altrove e dunque c'\u00e8 la necessit\u00e0 di formare buoni tecnici con capacit\u00e0 organizzative e imprenditoriali.\nLa stazione sperimentale.\nNel dopoguerra l'Istituo agrario ricostruisce la stazione sperimentale e l'azienda agricola. Viene risistemata la stalla e sono introdotti 40 bovini oltre ad alcuni cavalli, suini e muli. Vengono rimessi in produzione i vigneti (gi\u00e0 dal 1919-20 dopo l'abbandono dovuto alla mancanza di manodopera e al diffondersi della fillossera) utilizzando esemplari innestati su vite americana, specie resistente a questi insetto. La collezione ampelografica, che prima della guerra contava circa 500 variet\u00e0 provenienti dall'Austria-Ungheria e dalla Germania, e che nel 1919 era ridotta a 350 variet\u00e0, ora si va ricostituendo con l'arrivo di variet\u00e0 italiane. Nel 1920 viene rimessa in sesto anche la cantina e vengono aggiunti due locali: uno adibito a bottaia, l'altro per l'invecchiamento del cognac. Inoltre viene aggiunta una tettoia sul piano sovrastante per la lavorazione dell'uva in vasche di cemento. La cantina inizia a fornire vini da pasto e vini di alta qualit\u00e0 come il Rosso San Michele e il bianco Fontane d'oro, venduti in fiaschi all'uso toscano. Ci sono poi vini dolci come il Vino Santo e il Moscato dolce.\nGli alberi da frutto messi a dimora aumentano le variet\u00e0. Il gelso viene attaccato da una cocciniglia, la Diaspis pentagona, che si combatte con la propagazione del suo nemico naturale, la vespetta Prospaltella Berlesei (si scopre grazie alle ricerche del dottor Orsi).\nMa le risorse finanziarie sono poche e le attivit\u00e0 funzionano in maniera ridotta. A dirigere la stazione sperimentale arriva l'ingegner de Gramatica, mentre al dottor Marchi \u00e8 affidato lo studio sulle batteriologie agrarie.\nIl direttore Osvaldo Orsi.\nOsvaldo Orsi si laurea alla scuola superiore di agricoltura di Milano e ottiene l'abilitazione all'insegnamento della viticoltura e della frutticoltura. Dal 1886 ottiene l'incarico di terzo docente tecnico a San Michele e diventa docente ambulante, insegnando soprattutto la lotta alla peronospora per la parte italiana del Tirolo, con il sostegno della sezione di Trento del Consiglio provinciale d'agricoltura. Nel 1909, con la direzione di Schindler, diventa vicedirettore. Durante il periodo bellico \u00e8 confinato in Austria superiore nel campo di Katzenau.\nNel 1919, dopo l'annessione del Trentino all'Italia, \u00e8 nominato direttore dell'Istituto di San Michele ed insignito della commenda della Corona d'Italia, \u00abper le lotte lungamente e silenziosamente sostenute a difesa della nostra lingua\u00bb e \u00abper l'amore diuturno, tenace alla nostra piccola patria e per quello per lungo tempo gelosamente serbato in fondo al cuore per l'Italia nostra\u00bb. Stimato ed apprezzato per la sua dirittura morale, conserva sempre la sua passione di divulgatore maturata nella precedente attivit\u00e0 di cattedratico ambulante, e alterna le mansioni di direttore con dei frequenti incontri sul campo. \"Pap\u00e0 Orsi\", come viene chiamato, lascia la direzione dell'Istituto nel settembre del 1928, dopo 43 anni di lavoro assiduo e fecondo. Il suo successore \u00e8 il professor Enrico Avanzi. Numerosi sono i suoi articoli, pubblicati soprattutto sul \"Bollettino d'Agricoltura\" e sul\"'Almanacco agrario\", riguardanti la viticoltura e le malattie della vite, ma anche altri argomenti come la lotta biologica con la Prospaltella Berlesei contro la cocciniglia del gelso. Trascorre gli ultimi anni di vita ancora presso l'Istituto di San Michele svolgendo volontariamente incarichi di ricerca riguardanti la selezione delle sementi. Muore nel 1945.\nL'Istituto durante il Fascismo.\nLa scuola: la riforma del 1922.\nIl carattere centralistico del fascismo si ripercuote anche sull'Istituto. Dal 1923, quando \u00e8 estesa alla provincia di Trento la legge provinciale dei regni d'Italia, anche l'Istituto viene sradicato dal terreno autonomo su cui \u00e8 nato. Alla fine del 1923 un decreto legge disciplina infatti l'ordinamento dell'istruzione agraria media per tutto il Regno e nel 1926, (Regio Decreto del 29 luglio 1926, n. 1415) si istituisce un Consorzio tra Stato e Provincia di Trento per il funzionamento dell'Istituto Agrario di San Michele all'Adige e dell'annessa Stazione Sperimentale. Rimarr\u00e0 in vigore fino all'emanazione della nuova Legge provinciale n.28 del 5 novembre 1990.\nIl Consorzio, che ha personalit\u00e0 giuridica, \u00e8 posto sotto la vigilanza del Ministero dell'economia nazionale. La scuola diventa una Scuola Agraria Triennale Consorziale, i cui contenuti dell'insegnamento e l'ordinamento didattico sono proposti dal Consiglio Agrario\nProvinciale, mentre il regolamento organico e disciplinare deliberato dal Consiglio di Amministrazione dell'Istituto \u00e8 sottoposto\nall'approvazione del ministero dell'Economia Nazionale.\nAnche la stazione sperimentale \u00e8 soggetta al coordinamento nazionale come tutti gli altri istituti Sperimentali del Regno. Lo Stato poi si impegna a contribuire alle spese per il funzionamento dell'istituto e della stazione sperimentale nella misura di 1:2 rispetto al contributo della Provincia, la quale concede anche l'uso degli edifici e affida al Consorzio l'amministrazione dei beni costituenti l'azienda agricola.\nAncora nel 1922 la scuola avvia una riforma che trasforma il vecchio corso biennale nel nuovo corso triennale perch\u00e9 si uniforma alla legge nazionale sul riordino dell'istruzione tecnica e diventa una \"scuola media tecnica ad indirizzo agrario del regno\" legalmente riconosciuta. Il corso triennale serve ad impartire agli studenti un'istruzione professionale che comprenda tutti gli indirizzi dell'agricoltura, con un riguardo speciale per la viticoltura, l'enologia e la frutticoltura. Inoltre l'istituto avvia un corso semestrale invernale per contadini.\nGli Alunni si dividono in ordinari interni (ossia quelli che hanno vitto e alloggio nell'Istituto e sottostanno al regolamento interno); ordinari esterni (quelli che non abitano nell'Istituto ma frequentano le lezioni e i lavori pratici sottostando a uno speciale regolamento) e infine in uditori o ospiti (adulti aventi gi\u00e0 una buona formazione scolastica, che vogliono istruirsi solo in singole materie o assistere ai lavori pratici, ad essi \u00e8 richiesto di mostrare un contegno in tutto corrispondente agli ordini del direttore).\nPer essere ammessi si deve avere come minimo 16 anni di et\u00e0, essere di sana costituzione fisica oltre a superare l'esame di ammissione, riguardante le materie delle scuole primarie (scrivere, leggere, contare). La domanda d'ammissione doveva essere stesa su carta da bollo (da Lire 2) e presentata assieme alla fede di nascita, all'attestato di licenza della scuola elementare, all'attestato medico di sana costituzione fisica e di assoluta esenzione da malattie polmonari e cutanee, e infine al certificato di vaccinazione (ciascuno con bollo da 50 centesimi).\nGli alunni interni devono pagare 200 lire di retta mensile e 50 lire di tassa d'ammissione; inoltre devono munirsi di almeno 5 camicie, 4 paia di mutande, 2 camiciotti da lavoro, 12 fazzoletti, 2 grembiuli, 6 paia di calzetti, 4 asciugamani, 2 paia di scarpe, 4 tovaglioli, 2 vestiti e infine del materiale scolastico e di quello per la pulizia personale.\nIl corso regolare di tre anni, inizia verso met\u00e0 settembre e finisce verso met\u00e0 luglio, con un orario giornaliero di questo tipo: dalle 6 alle 7:30 si studia, dalle 8 alle 12 si fanno lezioni teoriche scuola, dalle 13 alle 16 in inverno e dalle 14 alle 17 in estate vi sono i lavori pratici, infine dalle 17 alle 19 c'\u00e8 l'ultima ora dedicata allo studio.\nL'istituto gode allora di un vasto podere sperimentale, che costituisce il mezzo didattico migliore. L'azienda inoltre offre alla scuola ci\u00f2 di cui ha bisogno (compresa la compravendita di attrezzi e macchine), e le industrie agricole annesse alla principale, ossia la cantina, il caseificio, la stazione sperimentale, la stalla e la stazione per il controllo semi offrono ogni giorno a docenti e studenti esperienze lavorative e sperimentali.\nGli studenti possono godere inoltre dell'aiuto della biblioteca, delle collezioni, dei modelli e del museo. La biblioteca offre agli studenti 200 volumi di natura soprattutto agricolo-scientifica, mentre i docenti possono avvalersi di circa 6000 volumi aventi come contenuto tutte le varie ramificazioni dell'agricoltura. Il museo contiene tra le pi\u00f9 varie collezioni, che vanno dagli animali utili o dannosi per le piante agli scheletri di bovini o equini.\nIl corso invernale semestrale per contadini ha lo scopo di approfondire le conoscenze degli alunni mediante le nozioni fondamentali dell'agricoltura, in modo che sappiano coltivare con maggior profitto i loro campi. Per essere ammessi devono avere 16 anni d'et\u00e0 e avere riportato una buona valutazione alle scuole elementari. Il corso si divide in un primo periodo invernale con 4 ore di lezione al giorno, e in un secondo periodo primaverile con 2 ore al giorno. I frequentanti devono pagare la retta mensile di 150 lire, e a fine corso viene dato a loro un attestato di frequenza.\nIl programma generale d'insegnamento prevede le seguenti materie, divise per corsi:\nLe ore di lezione totali sono 48 (24 per semestre) nei primi due corsi, mentre il terzo ed ultimo corso prevede 50 ore totali di lezioni (25 per semestre).\nLa Stazione Sperimentale.\nDurante il periodo fascista la stazione sperimentale risente delle ristrettezze generali di quel periodo, trovando principalmente appoggio nei contributi straordinari da parte del Ministero dell'Agricoltura e Foreste, per puntare comunque a una sperimentazione di alto livello. Ad aggravare la situazione economica c'\u00e8 inoltre il bilancio negativo dell'azienda dell'Istituto, che viene per\u00f2 coperto dalla Provincia. Nel 1926 la stazione sperimentale diventa un consorzio fra Trento e lo Stato (Regio Decreto 29 luglio 1926, Gazzetta Ufficiale del Regno d'Italia, 30 agosto 1926), ma gi\u00e0 nel 1928, con Enrico Avanzi, diventa una stazione agraria sperimentale pari alle altre presenti nello Stato.\nDurante questi anni lo studio si concentra principalmente su prodotti alimentari e concimazioni: durante il periodo fascista si pu\u00f2 usufruire solamente di prodotti fatti in Italia ed \u00e8 necessario quindi aumentare la produzione agricola, specie cerealicola. A questo scopo si cercano nuove concimazioni a base di fosfati e azotati per il grano. Riguardo al settore viticolo, vengono compiute ricerche sull'influenza che avrebbe apportato l'innesto americano sui vini prodotti con viti innestate (innesti resi necessari dalla lotta alla fillossera): risulta che il Teroldego e il Negraro accusano i danni maggiori, con perdite di aromi e corpo molto consistenti. Vengono fatte anche ricerche su nuove variet\u00e0 di viti. In questo frangente va ricordato Rebo Rigotti, uno dei grandi genetisti italiani dell'Ottocento, che ha concentrato i suoi studi sull'incrocio di variet\u00e0 produttive per variet\u00e0 fini. \u00c8 il padre della variet\u00e0 Rebo, ottenute dall'incrocio fra le uve di Teroldego e di Merlot.\nIl secondo dopoguerra.\nLa scuola.\nTra il 1944 e 1945 le attivit\u00e0 scolastiche sono interrotte; in questo periodo l'istituto \u00e8 affidato al presidente della Provincia Autonoma di Trento, l'on. Pietro Romani.\nNel 1946 si rinnova il Consiglio di amministrazione che elegge come presidente il comm. Giulio Catoni, come vicepresidente il professor Antonio Mayer e come direttore il dottor Carlo de Bonetti. Questi anni sono molto difficili per le casse dell'istituto che devono continuamente sollecitare il Ministero dell\u2019Istruzione perch\u00e9 mantenga i suoi impegni finanziari. La Presenza degli studenti \u00e8 molto scarsa a causa dei costi elevati della retta scolastica e della difficolt\u00e0 del test di ammissione che prevede una sufficiente preparazione nella lingua tedesca.\nTra il 1947 e 1948 la scuola pu\u00f2 contare 65 alunni, con una retta scolastica mensile di 12000 Lire.\nCon la legge costituzionale del 26 febbraio del 1948, n.5 che costituisce in regione autonoma il Trentino Alto Adige, l'Istituto Agrario di San Michele all'Adige si ricolloca nelle competenze e nei poteri degli organi della Provincia Autonoma di Trento.\nNel 1949 l'Istituto subisce la perdita del direttore Carlo de Bonetti, sostituito da Silvio Bonetti. Nello stesso anno il presidente Giulio Catoni, ormai ottantenne, si dimette sostituito da Italo Tranquillini, assessore provinciale all'agricoltura; si rinnova il Consiglio di amministrazione.\nNel 1953 il presidente Italo Tranquillini \u00e8 sostituito da Luigi dalla Rosa, nuovo assessore. Durante questi anni si instaura uno stretto legame tra l'Istituto e la Giunta provinciale, tale per cui i cambiamenti in Consiglio e in Giunta provinciale hanno ripercussioni anche sugli organi dell'Istituto. Va ricordato che la Provincia di Trento \u00e8 l'unico ente a sostenere l'Istituto (stanziando 322.965.720 Lire annue) a causa del taglio dei fondi operato dallo Stato. I fondi dell'Istituto provengono ora per i due terzi dalla Provincia Autonoma di Trento e per un terzo dal Ministero dell'istruzione.\nLa stazione sperimentale.\nDal 1946 al 1950 il lavoro riprende lentamente grazie ai fondi, anche se molto modesti, che arrivano dal Ministero dell'Agricoltura e Foreste e per interesse del prof. Giulio Catoni (allora presidente dell'istituto). Solo nel 1949, quando la regione diventa autonoma, l'Istituto ottiene una valorizzazione da parte delle autorit\u00e0, in modo da poter intensificare le attivit\u00e0 didattiche.\nDal 1945 al 1952 si attua un fondamentale miglioramento genetico della patata, dei cereali, della vite e delle altre piante da frutto. Oltre al miglioramento genetico vengono fatti lavori riguardanti concimazioni e produzione di seme. Vengono approfonditi gli studi sulle malattie delle piante e i rispettivi mezzi per combatterle, si ampliano le ricerche in campo zootecnico, enologico e caseario. In seguito vengono attrezzati in parte il laboratorio chimico e batteriologico, che collaborano alla sperimentazione e viene ultimato l'Osservatorio meteorologico.\nI lavori riguardanti le piante erbacee si conducono in zone diverse, suddivise in base alle caratteristiche pedoclimatiche, che meglio rispondono a specifici scopi. Ad esempio sul Bondone si fanno esperienze su foraggere e cereali, mentre in Sella della Valsugana sulla patata. L'attivit\u00e0 sperimentale viene affidata al personale della stazione e ai docenti della scuola per le specifiche branche di insegnamento. La Stazione Sperimentale cerca di migliorare la patata incrociando tra loro la flora spontanea e semi spontanei delle regioni Andine con le migliori razze europee, intervenendo anche con la concimazione delle foraggere e selezionando circa 40 specie spontanee delle zone alpine con l'obbiettivo di produrre il seme per il miglioramento del prato-pascolo alpino. Lavora inoltre sulle specie ortensi selezionando le specie pi\u00f9 comuni per la costituzione di orti familiari e montani, e sulle colture legnose. Per melo, pero, pesco e vite vengono effettuati 71 incroci per migliorare le caratteristiche organolettiche e la resistenza del grappolo. La Stazione Sperimentale nel 1954 effettua anche prove di alimentazione dei vitelli.\nLa scuola con l'arrivo di Bruno Kessler.\nVerso la fine degli anni Cinquanta si assiste ai primi segnali di risveglio dell'Istituto.\nNel 1957 Bruno Kessler, assessore alle finanze (e dal 1960 anche presidente della Giunta provinciale) viene eletto presidente dell'Istituto agrario. Rimarr\u00e0 in carica per pi\u00f9 di venti anni, fino al 1978\nNel 1958 Kessler inoltra la domanda al ministero per poter aprire a San Michele un Istituto Tecnico Agrario non statale, legalmente riconosciuto, cio\u00e8 una scuola media superiore della durata di cinque anni e che al termine degli studi prevede un esame che conferisce il titolo di perito agrario. Nel 1960 si orienta la scuola verso una specializzazione in viticoltura ed enologia, aggiungendo un sesto anno al corso tradizionale quinquennale.\nSempre in quegli anni viene assunto come direttore del laboratorio Franco Defrancesco (chimico proveniente dal laboratorio d'igiene di Trento). Egli inizia gli esperimenti che portano alla nascita del vino Castel San Michele, frutto di un uvaggio di Merlot, Cabernet franc e Cabernet Sauvignon. (Il presidente Bruno Kessler fissa il prezzo a mille lire e non ne rimane neanche una bottiglia). Franco Defranceso apporta, inoltre, dei miglioramenti al laboratorio, il che consente un aumento delle analisi e delle ore di lavoro.\nNel 1960-61, accanto all'Istituto tecnico agrario, prende avvio l'Istituto professionale per l'agricoltura, che porta avanti la tradizione della vecchia Scuola tecnica agraria a pratica biennale. I corsi hanno la durata di due anni, pi\u00f9 uno di specializzazione scelto tra viticoltura ed enologia, frutticoltura, zootecnia e meccanica agraria. Al termine del corso gli studenti ottengono un attestato di \"esperto coltivatore\". La scuola fornisce una preparazione agli studenti in modo che al termine del percorso tornino all'azienda familiare.\nA met\u00e0 degli anni Sessanta l'Istituto tecnico conta circa 200 studenti; negli anni 1970-1971 gli iscritti sono 300 e viene introdotto il numero chiuso per gli studenti in entrata: 50 alunni da suddividere in due prime. Negli anni Sessanta la rosa degli studenti \u00e8 costituita prevalentemente da ragazzi provenienti dalla Val di Non, dalla Valle dell'Adige, dalle valli di Fiemme, Valsugana e dall'Alto Adige. La gran parte degli studenti pernotta presso il convitto, gestito dalle suore.\nDurante l'inverno \u00e8 possibile partecipare ad una scuola di caseificio della durata di tre mesi. Successivamente questo corso viene chiuso per mancanza di alunni e la soppressione delle piccole stalle.\nNel corso degli anni Sessanta iniziano inoltre i gemellaggi con le scuole agrarie della Baviera a Kempten-Allg\u00e4u (tirocini presso le famiglie) Forcheim (tirocini con lezioni di tedesco due volte a settimana).\nPreside della scuola dal 1958 \u00e8 il prof.Giovanni Manzoni; nel 1970 assume anche il ruolo di Direttore della struttura fino al 1985.\nNel 1963 l'Istituto Agrario viene riconosciuto con equiparazione del titolo di studio.\nAccanto all'Istituto nasce in questi anni il Museo degli usi e costumi della gente trentina, affidato a Giuseppe \u0160ebesta.\nNel 1967, in seguito all'aumento del numero degli studenti, si decide di costruire un nuovo complesso scolastico, progettato ed edificato accanto al vecchio monastero. Esso comprende, oltre alla scuola, anche il laboratorio chimico, che sotto la direnzione del professor Franco Defrancesco assume dimensioni e rilievo sempre maggiori.\nNel 1977 viene aperta una sezione staccata nel comune di Cles (Val di Non).\nDurante il 1978 Bruno Kessler si dimette dalla carica di Direttore per incompatibilit\u00e0 con altre cariche. Gli succede Enrico Bolognani che nel 1984 viene sostituito da Bettini.\nLa stazione sperimentale 2.\nNel quinquennio 1955-1960 la stazione sperimentale si dedica al miglioramento qualitativo della produzione foraggera per il potenziamento zootecnico, alla frutticoltura e alla viticoltura per le quali si impone la scelta varietale e la tipizzazione dei prodotti in vista del Mercato comune europeo. La stazione si concentra anche sulle prove di nuovi anticrittogamici per peronospora e oidio della vite, preparato contro la muffa dell'uva, con l'uso della concimazione con urea per via fogliare. \u00c8 in continuo miglioramento genetico la patata e si fanno sperimentazioni sui fruttiferi.\nLa stazione sperimentale contribuisce inoltre al completamento della Carta viticola della provincia di Trento. Solo nel 1970 inizia di nuovo la pubblicazione di \"Esperienze e ricerche\". Da questo momento la stazione sperimentale diventa regionale e ha il compito di assistere con la sperimentazione gli agricoltori delle provincie di Trento e Bolzano.\nLa stazione sperimentale \u00e8 suddivisa in otto sezioni che operano nei seguenti settori: frutticoltura, conservazione della frutta, zootecnia, viticoltura ed enologia, forestale, patologia, laboratorio chimico. In particolare, le sezioni di patologia e laboratorio chimico assistono le altre sei.\nQuando la stazione riprende il suo lavoro nel 1964 ha pochissimo personale ed \u00e8 priva di mezzi. La situazione migliora quando diventa regionale: si dota infatti di circa 13 ettari di terreno a Mezzolombardo e a San Michele di una sede circondata da circa 3 ettari.\n1990-2007.\nNel 1972 si istituisce il Nuovo Statuto dell'Autonomia della Provincia di Trento. La provincia acquisisce competenze in materia di agricoltura e foreste. Nel 1984 il presidente Ongari riorganizza l'ente, l'anno seguente il direttore Attilio Scienza contribuisce ad una forte accelerazione nel campo della ricerca e sperimentazione specie in campo viticolo-enologico. Nel 1988 avviene lo scioglimento del consorzio tra Stato e Provincia costituito nel 1926. Con la legge provinciale n. 28 del 5 novembre 1990 inizia il Nuovo Istituto Agrario.\nLa legge individua tre tipi di efficienza: produttiva, economica e organizzativa. I compiti dell'Istituto vengono cos\u00ec definiti: effettuare e promuovere attivit\u00e0 di ricerca e sperimentazione scientifica, istruzione e formazione, servizi alle imprese del settore agro-alimentare, tutela del territorio. I compiti sono finalizzati alla crescita socio economica e culturale dell'agricoltura, nonch\u00e9 allo sviluppo agroalimentare e forestale con particolare riferimento alle interconnessioni ambientali e in armonia con la tutela del territorio.\nL'Istituto viene pertanto diviso in:\nLa legge prevede inoltre la fondazione di un'unit\u00e0 della genetica molecolare e il rinforzo dei contatti con il Ministero delle Politiche Agricole. La stazione sperimentale agraria e forestale diventa pertanto da regionale a provinciale.\nLa Fondazione Edmund Mach.\nNel 2008 il complesso viene trasformato in fondazione privata con capitale pubblico, in attuazione della legge provinciale della Provincia autonoma di Trento n. 14 del 2 agosto 2005, intestata al fondatore. Da allora l'Istituto \u00e8 dunque parte della Fondazione Edmund Mach."}
{"id": "2868387", "revid": "1305772", "url": "https://it.wikipedia.org/wiki?curid=2868387", "title": "Celletta", "text": "Celletta"}
{"id": "2868389", "revid": "124926304", "url": "https://it.wikipedia.org/wiki?curid=2868389", "title": "\u010cajni\u010de", "text": "\u010cajni\u010de (\u0427\u0430\u0458\u043d\u0438\u0447\u0435) \u00e8 un comune della Repubblica Serba di Bosnia ed Erzegovina con 5.449 abitanti al censimento 2013."}
{"id": "2868390", "revid": "767487", "url": "https://it.wikipedia.org/wiki?curid=2868390", "title": "Antonio Anderson", "text": ""}
{"id": "2868393", "revid": "1785065", "url": "https://it.wikipedia.org/wiki?curid=2868393", "title": "San Rafael (Alajuela)", "text": "San Rafael \u00e8 un distretto della Costa Rica facente parte del cantone di Alajuela, nella provincia di Alajuela. Aqui vive Oscar proveniente de gringolandia."}
{"id": "2868399", "revid": "74801", "url": "https://it.wikipedia.org/wiki?curid=2868399", "title": "Kalinovik", "text": "Kalinovik (in serbo \u041a\u0430\u043b\u0438\u043d\u043e\u0432\u0438\u043a) \u00e8 un comune della Repubblica Serba di Bosnia ed Erzegovina con abitanti al censimento 2013."}
{"id": "2868400", "revid": "1543377", "url": "https://it.wikipedia.org/wiki?curid=2868400", "title": "R\u00edo Segundo (Costa Rica)", "text": "R\u00edo Segundo \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868401", "revid": "287204", "url": "https://it.wikipedia.org/wiki?curid=2868401", "title": "Rio Segundo", "text": ""}
{"id": "2868405", "revid": "125776987", "url": "https://it.wikipedia.org/wiki?curid=2868405", "title": "Cesare Riario", "text": "Biografia.\nNacque il 24 agosto del 1480 da Girolamo Riario e Caterina Sforza, cugino di Raffaele Riario. Il 3 giugno 1499, all'et\u00e0 di soli 19 anni, fu nominato amministratore apostolico dell'arcidiocesi di Pisa, di cui divenne arcivescovo consacrato nel 1506. Venne trasferito nel 1518 alla diocesi di Malaga, dove rimase fino alla morte avvenuta nel dicembre del 1540. Fu sepolto nella Sala del Capitolo dei Padri di Sant'Antonio di Padova, nell'omonima basilica.\nViene indicato come abate del monastero di San Pietro in Ciel d'Oro di Pavia, Patriarca d'Alessandria e Patrizio Veneto, quest'ultimo titolo ereditato dal padre.\nEra zio materno di Giovan Girolamo de' Rossi."}
{"id": "2868406", "revid": "1543377", "url": "https://it.wikipedia.org/wiki?curid=2868406", "title": "Desamparados (Alajuela)", "text": "Desamparados \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868408", "revid": "1373765", "url": "https://it.wikipedia.org/wiki?curid=2868408", "title": "Val di Luce", "text": "La Val di Luce (gi\u00e0 Val delle Pozze) \u00e8 situata nell'Appennino tosco-emiliano, ed \u00e8 percorsa dal Rio Le Pozze, affluente del torrente Scoltenna, tributario del fiume Panaro, che s'immette nel fiume Po. Fino agli anni sessanta si chiamava Valle delle Pozze; successivamente furono realizzate varie piste di sci ed impianti di trasporto a fune, nonch\u00e9 un collegamento con il comprensorio sciistico dell'Abetone, cosicch\u00e9 fu denominata Val di Luce.\nCaratteri.\nA Sud, la testata della valle \u00e8 dominata dal monte Alpe Tre Potenze, alto 1940 metri s.l.m.; a Est il suo versante destro \u00e8 delimitato dal crinale che si distacca dall'Alpe Tre Potenze e che prosegue verso Nord attraverso il Passo della Vecchia, il Monte Dente della Vecchia, il Passo della Fariola, il Monte Gomito, alto metri 1892 s.l.m., e che digrada poi verso i paesi di Faidello e Dogana Nuova, nella valle modenese del torrente Scoltenna, nel Frignano; a Ovest il suo versante sinistro \u00e8 delimitato dal crinale che la separa dalla valle modenese delle Tagliole, percorsa dal torrente omonimo, crinale che fa anche da confine tra la Toscana e l'Emilia-Romagna; a Nord, la valle sbocca nella Valle dello Scoltenna, presso il paese di Fiumalbo e la strada statale 12 dell'Abetone e del Brennero.\nDai 1940 metri s.l.m dell'Alpe Tre Potenze, presso la testata, fino all'immissione del Rio delle Pozze nello Scoltenna, a 1027 metri s.l.m., la Val di Luce presenta un dislivello di 913 metri ed una lunghezza di circa 8\u00a0km. Sotto la quota di circa 1550 metri s.l.m. la Val di Luce \u00e8 coperta da boschi cedui e di alto fusto prevalentemente di faggio, poi di abete rosso ed abete bianco, nonch\u00e9 di acero di monte; oltre tale altezza, la vegetazione arborea cessa e s'incontrano estesi vaccinieti e brughiere di alta quota, prati-pascoli alternati a rocce affioranti nonch\u00e9, nella parte pi\u00f9 bassa, a pozze d'acqua ed acquitrini: tra essi spicca, proprio sotto la cime dell'Alpe Tre Potenze, il Lago Piatto.\nAccessi.\nLa carreggiabile che percorre tutta la Val di Luce fino all'abitato ha una lunghezza di circa 5\u00a0km e proviene dal borgo di Faidello, che si trova sulla strada statale n\u00ba 12 dell'Abetone e del Brennero, a circa 4\u00a0km dal Passo di Abetone. A circa met\u00e0 percorso si stacca verso Ovest l'antica \"strada ducale\", oggi transitabile solo con veicoli fuoristrada, che aggira il Balzo delle Rose, alto 1789 metri s.l.m., ed entra nella valle modenese delle Tagliole, facente parte del Parco dell'Alto Appennino Modenese, e costeggiandola sale fino al valico di Foce di Giovo, tra il monte Femminamorta ed il Monte Rondinaio. Da qui la \"strada ducale\" scende nella Valle lucchese della Fegana, costeggiando la Riserva dei Luoghi Naturali di Orrido di Botri e proseguendo poi per Montefegatesi e la Garfagnana.\nLa Val di Luce \u00e8 collegata con le valli adiacenti anche tramite numerosi sentieri. Presso il piccolo unico borgo di fondovalle, costituito da alberghi, residence, negozi, pubblici esercizi e strutture sportive, uno di essi sale al Lago Piatto e da qui, attraverso il Passo della Vecchia, conduce nella contigua Valle del Sestaione, presso il Lago Nero, dove \u00e8 situato un piccolo rifugio del Club Alpino Italiano di Pistoia e poi presso la Foce di Campolino, nel cuore delle riserve naturali. \nUn altro sentiero, superato il Passo della Fariola, risale il Monte Gomito e digrada poi attraverso la Selletta fino ad Abetone. \nDal Lago Piatto, attraverso il Passo di Annibale, un sentiero scende nella Valle delle Tagliole, dove incontra la \"strada ducale\" che conduce alla Foce a Giovo, importante valico esistente tra il monte Femminamorta ed il Monte Rondinaio; da qui, si pu\u00f2 proseguire scendendo sull'antica carreggiabile nella Valle della Fegana, lungo il crinale che bordeggia la riserva del profondo Orrido di Botri oppure ci si pu\u00f2 dirigere verso la cima del Monte Rondinaio e scendere fino al pittoresco Lago Baccio o infine, superare il Lago Torbido ed il Lago Turchino ed attraverso il Passetto, raggiungere il Lago Santo. Infine, un sentiero percorre tutta la Val di Luce lungo il Rio delle Pozze dirigendosi poi verso Dogana Nuova, sulla S.S. n\u00ba 12 ed un altro risale il versante destro ed attraverso il Pulicchio raggiunge Abetone.\nStoria.\nLa Val di Luce nel passato risultava pressoch\u00e9 disabitata, a parte qualche capanna di taglialegna o qualche ricovero di pastori per portare le pecore al pascolo nella bella stagione. Tuttavia, era certamente frequentata anche da viandanti, da pellegrini e da mercanti. Infatti, nella zona esistono, fino da epoche remote, valichi appenninici di una certa importanza che congiungevano l'Etruria alla pianura del Po: il Passo di Annibale e il Passo della Vecchia. Entrambi presso la cima dell'Alpe Tre Potenze, la quale congiungeva emblematicamente tre vallate appartenenti a tre stati diversi: il Granducato di Toscana, il Ducato di Lucca e il Ducato di Modena.\nL'esistenza del Passo di Annibale nell'alta Val di Luce \u00e8 legata all'epopea del condottiero cartaginese che secondo alcuni storici, nella primavera del 217 a.C., durante la seconda guerra punica, provenendo dalla pianura padana, vi sarebbe transitato con il suo esercito di 50.000 uomini, proseguendo poi verso la pianura tra Pistoia e Fiesole, ove incontr\u00f2 soverchie difficolt\u00e0 nelle paludi, come narra Tito Livio. Non manca chi afferma che sia invece transitato dal Passo di Collina: certo \u00e8 che ove sia realmente transitato dal Passo di Annibale, deve poi avere costeggiato il Lago Piatto e superando il Passo della Vecchia, deve essere entrato nella Valle del Sestaione per poi discendere verso l'Etruria.\nDal suddetto valico, nel 1600 e nel 1700 passava la Via dei remi lungo la quale venivano trasportati all'arsenale di Pisa tronchi di faggi ed abeti per ricavarne remi e assi per il fasciame delle navi del Granducato di Toscana. In sintesi, dopo il taglio nelle foreste vicine al Passo dell'Abetone e a Cutigliano, i tronchi venivano condotti nella parte alta della Valle del Sestaione, vicino al Lago Nero; da qui entravano dal Passo della Vecchia nella Val di Luce, allora chiamata Valle delle Pozze; quindi venivano trasportati lungo il Lago Piatto fino al Passo di Annibale, dove entravano nella Valle delle Tagliole per poi discendere in Garfagnana attraverso il territorio del Ducato di Modena; infine, arrivavano a Pisa su zatteroni attraverso il fiume Serchio, il mare e il fiume Arno.\nLa Valle delle Pozze fu acquistata nel 1935 dal podest\u00e0 di Abetone, l'ing. Lapo Farinati Uberti. Questi si mise in animo di valorizzarla, realizzandovi un centro turistico di prim'ordine, per attrarre il bel mondo di allora. L'ambizioso progetto prevedeva la costruzione di un albergo moderno con varie dipendenze, piste da sci, impianti di risalita a fune, piste di pattinaggio, esercizi di ristoro ed un parcheggio. Un grande faro nella parte alta avrebbe giustificato la nuova denominazione: non pi\u00f9 Valle delle Pozze, ma l'accattivante Val di Luce. I lavori iniziarono quasi subito: fu costruito l'albergo tutto in pietra sotto il Passo di Annibale, una dipendenza anch'essa in pietra ed alcune infrastrutture. Tuttavia, la partecipazione dell'Italia alla seconda guerra mondiale prima e la scomparsa poi del coraggioso ingegnere interruppe il coronamento delle opere previste.\nNegli anni sessanta del secolo scorso fu ripreso ed aggiornato il progetto: furono realizzati progressivamente vari impianti e piste di sci, negozi e pubblici esercizi, parcheggi. Attualmente la Val di Luce, non solo costituisce un comprensorio sciistico dotato di una sua autonomia, ma ben collegato a quello abetonese, dotato perfino di una scuola di sci, ma attrae turisti anche d'estate e il piccolo borgo si sta ampliando con residenze e altre infrastrutture di servizio e di svago.\nComprensorio sciistico.\nIl comprensorio sciistico della Val di Luce risale a circa 40 anni fa, quando riscoprendo un vecchio progetto dell'Ing. Lapo Farinati Uberti risalente al 1935, la cui attuazione era stata interrotta dalla guerra e quindi dalla scomparsa dell'ideatore, furono realizzati: vari impianti di trasporto a fune; piste di sci; alberghi e ristoranti; negozi e pubblici esercizi; infrastrutture di servizio e parcheggi.\nAttualmente sono in funzione sei impianti di risalita, tra i quali tre seggiovie quadriposto: una risale il Monte Gomito per collegare la Val di Luce al comprensorio sciistico abetonese; una porta al Passo di Annibale; una infine conduce subito sotto la vetta dell'Alpe Tre Potenze. I tracciati sono di bassa e media difficolt\u00e0 e sono dotati di impianti di innevamento programmato. \u00c8 inoltre presente un campo scuola costituito da tre piste (Sprella, Jolly e Abetina) servite da una seggiovia quadriposto e due sciovie. L'innevamento \u00e8 buono, sia per l'elevata altitudine media della valle, sia per l'esposizione a Nord della stessa.\nGrazie anche al collegamento alla Val di Luce, il comprensorio sciistico abetonese, con oltre 50\u00a0km di piste, se non il primo, \u00e8 uno dei pi\u00f9 importanti, insieme a quello del Monte Cimone, dell'intero Appennino."}
{"id": "2868409", "revid": "74173", "url": "https://it.wikipedia.org/wiki?curid=2868409", "title": "Ustipra\u010da", "text": "Ustipra\u010da, conosciuta anche come \"Novo Gora\u017ede\", (in serbo \u041d\u043e\u0432\u043e \u0413\u043e\u0440\u0430\u0436\u0434\u0435) \u00e8 un comune della Repubblica Serba di Bosnia ed Erzegovina con 3.391 abitanti al censimento 2013.\n\u00c8 stato costituito in seguito agli Accordi di Dayton ed \u00e8 parte del vecchio comune di Gora\u017ede; comprende anche il villaggio di \u017ditovo."}
{"id": "2868410", "revid": "1543377", "url": "https://it.wikipedia.org/wiki?curid=2868410", "title": "Turr\u00facares", "text": "Turr\u00facares \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868411", "revid": "585241", "url": "https://it.wikipedia.org/wiki?curid=2868411", "title": "Ildeberto di Lavardin", "text": "Biografia.\nIldeberto nacque nel 1056 a Lavardin, un comune francese situato sulla Loira, nel territorio di Vend\u00f4me. Sebbene fosse di origini modeste, pot\u00e9 studiare nelle scuole episcopali di Angers, di Tours e di Le Mans. Ebbe come precettore Berengario di Tours (alla cui memoria dedic\u00f2 uno dei suoi pi\u00f9 celebri \"Carmina minora\") e si distinse per le sue spiccate qualit\u00e0 letterarie, che gli consentirono una brillante carriera ecclesiastica.\nNel 1085 divenne direttore della scuola cattedrale di Le Mans, nel 1091 venne nominato arcidiacono e nel 1096 successe ad Hoello (1082-1096) al seggio vescovile della stessa citt\u00e0.\nUna volta eletto, Ildeberto si trov\u00f2 implicato negli eventi politici che coinvolsero la citt\u00e0 di Le Mans. Fin dalla met\u00e0 dell\u2019XI secolo i vescovi di Le Mans avevano appoggiato ora i sostenitori della politica angioina, ora i sostenitori della politica normanna. Il predecessore di Ildeberto, Hoello, aveva sostenuto inizialmente il duca di Normandia, per poi abbandonarlo e stringere rapporti di amicizia con il conte della Maine. Ildeberto, dopo i primi contrasti, continu\u00f2 questa politica di collaborazione con il conte della Maine e, quando questi si trov\u00f2 in contrasto con Guglielmo II, dovette affrontare gravi conseguenze per il suo orientamento.\nDa quando, nel 1063, la Maine era passata sotto l\u2019influenza del ducato di Normandia, gli Angioni avevano continuamente tentato di riconquistare il predominio perduto cercando di sollevare continuamente pretendenti all\u2019investitura della contea. Nel 1098 la citt\u00e0 di Le Mans era al centro della contesa: il conte della Maine se ne impossess\u00f2, ma la guarnigione normanna resistette fino all\u2019arrivo del re d\u2019Inghilterra, che riusc\u00ec a ristabilire le sorti in suo favore. Ildeberto, che aveva favorito apertamente il conte della Maine, fu accusato di tradimento e, nel 1099, venne condotto in Inghilterra da Guglielmo II, perch\u00e9 desse spiegazioni in merito al suo comportamento e dimostrasse la sua innocenza. Questo provvedimento di confino si prolung\u00f2 a causa della morte del sovrano (e, quindi, della naturale pausa che segue ad ogni mutamento negli affari politici).\nLasciata l\u2019Inghilterra, Ildeberto fece un viaggio a Roma tra la fine del 1100 e la prima met\u00e0 del 1101 per chiedere al papa di poter essere dispensato dal suo ufficio: Pasquale II non acconsent\u00ec e lo conferm\u00f2 nel suo ruolo episcopale. Lo spettacolo delle rovine di Roma antica e la maest\u00e0 della Sede Apostolica lo spinsero a comporre due elegie \"De Roma\": una sulla Roma pagana del passato e l\u2019altra sulla Roma cristiana del presente.\nUna volta tornato nella sua diocesi, si occup\u00f2 della ricostruzione della cattedrale di Le Mans (che fu consacrata nell\u2019aprile del 1120) e della sede del vescovado, facendo erigere anche altri splendidi palazzi che abbellirono notevolmente la citt\u00e0. Egli fu sempre vicino alla curia di Roma e alla figura di Bernardo di Chiaravalle e si impegn\u00f2 nella lotta contro abusi quali la simonia e il nicolaismo, pur sempre mantenendo una posizione moderata sul tema della riforma gregoriana e dei rapporti tra la fede e la tradizione classica.\nNel 1112 fu imprigionato illegalmente a Nogent-le-Rotrou; mentre nel 1116, quando si accingeva a compiere il suo secondo viaggio a Roma, permise incautamente ad Enrico di Losanna, un seguace di Pierre de Bruys appartenente ad una corrente di riformatori della povert\u00e0 e della purezza della Chiesa, di predicare nella sua diocesi. I feroci attacchi di Enrico verso il lusso sfrenato della curia vescovile di Le Mans attirarono una folla di mendicanti e diseredati contro Ildeberto che, con molte difficolt\u00e0, dovette riportare all\u2019ordine sia il clero che il popolo.\nNel 1123 pot\u00e9 recarsi nuovamente a Roma, dove probabilmente presenzi\u00f2 al Concilio Lateranense. Nel 1125, ormai anziano e contro la sua volont\u00e0, fu nominato arcivescovo di Tours. \u00a0\nMor\u00ec a Tours il 18 dicembre del 1133, all\u2019et\u00e0 di settantasette anni, e fu sepolto nella sua cattedrale. \nAttivit\u00e0 letteraria.\nIldeberto \u00e8 stato uno degli esponenti di quella che Henning Brinkmann ha identificato come \u201cscuola di Angers\u201d, che fior\u00ec tra la fine dell\u2019XI e l\u2019inizio del XII secolo in Francia e di cui fecero parte anche Marbodo di Rennes e Balderico di Bourgueil. Essa rappresent\u00f2 la continuazione della tradizione precedente e ne riprese in buona parte i temi e lo spirito, ma si distinse per un tono pi\u00f9 vivo e vibrante e, soprattutto, per una pi\u00f9 aperta concezione della vita (anche presso poeti che pur erano ecclesiastici e vescovi). \nGrazie alla sua posizione di eminente prelato, Ildeberto esercitava un\u2019influenza molto notevole nella vita del tempo e, in ambito letterario, possedeva un gusto squisito sia per le composizioni in prosa, sia per quelle in poesia. Ebbe il culto della forma elegante, di tipo classico (il suo modello prediletto, ma non esclusivo, fu Ovidio), ma fu sempre sostenuto da un vivo e profondo sentimento cristiano. Veniva chiamato \u201cil secondo Omero\u201d oppure \u201cil divino Ildeberto\u201d.\nOpere.\nLa fama di cui Ildeberto god\u00e9 gi\u00e0 in vita gli caus\u00f2, dopo la sua morte, una serie di false attribuzioni di testi di vario genere. Giovanni Orlandi evidenzia la complessit\u00e0 del compito di sceverare l\u2019autentico tra la gran selva dei componimenti, specie se brevi, tramandati in centinaia di codici miscellanei e di florilegi. L\u2019opera del grande autore, infatti, \u00e8 spesso trascritta come anonima e, quindi, frammischiata sotto falso nome a pezzi altrui (questo accade soprattutto per i testi poetici di breve estensione che, per loro natura, si prestano a tali confusioni). D\u2019altra parte, la perfezione linguistica e metrica di alcune sue poesie indusse vari editori, anche in et\u00e0 moderna, a negargliele per includerle in raccolte di testi antichi.\nIl canone delle sue opere, amplissimo nell\u2019edizione settecentesca e in quelle ottocentesche, si \u00e8 andato assestando nel XX secolo. Tuttavia, alcuni scritti di Ildeberto rimangono tutt\u2019ora al centro del dibattito critico e filologico. \nOpere in prosa.\n\"Epistolae\".\nL\u2019epistolario di Ildeberto consta di poco pi\u00f9 di 100 lettere, divise in 3 libri, di cui cur\u00f2 egli stesso una raccolta prima di morire. Le lettere hanno argomenti e destinatari quanto mai eterogenei e ci forniscono un ritratto della sua personalit\u00e0 e uno spaccato molto ricco del suo tempo (sono un documento di vita vissuta, nessuna fu scritta per puro passatempo letterario). Sono epistole scritte in qualit\u00e0 di pastore di anime (e allora affrontano crisi esistenziali di monaci, problemi liturgici, vendita di cariche, oppure promettono aiuto materiale o forniscono conforto spirituale), ma anche di vescovo (e allora sono lettere ufficiali a principi e sovrani, come il re d\u2019Inghilterra, o ad altri vescovi). Non mancano lettere scritte con tono di rispetto e ossequio a molte dame, a cui, a seconda dei casi, offre consigli, avanza richieste o esprime sentimenti di simpatia, di affetto e di amicizia. Sappiamo che le sue epistole furono proposte come modello nelle scuole.\n\"Sermones\".\nData la grande fama di cui godette l\u2019Ildeberto prosatore, i \"Sermoni\" videro moltiplicarsi il fenomeno degli apocrifi. Beaugendre (curatore settecentesco dell\u2019\"editio princeps\" delle opere di Ildeberto) ne raccoglie 41, mentre la critica novecentesca (e, in particolare, lo studio della tradizione manoscritta di Andr\u00e9 Wilmart) ne ha riconosciti come autentici solo 9. \nOpere poetiche.\n\"Carmina minora\".\nAll\u2019interno della ricca e varia produzione letteraria che caratterizza Ildeberto, spiccano i circa 60 \"Carmina minora\" che comprendono alcune fra le sue liriche pi\u00f9 belle e raffinate. Esse riflettono pienamente la cultura, il gusto, l\u2019abilit\u00e0 retorica e versificatoria dell\u2019autore, ma anche della cerchia dei grandi letterati dell\u2019XI-XII secolo della valle della Loira (tra i quali erano frequentissimi gli scambi epistolari, l\u2019invio di brevi componimenti poetici, le rielaborazioni e le riscritture classicheggianti). Le caratteristiche di questo ambiente e la grande fama di Ildeberto hanno fatto s\u00ec che sotto il suo nome ci siano giunti innumerevoli brevi composizioni, accumulatesi nel corso dei secoli, attestate in un numero ristretto di raccolte e, pi\u00f9 frequentemente, tramandate a gruppi piccoli (quattro o cinque testi) o minimi (due testi) o, addirittura, isolate entro codici miscellanei (e quindi frammischiate a componimenti anonimi o di altri autori). \nPer i \"Carmina minora\" un \u201ccanone\u201d di composizioni molto probabilmente autentiche \u00e8 stato fissato nel 1969 da Alexander Brian Scott nella sua edizione critica. Lo studioso ha operato una drastica scrematura della miriade di poesie brevi accolte nell\u2019edizione settecentesca di Beaugendre e in quelle ottocentesche di Bourass\u00e9 e di Barth\u00e9lemy Haur\u00e9au e, seguendo la via indicata da Andr\u00e9 Wilmart nel saggio del 1936, ha pubblicato soltanto le composizioni che si leggono nelle raccolte maggiori del XII secolo (dando fiducia soprattutto ai codici in cui i carmi attribuiti a Ildeberto erano presentati insieme, in numero alto e in serie continue), per un totale di 57 componimenti autentici (oltre ad altri 5 testi pubblicati in appendice, sui quali per\u00f2 gravano dubbi interpretativi). Scott ha ridotto il numero dei testimoni utilizzati per la sua edizione a soli 19 manoscritti che riteneva particolarmente importanti e significativi e che possono essere divisi in due famiglie (\u03b1 e \u03d5), facenti capo a due differenti stadi redazionali dei testi (entrambi risalenti a Ildeberto). Secondo Scott la famiglia \u03b1 (cui appartengono 5 manoscritti) presenterebbe una redazione pi\u00f9 antica di \u03d5, di cui fanno parte tutti gli altri codici. Ci sono poi 270 manoscritti ritenuti non importanti per l\u2019edizione, dal momento che ciascuno di essi trasmette pochi componimenti, in florilegi comprendenti spesso opere di molti altri autori. Riguardo a questi manoscritti esclusi, l\u2019editore afferm\u00f2 che essi avevano tutti le lezioni tipiche della famiglia lui \u03d5.\nAlla pubblicazione dell\u2019edizione di Scott segu\u00ec un ampio dibattito critico e filologico. In particolare Jan \u00d6berg dissent\u00ec dalla ricostruzione di Scott, proponendo un\u2019inversione cronologica delle due famiglie di codici: per lui \u03d5 \u00e8 pi\u00f9 antica di \u03b1 ed \u00e8 l\u2019unica redazione autentica (mentre \u03b1 sarebbe una rielaborazione operata da qualcun altro in un secondo tempo). Giovanni Orlandi ha sottoscritto l\u2019ipotesi dell\u2019inversione cronologica, ma ha ribadito che entrambe le redazioni risalgono ad Ildeberto, dimostrando come lo stadio redazionale di \u03b1 sia contraddistinto da un perfezionamento compositivo e stilistico pi\u00f9 raffinato del precedente \u03d5. Un\u2019ipotesi diversa \u00e8 stata formulata da Grazia Sommariva, secondo cui \u03b1 costituirebbe la redazione pi\u00f9 classicheggiante e rappresenterebbe lo stadio pi\u00f9 antico, caratterizzato da una imitazione pedissequa. Un ultimo contributo \u00e8 rintracciabile negli studi di Roberto Angelini, che, prendendo in considerazione 6 codici esclusi dall\u2019allestimento dell\u2019edizione di Scott, ha messo in luce il fatto che le lezioni esibite dai codici appartenevano quasi esclusivamente al gruppo \u03b1 (e non al gruppo \u03d5, come aveva affermato Scott). Per questo motivo, Angelini ha messo in dubbio che Scott abbia effettivamente guardato i codici che ha escluso dall\u2019allestimento della sua edizione critica. \u00c8 sempre Angelini a definire la questione su Ildeberto come \u201cferma in un\u2019\"impasse\"\u201d, in quanto l\u2019edizione critica attualmente disponibile non si \u00e8 dimostrata sufficientemente affidabile per concludere il dibattito iniziato pi\u00f9 di un secolo fa. Per Angelini la ricognizione dei dati offerti dalla tradizione manoscritta potrebbe essere ampliata con l\u2019estensione dell\u2019indagine ai testimoni che Scott non ha preso in considerazione (pur riconoscendo la scarsa affidabilit\u00e0 della tradizione manoscritta per stabilire la paternit\u00e0 dei componimenti ildebertiani). Perch\u00e9 lo studio sui carmi del vescovo proceda, lo studioso propone un\u2019utile pista di ricerca, finora scarsamente considerata: lo studio della ricezione dei \"Carmina minora\" dagli autori successivi a Ildeberto; se \u00e8 vero che la sua fortuna \u00e8 legata principalmente all\u2019uso che dei suoi componimenti venne fatto nelle scuole, questo aspetto potrebbe costituire una preziosa fonte di informazione da usare in maniera ausiliare a uno studio condotto sui dati della tradizione manoscritta. Questa ricerca pu\u00f2 essere opportunamente integrata da quella che si rivolge ai tratti inerenti alla costruzione poetica (tipo di cesure, tendenza all\u2019uso di rime, predilezione di particolari figure retoriche, ecc.).\nElenco dei manoscritti usati da Scott per l\u2019edizione critica dei \"Carmina minora\" con le rispettive sigle:\n\"Diversorum Sacrae Scripturae locorum applicatio moralis\" (o \"Epigrammata biblica\").\nGli \"Epigrammata biblica\" (431 versi) sono autentici solo in parte.Una loro edizione critica \u00e8 stata pubblicata da A.B. Scott, D.F. Baker e A.G. Rigg nel 1985, sempre sulla base dei precedenti studi e criteri adottati da Wilmart nel saggio del 1936. \u00c8 difficile individuare una fonte esegetica specifica per gli epigrammi biblici di Ildeberto, in gran parte perch\u00e9 nell'XI secolo esisteva un gran numero di commentari ricchi di interpretazioni allegoriche delle scritture: nel momento in cui furono composti gli \"epigrammata\", dunque, l\u2019autore avrebbe potuto trovare le stesse interpretazioni esegetiche in un gran numero di luoghi. Tuttavia, mentre molte delle allegorie presenti nei componimenti di Ildeberto possono essere riscontrate anche nelle opere di Beda, Alcuino e Isidoro, uno sguardo attento alle sue fonti rivela che la maggior parte delle interpretazioni pu\u00f2 essere fatta risalire alle opere di Gregorio Magno o a quelle di Rabano Mauro. Di contro, rimane difficile stabilire se Ildeberto abbia utilizzato le opere di entrambi o solo di uno di questi due autori (dal momento che molte delle interpretazioni di Rabano sono riprese letteralmente da Gregorio, ma ci sono almeno 24 epigrammi che hanno come fonte esclusiva l\u2019opera di Gregorio).\n\"Tractatus de querimonia et conflictus spiritus et carnis\".\nIl \"Tractatus de querimonia et conflictus spiritus et carnis\" \u00e8 un dialogo che appartiene al genere dell\u2019\"altercatio\", in forma di prosimetro boeziano, ma ricco di reminiscenze bibliche ed agostiniane, fondate sul contrasto tra la carne e l\u2019anima. \n\"Versus de mysterio missae\".\nIl \"De mysterio missae\" (321 distici), contiene interpretazioni allegoriche relative alle varie sezioni della Messa condotte in chiave perfettamente ortodossa.\nOpere agiografiche.\n\"Vita beatae Mariae Aegypticae\".\nIldeberto ha composto una \"vita\" di santa Maria Egiziaca (BHL 5419-20) in 902 esametri leonini.\n\"Vita sanctae Radegundis reginae\".\nLa \"Vita sanctae Radegundis\" (BHL 7051) \u00e8 una biografia di santa Radegonda, celebre regina dei Franchi.\u00a0 \n\"Vita sancti Hugonis Cluniacensis\".\n\u00c8 ildebertiana anche una biografia di san Ugo (BHL 4010), abate di Cluny."}
{"id": "2868413", "revid": "287204", "url": "https://it.wikipedia.org/wiki?curid=2868413", "title": "Turrucares", "text": ""}
{"id": "2868415", "revid": "1543377", "url": "https://it.wikipedia.org/wiki?curid=2868415", "title": "Tambor", "text": "Tambor \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868417", "revid": "1543377", "url": "https://it.wikipedia.org/wiki?curid=2868417", "title": "La Garita (Costa Rica)", "text": "La Garita \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868418", "revid": "767487", "url": "https://it.wikipedia.org/wiki?curid=2868418", "title": "Il volo (film 1986)", "text": "Il volo \u00e8 un film del 1986 diretto da Theodoros Angelopoulos.\nTrama.\nSpyros \u00e8 un maestro di scuola elementare di mezza et\u00e0 in una sonnacchiosa cittadina del Nord dove si \u00e8 trasferito con la famiglia. Dopo le nozze della giovane figlia sente un forte disorientamento nella sua dimensione di cittadino e decide, senza un apparente motivazione, di tornare al vecchio mestiere di suo padre e di suo nonno: l'apicoltore. Carica le arnie su un camion comprato da poco e inizia un viaggio profondo e quasi irreale dall'Epiro al selvaggio e fiorito Sud, in una Grecia lontana dai circuiti turistici, ma dalle mille insegne scolorite e misere locande. Il viaggio \u00e8 popolato da numerosi personaggi di un Paese povero e carente di risorse. Vecchi amici di famiglia, anziani contadini rassegnati alla morte e una splendida ragazza in cui Spyros cercher\u00e0 un amore impossibile, che lo porter\u00e0 a morire di suicidio straziato dalle punture delle sue api.\nCritica.\n\"Il volo\" \u00e8 considerato l'opera pi\u00f9 intima e lirica del maestro Angelopoulos dalla maggior parte della critica, grazie anche ad una straordinaria e commovente interpretazione di Mastroianni. Fra gli sceneggiatori figura anche Tonino Guerra.\nCensura.\nNella versione italiana, pi\u00f9 corta di 18 minuti, sono state eliminate due scene:"}
{"id": "2868428", "revid": "135224", "url": "https://it.wikipedia.org/wiki?curid=2868428", "title": "Sarapiqu\u00ed", "text": "Sarapiqu\u00ed \u00e8 un distretto della Costa Rica facente parte del cantone di Alajuela, nella provincia di Alajuela."}
{"id": "2868430", "revid": "287204", "url": "https://it.wikipedia.org/wiki?curid=2868430", "title": "Sarapiqui", "text": ""}
{"id": "2868431", "revid": "1305772", "url": "https://it.wikipedia.org/wiki?curid=2868431", "title": "Miss Arizona", "text": ""}
{"id": "2868432", "revid": "228587", "url": "https://it.wikipedia.org/wiki?curid=2868432", "title": "Ossido di terbio(III)", "text": "L'ossido di terbio(III), generalmente chiamato anche ossido di terbio, formula chimica Tb2O3, \u00e8 il principale ossido del terbio.\n\u00c8 un semiconduttore di tipo p quando \u00e8 dopato con il calcio e pu\u00f2 essere preparato per riduzione di Tb4O7 in idrogeno a 1300 \u00b0C per 24 ore."}
{"id": "2868435", "revid": "767487", "url": "https://it.wikipedia.org/wiki?curid=2868435", "title": "Miss Arizona (film 1987)", "text": "Miss Arizona \u00e8 un film del 1987 diretto da P\u00e1l S\u00e1ndor.\nProduzione.\nIl ruolo di Mastroianni era in origine stato affidato a Nino Manfredi, che dovette infine rinunciare al film perch\u00e9 impegnato nello stesso periodo sul set del film di Luigi Magni \"Secondo Ponzio Pilato\"."}
{"id": "2868436", "revid": "74801", "url": "https://it.wikipedia.org/wiki?curid=2868436", "title": "Coatesville (Pennsylvania)", "text": "Coatesville \u00e8 una citt\u00e0 degli Stati Uniti d'America, nella Contea di Chester, nello Stato della Pennsylvania."}
{"id": "2868438", "revid": "93556", "url": "https://it.wikipedia.org/wiki?curid=2868438", "title": "Societ\u00e0 Sportiva Lazio Nuoto 1904", "text": "Questa voce raccoglie le informazioni riguardanti la Societ\u00e0 Sportiva Lazio Nuoto nelle competizioni della stagione 1904."}
{"id": "2868443", "revid": "1628923", "url": "https://it.wikipedia.org/wiki?curid=2868443", "title": "Ossido di terbio(III,IV)", "text": "L'ossido di terbio(III,IV), formula chimica Tb4O7, \u00e8 un ossido del terbio.\n\u00c8 generalmente prodotto per combustione dell'ossalato o del solfato all'aria. L'ossalato (a 1000 \u00b0C) \u00e8 generalmente preferito, dato che il solfato richiede una temperatura pi\u00f9 alta e produce un prodotto nerastro contaminato con Tb6O11 o altri ossidi ricchi di ossigeno.\n\u00c8 molto usato nella preparazione di altri composti del terbio."}
{"id": "2868445", "revid": "247222", "url": "https://it.wikipedia.org/wiki?curid=2868445", "title": "H\u00e9roe de Leyenda", "text": ""}
{"id": "2868447", "revid": "767487", "url": "https://it.wikipedia.org/wiki?curid=2868447", "title": "Miss Arizona (film 1919)", "text": "Miss Arizona \u00e8 un film muto del 1919 diretto da Otis Thayer.\nTrama.\nMiss Arizona Farnley, un maschiaccio del West, vendica la morte del padre, ucciso da Bob Evans durante una rissa da bar al \"The Oasis\".\nProduzione.\nIl film fu prodotto dall'Art-O-Graf Company. Venne girato in Colorado, a Englewood.\nDistribuzione.\nDistribuito dall'Arrow Film Corporation, il film usc\u00ec nelle sale cinematografiche USA nel marzo 1919.\nDel film resta una trama incompleta che menziona delle scene di cavalcate, razzie e una lotta su una scogliera."}
{"id": "2868448", "revid": "307923", "url": "https://it.wikipedia.org/wiki?curid=2868448", "title": "Ossido di terbio", "text": ""}
{"id": "2868452", "revid": "1005847", "url": "https://it.wikipedia.org/wiki?curid=2868452", "title": "San Ram\u00f3n (Alajuela)", "text": "San Ram\u00f3n \u00e8 un distretto della Costa Rica, capoluogo del cantone omonimo, nella provincia di Alajuela."}
{"id": "2868454", "revid": "1543377", "url": "https://it.wikipedia.org/wiki?curid=2868454", "title": "Santiago (San Ram\u00f3n)", "text": "Santiago \u00e8 un distretto della Costa Rica facente parte del cantone di San Ram\u00f3n, nella provincia di Alajuela."}
{"id": "2868456", "revid": "767487", "url": "https://it.wikipedia.org/wiki?curid=2868456", "title": "The Trap (film 1914 Powell)", "text": "The Trap \u00e8 un cortometraggio muto diretto da Paul Powell e sceneggiato da Will M. Ritchey. Prodotto dalla Lubin Manufacturing Company, il film - interpretato da W.W. Campbell - venne distribuito nelle sale il 13 novembre 1914.\nProduzione.\nIl film fu prodotto da Siegmund Lubin per la sua compagnia, la Lubin Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale degli Stati Uniti il 13 novembre 1914"}
{"id": "2868460", "revid": "1498232", "url": "https://it.wikipedia.org/wiki?curid=2868460", "title": "Minet - la trasmissione sulle minoranze", "text": "Minet - la trasmissione sulle minoranze \u00e8 un programma televisivo in lingua tedesca con una durata di 30 minuti che dal 2004 va in onda mensilmente sulle frequenze locali della sede Rai di Bolzano. Dal 2010 partiranno anche una serie di trasmissioni in lingua italiana intitolate \"minoranze nel mondo\".\nLa consulenza e la ricerca scientifica per i vari reportage vengono garantiti dall'Accademia Europea (EURAC) di Bolzano. Il patrocinio della suddetta trasmissione \u00e8 assicurato dalla regione autonoma Trentino-Alto Adige (Ufficio per le Minoranze linguistiche) e dalla Provincia Autonoma di Bolzano - Alto Adige (Ufficio Affari del gabinetto).\nContenuto.\nMinet viene intesa in quanto rete di minoranze nelle sue sfaccettature pi\u00f9 varie a livello europeo e mondiale.\nStruttura del programma.\nMinet, condotta da Christina Khuen, \u00e8 composta da diversi servizi televisivi che trattano tematiche riguardanti le minoranze. La sezione \"newsline\" presente in ogni puntata trasmette informazioni attuali riguardanti la legislazione e le reti nel settore delle minoranze. In ulteriori rubriche vengono trattati temi come \"Lingua\" e anche \"Lavori e vocazioni\" in relazione al leitmotiv di questo programma televisivo. Inoltre durante ogni trasmissione si pu\u00f2 assistere ad un \"colloquio in studio\" durante il quale vengono affrontati temi relativi alla tematica delle minoranze.\nComunit\u00e0 virtuale.\nMinet \u00e8 presente su internet da fine dicembre 2009. Sul sito Web si possono visionare e commentare circa 20 servizi televisivi tratti dalle varie trasmissioni."}
{"id": "2868465", "revid": "1543377", "url": "https://it.wikipedia.org/wiki?curid=2868465", "title": "San Juan (San Ram\u00f3n)", "text": "San Juan \u00e8 un distretto della Costa Rica facente parte del cantone di San Ram\u00f3n, nella provincia di Alajuela."}
{"id": "2868466", "revid": "1861950", "url": "https://it.wikipedia.org/wiki?curid=2868466", "title": "V Australia", "text": "La Virgin Blue International Airlines Pty Ltd, commercializzata come V Australia, era una compagnia aerea \"lungo raggio\" australiana, con sede a Sydney di propriet\u00e0 del gruppo Virgin Blue Holdings Limited. A dicembre 2011 \u00e8 confluita nella compagnia Virgin Australia, cessando le operazioni con il proprio nome."}
{"id": "2868472", "revid": "181699", "url": "https://it.wikipedia.org/wiki?curid=2868472", "title": "Ad Damir", "text": "Ad Damir \u00e8 la capitale dello stato del Nilo, nel Sudan. \u00c8 situata tra il fiume Atbara ed il Nilo ed \u00e8 la citt\u00e0 dello stato del Nilo pi\u00f9 visitata. Il suo mercato locale (Soug Al sabit) \u00e8 il pi\u00f9 importante della intera zona."}
{"id": "2868476", "revid": "453768", "url": "https://it.wikipedia.org/wiki?curid=2868476", "title": "Armoriale dei comuni della provincia di Grosseto", "text": "Questa pagina contiene le armi (stemmi e blasonature) dei comuni della provincia di Grosseto."}
{"id": "2868477", "revid": "767487", "url": "https://it.wikipedia.org/wiki?curid=2868477", "title": "The Trap (film 1914 Giblyn)", "text": "The Trap \u00e8 un cortometraggio diretto da Charles Giblyn, tratto da una storia di Jack Cunningham.\nProduzione.\nProdotto dalla Kay-Bee Pictures.\nDistribuzione.\nIl film - un cortometraggio in due bobine - venne distribuito nelle sale statunitensi dalla Mutual Film il 20 marzo 1914."}
{"id": "2868478", "revid": "287204", "url": "https://it.wikipedia.org/wiki?curid=2868478", "title": "Becchi della Tribolazione", "text": "I Becchi della Tribolazione sono quattro vette delle Alpi Graie. Appartengono al Massiccio del Gran Paradiso e si trovano all'interno del Parco Nazionale del Gran Paradiso.\nCaratteristiche.\nSono un gruppo di quattro vette distinte che formano una elegante ed affilata cresta granitica solcata da profondi intagli. La pi\u00f9 alta ed alpinisticamente importante \u00e8 il Becco Meridionale della Tribolazione (m 3360 s.l.m.).\nDa nord a sud si riconoscono: \nEsiste una quinta punta poco pronunciata, nominata sulle guide alpinistiche ma non quotata sulle cartine, che si colloca fra il Becco Centrale e quello Meridionale e alla quale \u00e8 stato assegnato il nome La Sagoma.\nLe vie d'accesso sono la Valle dell'Orco salendo da Pont Canavese e nei pressi di Rosone il Vallone di Piantonetto sulla sinistra orografica della Valle dell'Orco.\nIl fondo del Vallone termina al lago di Teleccio dominato da una maestosa diga che sbarra un vasto lago artificiale. I Becchi della Tribolazione fanno da sfondo sulla destra orografica del bacino stesso.\nStoria alpinistica.\nLe quattro cime furono scalate separatamente a partire dal 1875 con la prima ascensione il 14 giugno del Becco Meridionale ad opera di L. Vaccarone, A. Castagneri e A. Boggiatto ma si dovette attendere fino al 9 ottobre 1955 perch\u00e9 la cordata di Enrico Peyronel e Livio Prato compiesse la prima traversata completa da nord a sud (Sagoma inclusa)."}
{"id": "2868479", "revid": "484362", "url": "https://it.wikipedia.org/wiki?curid=2868479", "title": "Gadaref (citt\u00e0)", "text": "Gadaref ( \"Al Qa\u1e0d\u0101rif\"), scritto anche come \"Gedaref\", \"Gedarif\" o \"El Gadarif\", \u00e8 la capitale dell'omonimo stato di Gadaref del Sudan. Si trova sulla strada che collega Khartum con Gallabat circa a 410\u00a0km di distanza dalla capitale Khartum.\nGadaref, da tre lati, \u00e8 circondata da un gruppo di montagne. Il termine arabo \"al qadarif\" significa \"chi prima finisce fa pi\u00f9 in fretta\". Nella regione, la stagione delle piogge dura dai 3 ai 4 mesi per un totale complessivo di 700-900 millilitri di pioggia annua. La citt\u00e0 \u00e8 un insieme di pi\u00f9 gruppi etnici. Recentemente \u00e8 stato costruito anche un complesso universitario. L'edificio pi\u00f9 caratteristico della citt\u00e0 \u00e8 il grande silo, costruito dai russi, per l'immagazzinaggio del grano. La citt\u00e0 \u00e8 anche famosa per la sua vendita all'asta di semi di sesamo.\nNel 1772 l'esploratore scozzese James Bruce pass\u00f2 per questa citt\u00e0 (che chiamava Teawa). Descrisse lo sceicco di Gadaref, Fidele, come vassallo del Regno di Sennar. L'esploratore inglese Samuel Baker vi ci pass\u00f2 invece nel 1862, la nomina nel suo libro \"The Nile Tributaries Of Abyssinia\", la colloca nella strada che porta da Khartum a Cassala e descrive nei dettagli il suo mercato che apriva ogni due volte a settimana.\nLa citt\u00e0 \u00e8 servita da una stazione ferroviaria e da un aeroporto (IATA: GSU, ICAO: HSGF)."}
{"id": "2868486", "revid": "181699", "url": "https://it.wikipedia.org/wiki?curid=2868486", "title": "Al-Ubayyid", "text": "al-Ubayyi\u1e0d, anche chiamata El Obeid () \u00e8 la capitale dello stato del Kordofan Settentrionale del Sudan.\n\u00c8 un importante centro di collegamento con una stazione dei treni, un importante svincolo per le carovane di dromedari e punto di ristoro per i pellegrini della Mecca in arrivo dalla Nigeria. \u00c8 stata fondata nel 1821 dai pasci\u00e0 dell'Egitto ottomano, distrutta dalle forze Mahdiste nel 1883 e poi di nuovo ricostruita nel 1898 alla fine dello Stato Mahdista.\nLa popolazione di questa citt\u00e0 \u00e8 per lo pi\u00f9 musulmana con una minoranza cristiana. Nella citt\u00e0 adesso hanno sede: un aeroporto internazionale, una raffineria di petrolio, l'Universit\u00e0 del Kordofan fondata nel 1990 e la stazione logistica della missione delle Nazioni Unite in Sudan.\nNei giorni recenti i collegamenti con la capitale Khartum sono stati facilitati tramite la riparazione e l'asfaltatura delle strade gi\u00e0 esistenti e la creazione di nuove. Con l'avvento del trasporto su gomma si sono formate nuove compagnie di trasporto passeggeri tramite autobus, da e verso la capitale, per una durata complessiva di nove ore di viaggio in corriera per percorrere i 500\u00a0km che separano la capitale sudanese da al-Ubayyi\u1e0d."}
{"id": "2868491", "revid": "367445", "url": "https://it.wikipedia.org/wiki?curid=2868491", "title": "Becchi della tribolazione", "text": ""}
{"id": "2868494", "revid": "767487", "url": "https://it.wikipedia.org/wiki?curid=2868494", "title": "The Trap (film 1914 Ayres)", "text": "The Trap \u00e8 un cortometraggio muto diretto da Sydney Ayres.\nProduzione.\nProdotto dalla American Film Manufacturing Company\nDistribuzione.\nIl film venne distribuito nelle sale dalla Mutual Film il 10 agosto 1914."}
{"id": "2868497", "revid": "960053", "url": "https://it.wikipedia.org/wiki?curid=2868497", "title": "Mick Cain", "text": "Biografia.\nFamoso in tutto il mondo per aver interpretato dal 1998 al 2007, nel 2009 e nel 2017 il ruolo di C.J. Garrison nella soap \"Beautiful\", l'attore ha fatto il suo esordio in televisione nel 1995. Nel 1996 recita a fianco di Michael Gross nel film \"The Making of Hollywood Madame\".\nHa preso parte a molte serie come \"Una bionda per pap\u00e0\" nel 1997, nella parte di Drew, ed ha interpretato Derek in alcuni episodi di \"Un angelo poco... custode\" sempre nel 1997.\nNel 2000 ha interpretato Jack nel film \"L'ululato del lupo bianco\". Il suo ultimo film \u00e8 \"Dead End - Quella strada nel bosco\" (2003).\nVita privata.\nSi \u00e8 sposato con la collega di set Schae Harrison (Darla). Insieme hanno avuto una figlia nata nel 2003."}
{"id": "2868499", "revid": "1573940", "url": "https://it.wikipedia.org/wiki?curid=2868499", "title": "Bentiu", "text": "Bentiu (, anche chiamata Bantiu) era la capitale dello stato sudanese dell'Unit\u00e0 (al-Wahda). La citt\u00e0 \u00e8 situata entro i confini del nuovo stato autonomo del Sudan Meridionale, dista 750 km dalla capitale sudanese di Khartoum ed \u00e8 ubicata sulle rive meridionali del fiume Bahr el Ghazal.\nCi sono giacimenti di petrolio attorno alla citt\u00e0 che sono sfruttati da compagnie internazionali. Dopo la grande distruzione della Seconda Guerra Civile Sudanese le infrastrutture della citt\u00e0 stanno per essere ricostruite. Nella futura citt\u00e0 dovrebbe anche sorgere la \"Western Upper Nile University\"."}
{"id": "2868500", "revid": "120811387", "url": "https://it.wikipedia.org/wiki?curid=2868500", "title": "Armoriale dei comuni della provincia di Siena", "text": "Questa pagina contiene le armi (stemmi e blasonature) dei comuni della provincia di Siena."}
{"id": "2868502", "revid": "1632387", "url": "https://it.wikipedia.org/wiki?curid=2868502", "title": "Remains of the Day", "text": "Remains of the Day \u00e8 il terzo album in studio del gruppo musicale finlandese alternative rock End of You, pubblicato nel 2010 dalla Playground Music.\nIl disco.\nQuesto disco si differenzia di pi\u00f9 dai precedenti per un uso massiccio di sintetizzatori, incentrando di pi\u00f9 il suono sull'elettronica. \u00c8 possibile notare il cambiamento di stile pi\u00f9 pop-oriented con maggiori influenze dance rock ed electroclash."}
{"id": "2868513", "revid": "767487", "url": "https://it.wikipedia.org/wiki?curid=2868513", "title": "The Trap (film 1914 Macpherson)", "text": "The Trap \u00e8 un cortometraggio del 1914 sceneggiato e interpretato da Jeanie Macpherson. Il nome del regista non viene riportato. Prodotto dalla Kriterion Film Corp. che lo distribu\u00ec nelle sale l'11 febbraio 1914, il film era interpretato anche da Wilfred Lucas e da Charles Inslee.\nProduzione.\nProdotto dalla Kriterion Film Corp.\nDistribuzione.\nIl film, distribuito dalla Kriterion Film Corp., usc\u00ec nelle sale statunitensi l'11 febbraio 1914."}
{"id": "2868517", "revid": "1482985", "url": "https://it.wikipedia.org/wiki?curid=2868517", "title": "Fantino (San Giovanni in Fiore)", "text": "Fantino \u00e8 una frazione del comune di San Giovanni in Fiore, in provincia di Cosenza.\nUn tempo molto popoloso (\u00e8 stata la frazione pi\u00f9 grande della cittadina silana), si \u00e8 spopolato a partire dagli anni '80. Posto a met\u00e0 tra San Giovanni in Fiore e Caccuri, sovrasta tutta la valle di Carello (l'alta Val di Neto) e guarda al Mar Ionio. Il suo centro storico \u00e8 caratterizzato da costruzioni in pietra locale e stretti vicoletti.\nGeografia fisica.\nTerritorio.\nPosto a met\u00e0 strada tra San Giovanni in Fiore e Caccuri, lungo la strada interpoderale che li collegava, il borgo si \u00e8 sviluppato su un ripido e scosceso costone del Monte Gimmella (\"Jimmella\" in dialetto), una delle ultimi propaggini della Sila. La sua posizione gli consente di dominare tutta la valle di Jannia (o di Carello), cio\u00e8 l'alta val di Neto.\nClima.\nIl clima del borgo \u00e8 mite tutto l'anno (tranne in inverno quando le nevicate non mancano): questa caratteristica ha favorito la presenza di una rigogliosa vegetazione e ha permesso di praticare la coltivazione di varie specie vegetali quali la vite e l'ulivo.\nStoria.\nOrigini del nome.\nLe origini del nome non sono certe. Probabilmente il borgo venne cos\u00ec chiamato quando venne qui portata dai monaci una statua dedicata a San Fantino dall'Abbazia dell'A'Patia: infatti, a quel tempo, molti monasteri brasiliani greci in Calabria erano dedicati a questo santo.\nOrigine.\nDi Fantino si conosce quando \u00e8 nato ma non esattamente come: secondo un racconto popolare il fondatore fu un pastorello di Pedace, che decise di fermarsi dove ora sorge il borgo.\nLe prime testimonianze scritte del borgo si hanno nel 1716, quando in un documento il duca di Caccuri Marzio Cavalcanti juniore rivendicava, con una lettera spedita al Sacro Regio Consiglio di Napoli, l\u2019appartenenza del borgo di \u201cInfantino\u201d, a suo dire detenuto abusivamente dall\u2019Abbazia Florense.\nNel 1752 l\u2019Universit\u00e0 di San Giovanni in Fiore, che si era sempre difesa presentando documenti che dimostrassero la legittimit\u00e0 dei possedimenti al Sacro Regio Consiglio, ribad\u00ec in maniera ancora pi\u00f9 forte il possedimento del paesino.\nIl borgo si \u00e8 sviluppato dal basso verso l\u2019alto, con il nucleo pi\u00f9 antico situato ad 870 metri. Nei primi anni del \u2018900 il borgo raggiunse la strada che portava a Caccuri, a 915 metri; da quel momento il borgo venne diviso in due: Fantino sottano (la parte bassa del paese) e Fantino soprano (la parte alta del paese).\nStoria recente.\nFantino ha vissuto quasi sempre periodi di crescita demografica: il culmine si raggiunse negli anni '60 del '900, quando la popolazione tocc\u00f2 gli 800 abitanti, consentendogli di essere un vero e proprio paese, indipendente economicamente ed autosufficiente. Nonostante per\u00f2 la buona accessibilit\u00e0 garantita dalla SP213 e le possibilit\u00e0 di sviluppo, attorno agli anni '80 il borgo inizi\u00f2 a spopolarsi; negli anni '90 gli abitanti erano circa 200, mentre nel 2001 erano appena 29, la cui maggioranza anziani. \nDi recente si sta cercando di rilanciare il borgo.\nMonumenti e luoghi d'interesse.\nArchitetture religiose.\nChiese.\nLa chiesa antica di San Giovanni Battista.\nLa chiesa vecchia di San Giuvanniellu venne costruita tra il XVIII e il XIX secolo in stile neobarocco e venne abbandonata all'inizio degli anni '70 del '900. Grande 6x4 metri, \u00e8 oggi diroccata; sono rimasti in piedi solo i muri perimetrali, la facciata a capanna e la base del campanile. L'interno \u00e8 invaso da piante, ma sono riconoscibili ancora le nicchie e l'altare maggiore.\nLa chiesa nuova di San Giovanni Battista.\nGrazie anche a Don Carlo Arnone che volle ridare a Fantino un luogo di culto, venne eretta nel 1975 la nuova chiesa di San Giuvanniellu. Situata fra la parte nuova e il centro storico del borgo \u00e8 a pianta ottagonale e di semplice aspetto. La facciata principale ha un grande portone-finestra, situato dopo una scalinata; all'interno vi \u00e8 una statua di San Giovanni Battista proveniente dalla chiesa antica.\nL'abbazia dell'A'patia.\nSituata a pochi chilometri dal paesino, venne eretta attorno all'anno 1000 dai monaci brasiliani greci.\nSociet\u00e0.\nTradizioni e folclore.\nIl 10 settembre il piccolo borgo \"rivive\" in occasione della festa patronale di San Giovanni Infante, detto in dialetto \"San Giuvanniellu\". La festa termina con un concerto e con i fuochi pirotecnici ed \u00e8 diventato oramai un appuntamento fisso per i paesini della zona.\nPopolazione.\nGli abitanti del borgo sono anziani originari del luogo, che non lo hanno lasciato durante lo spopolamento.\nGeografia antropica.\nUrbanistica.\nCome gi\u00e0 accennato nella sezione storia, il borgo si \u00e8 sviluppato verso l\u2019alto.\nLe prime case avevano perlopi\u00f9 due livelli: quello inferiore aveva le stalle mentre quello superiore era destinato ad abitazione. Con l'aumento del tenore di vita dei fantinesi iniziarono a sorgere delle case a pi\u00f9 livelli, compresa la soffitta.\nSono presenti inoltre dei palazzi baronali.\nTra gli anni \u201850 e gli anni \u201860 vennero costruite abitazioni moderne nel rione di Fantino Soprano, pi\u00f9 in alto rispetto alla SP213 che collega il paese a San Giovanni in Fiore e Caccuri.\nInfrastrutture e trasporti.\nStrade.\nFantino \u00e8 percorso da:\nCome raggiungerlo.\nDistante 12\u00a0km circa da San Giovanni in Fiore, \u00e8 raggiungibile da li tramite:"}
{"id": "2868520", "revid": "1543377", "url": "https://it.wikipedia.org/wiki?curid=2868520", "title": "Rudo", "text": "Rudo (in serbo, alfabeto cirillico: \"\u0420\u0443\u0434\u043e\") \u00e8 un comune della Repubblica Serba di Bosnia ed Erzegovina di con 8.834 abitanti al censimento 2013.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2868523", "revid": "984922", "url": "https://it.wikipedia.org/wiki?curid=2868523", "title": "Sh2-24", "text": "Sh2-24 \u00e8 una nebulosa a emissione visibile nella costellazione dell'Ofiuco.\nSi individua nella parte pi\u00f9 occidentale dell'Ofiuco, vicino al confine con lo Scorpione e la Bilancia; appare nelle foto a lunga posa come un debole filamento spesso e allungato in senso NW-SE in un campo privo di stelle luminose, circa 3\u00b0 a SSW della stella . La sua posizione a pochi gradi dall'equatore celeste fa s\u00ec che sia osservabile da tutte le regioni popolate della Terra; il periodo pi\u00f9 propizio per la sua osservazione nel cielo serale va da maggio a settembre.\nSi tratta di una chiazza nebulosa situata ad una latitudine galattica molto elevata; essendo alla distanza di appena 145\u00a0parsec (473 anni luce), \u00e8 una delle nebulose pi\u00f9 vicine al sistema solare. La nube appare associata al complesso nebuloso noto come MBM\u00a057 e MBM\u00a0151, un sistema di nubi non illuminate visibile nelle regioni circostanti; a queste nubi sono associate una dozzina di stelle, fra le quali spicca HD\u00a0156697, una gigante gialla distante circa 450 anni luce e legata alla nebulosa a riflessione vdB 111. Questo sistema nebuloso \u00e8 stato studiato a pi\u00f9 lunghezze d'onda e contiene diversi addensamenti orientati in filamenti, responsabili del forte oscuramento della scia della Via Lattea in direzione dell'Ofiuco; a causa della separazione angolare dalla Nube di Rho Ophiuchi (circa 15\u00b0) e a causa della distanza che intercorre fra questi due sistemi nebulosi, si sospetta che il complesso di MBM57-151 e la Nube di Rho Ophiuchi siano due nubi fisicamente distinte."}
{"id": "2868534", "revid": "1543377", "url": "https://it.wikipedia.org/wiki?curid=2868534", "title": "Trnovo (Republika Srpska)", "text": "Trnovo (in serbo \u0422\u0440\u043d\u043e\u0432\u043e) \u00e8 un comune della Republika Srpska con 1.018 abitanti al censimento 2013, in prevalenza serbi, facente parte della citt\u00e0 di Isto\u010dno Sarajevo.\nTrnovo si trova a sud di Sarajevo, lungo la strada M-18 Sarajevo-Trnovo-Fo\u010da-Trebinje. \u00c8 stato costituito in seguito agli Accordi di Dayton da due parti non contigue che comprendono circa un terzo del vecchio comune prebellico di Trnovo, rimasto per la maggior parte all'interno della Federazione di Bosnia ed Erzegovina (Trnovo (FBiH)).\nTrnovo \u00e8 circondato dai monti Jahorina, Bjela\u0161nica e Treskavica, che furono sede delle Olimpiadi invernali 1984, ed \u00e8 attraversato dal fiume \u017deljeznica, che si ricongiunge alla Bosna a Sarajevo.\nInsediamenti.\nBa\u0161ci \u2022 Bistro\u010daj \u2022 Bogati\u0107i \u2022 Boljanovi\u0107i \u2022 Div\u010di\u0107i \u2022 Donja Presjenica \u2022 Godinja \u2022 Govedovi\u0107i \u2022 Grab \u2022 Gra\u010danica \u2022 Ilovice \u2022 Jablanica \u2022 Kijevo \u2022 Klanac \u2022 Kozija Luka \u2022 Milje \u2022 Podivi\u010d \u2022 Rajski Do \u2022 Slavljevi\u0107i \u2022 To\u0161i\u0107i \u2022 Trnovo \u2022 Turovi \u2022 Ulobi\u0107i \u2022 Vrbovnik \u2022 Zabojska"}
{"id": "2868542", "revid": "1429175", "url": "https://it.wikipedia.org/wiki?curid=2868542", "title": "Tu\u00e1ng\u00f2u", "text": "Tu\u00e1ng\u00f2u (pronunciato \"tuanguu\") \u00e8 una strategia di acquisto che ha avuto origine nella Repubblica Popolare Cinese. Diverse persone, talvolta amici ma anche estranei connessi tramite internet, si mettono d'accordo per ottenere un consistente sconto da un commerciante in cambio di un acquisto di gruppo. Gli acquirenti godono di un prezzo scontato e l'esercente pu\u00f2 vendere diversi oggetti in una volta sola.\nIl fenomeno di Tuangou ha avuto il suo maggior successo in Cina, dove gli utenti hanno potuto beneficiare del potere d\u2019acquisto collettivo. La popolarit\u00e0 di questa strategia in Cina \u00e8 spesso attribuita alla tradizione cinese di contrattare per l'acquisto di beni di ogni tipo. L'acquisto di gruppo tramite Tuangou rende inoltre possibile superare la classica diffidenza che pu\u00f2 verificarsi acquistando singolarmente da un venditore non conosciuto; in questo caso l'acquisto di gruppo si traduce anche in garanzia nell'acquisto presso un particolare venditore.\nCome variante del modello di acquisto di Tuangou si possono ricordare gli acquisti di gruppo, fenomeno presente anche in Cina, dove l'acquisto di un oggetto per poter essere valido deve essere acquistato in una quantit\u00e0 o ad un prezzo minimo; in caso contrario il venditore non proceder\u00e0 con la vendita. Dato che gli utenti solitamente non acquistano personalmente grandi quantit\u00e0 di oggetti per ottenere un prezzo migliore, Tuangou permette a gruppi di utenti di invitare altre persone per effettuare acquisti di gruppo, avendo come risultato migliori prezzi per i singoli compratori o la disponibilit\u00e0 di oggetti altrimenti difficilmente reperibili. Lo stesso meccanismo viene utilizzato dal sito E-commerce Savebybooking che tramite il web raggruppa potenziali acquirenti per ottenere un'offerta promozionale dal venditore."}
{"id": "2868547", "revid": "287204", "url": "https://it.wikipedia.org/wiki?curid=2868547", "title": "Cajnice", "text": ""}
{"id": "2868548", "revid": "647919", "url": "https://it.wikipedia.org/wiki?curid=2868548", "title": "Novo Gorazde", "text": ""}
{"id": "2868551", "revid": "287204", "url": "https://it.wikipedia.org/wiki?curid=2868551", "title": "Tuangou", "text": ""}
{"id": "2868562", "revid": "339392", "url": "https://it.wikipedia.org/wiki?curid=2868562", "title": "Infermiere Volontarie della Croce Rossa Italiana", "text": ""}
{"id": "2868573", "revid": "767487", "url": "https://it.wikipedia.org/wiki?curid=2868573", "title": "Un amore rinnovato", "text": "Un amore rinnovato o Tesoro... \u00e8 in arrivo un beb\u00e8 (\"She's Having a Baby\") \u00e8 un film del 1988 diretto da John Hughes, interpretato da Kevin Bacon ed Elizabeth McGovern.\nTrama.\nJake e Kristy Bridges sono una giovane coppia sposata da poco che va a vivere nella periferia di Chicago. Lui \u00e8 un pubblicitario aspirante romanziere, lei analista di ricerca. Finito l'entusiasmo della luna di miele iniziano i problemi legati alla quotidianit\u00e0, e soprattutto quelli relativi ad una paternit\u00e0 che Jake non \u00e8 pronto ad affrontare.\nAspetti autobiografici.\nJohn Hughes, scrittore, produttore e regista di questa pellicola, ha diverse caratteristiche in comune con il suo personaggio. Durante i suoi studi incontra giovanissimo la donna che in seguito spos\u00f2, Nancy Hughes (che compare nei titoli di coda come ispiratrice). Inoltre, entrambi avevano iniziato la loro carriera come copywriter, ed entrambi venivano da Chicago.\nColonna sonora.\nDiversi gli artisti che hanno contribuito alla colonna sonora del film. Tra questi Kate Bush con il singolo \"This Woman's Work\"; Dave Wakeling e Ian Ritchie con il brano \"She's Having a Baby\"; gli Everything but the Girl con \"Apron Strings\" e Van Morrison con \"Crazy Love\".\nCameo.\nRecitano un cameo nel film anche molti attori e personaggi famosi:\nKirstie Alley, Harry Anderson, Michael Aston, Dan Aykroyd, Matthew Broderick, John Candy, Dyan Cannon, Belinda Carlisle, Stewart Copeland, Ted Danson, Bob Fraser, Paul Gleason, Woody Harrelson, Robert Hays, Amy Irving, Magic Johnson, Michael Keaton, Joanna Kerns, Elias Koteas, Judi Evans Luciano, Penny Marshall, Edie McClurg, Bill Murray, Olivia Newton-John, Roy Orbison, Cindy Pickett, Bronson Pinchot, Annie Potts, John Ratzenberger, Ally Sheedy, Lyman Ward, Wil Wheaton, Chris Young e Warren Zevon."}
{"id": "2868577", "revid": "460592", "url": "https://it.wikipedia.org/wiki?curid=2868577", "title": "Memento Mori", "text": ""}
{"id": "2868586", "revid": "767487", "url": "https://it.wikipedia.org/wiki?curid=2868586", "title": "William Evelyn Cameron", "text": "Biografia.\nFu il trentanovesimo governatore della Virginia. I suoi genitori furono Walker Anderson e Cameron Elizabeth Walker Page Cameron. Frequent\u00f2 le scuole locali e un'accademia militare a Hillsboro, nello stato del Nord Carolina.\nIl 1\u00ba ottobre 1868 spos\u00f2 Louisa Clarinda Egerton (1846-1908). La coppia ebbe tre figli. Durante la guerra di secessione americana combatt\u00e9 nelle Forze armate degli Stati Confederati d'America. Alla sua morte il corpo venne seppellito nel Blandford Cemetery a Petersburg."}
{"id": "2868590", "revid": "697352", "url": "https://it.wikipedia.org/wiki?curid=2868590", "title": "Trnovo", "text": ""}
{"id": "2868595", "revid": "220636", "url": "https://it.wikipedia.org/wiki?curid=2868595", "title": "Gautier de Ch\u00e2tillon", "text": ""}
{"id": "2868603", "revid": "660574", "url": "https://it.wikipedia.org/wiki?curid=2868603", "title": "Controllo automatico dell'esposizione", "text": "Il sistema di Controllo Automatico dell'Esposizione (AEC, \"Automatic Exposure Control\") \u00e8 un dispositivo per l'interruzione dell'esposizione dei raggi X. Utilizzato nella radiologia, \u00e8 costituito da un rivelatore posizionato tra il paziente e il sistema di rilevazione d'immagine radiografica e permette di calcolare (grazie a rivelatori costruiti generalmente mediante camere di ionizzazione o a stato solido) il quantitativo di radiazione all'uscita del corpo del paziente. Tarato a seconda delle esigenze, una volta raggiunta la dose voluta di raggi-X, il circuito blocca la produzione di raggi da parte del tubo radiogeno.\nLe radiografie ottenute con questo sistema sono nettamente di migliore qualit\u00e0 rispetto a quelle senza il suo utilizzo. Il corretto utilizzo pu\u00f2 portare ad un'esposizione molto pi\u00f9 veloce e quindi diminuire gli artefatti dovuti ai movimenti del paziente."}
{"id": "2868608", "revid": "767487", "url": "https://it.wikipedia.org/wiki?curid=2868608", "title": "Jean-Christophe Angelini", "text": "Biografia.\nJean-Christophe Angelini \u00e8 il segretario nazionale del Partito della Nazione Corsa dal 2002. \nHa presentato con Gilles Simeoni la lista Femu a Corsica per le elezioni regionali del 14 e 21 marzo 2010, risultando eletto insieme con altri 10 colleghi di partito.\nAlle elezioni del marzo 2010, la lista in alleanza con Gilles Simeoni di Femu a Corsica ha ottenuto al primo turno il 18,40 % dei voti; al secondo ha raccolto il 25,89 % dei voti ed \u00e8 stato eletto all'Assemblea della Corsica insieme con altri 10 colleghi di partito. Nel 2011, J.-C. Angelini \u00e8 stato eletto consigliere generale del cantone di Porto Vecchio, battendo il consigliere uscente UMP e ex presidente dell'Assemblea della Corsica Camille de Rocca Serra."}
{"id": "2868609", "revid": "474175", "url": "https://it.wikipedia.org/wiki?curid=2868609", "title": "Femu a Corsica", "text": "Femu a Corsica (\"Facciamo la Corsica\" in italiano) \u00e8 un partito politico autonomista c\u00f2rso fondato nel 2017.\nStoria.\nSorse originariamente come coalizione elettorale in occasione delle elezioni regionali del 2010. A convergere nell'alleanza furono il Partito della Nazione Corsa, Inseme, e Chjama Naziunale ed il movimento civico PUDEMU. Come capolista fu candidato l'avvocato Gilles Simeoni.\nIn occasione delle regionali del 2017 Femu a Corsica costitu\u00ec con gli indipendentisti di Corsica Nazione la coalizione P\u00e8 a Corsica. Grazie a quest'accordo i nazionalisti riuscirono ad ottenere 41 seggi su 63. In seno al fronte nazionalista Femu a Corsica divenne il primo partito con 18 eletti.\nLa coalizione P\u00e8 a Corsica presenta dei candidati alle legislative del 2017 in tutte e quattro le circoscrizioni della Corsica, eleggendo a deputati per Femu a Corsica in Alta Corsica Jean-F\u00e9lix Acquaviva e Michel Castellani, mentre nella Corsica del Sud Paul-Andr\u00e9 Colombani del Partito della Nazione Corsa.\nFemu a Corsica presenta un candidato alle elezioni senatoriali del 2020 in Alta Corsica, il sindaco di Santa-Lucia-di-Mercurio Paulu Santu Parigi, eletto al secondo turno. \nA poche settimane dalle elezioni regionali del 2021 la coalizione nazionalista P\u00e8 a Corsica si \u00e8 sciolta. Femu a Corsica si \u00e8 presentata cos\u00ec alla tornata elettorale in solitaria ottenendo al secondo turno il 40,64% dei voti e conquistando la maggioranza assoluta dell'assemblea c\u00f2rsa con 32 seggi su 63."}
{"id": "2868612", "revid": "767487", "url": "https://it.wikipedia.org/wiki?curid=2868612", "title": "The Merchant of Venice (film 1914)", "text": "The Merchant of Venice \u00e8 un film muto del 1914 diretto e interpretato da Phillips Smalley e Lois Weber. Tratto da Shakespeare, era interpretato anche da Rupert Julian e Jeanie Macpherson. Prodotto dalla Universal Film Manufacturing Company che lo distribu\u00ec in sala nel febbraio del 1914, il dramma venne adattato per lo schermo da Lois Weber. Non si conosce l'esatta natura dell'adattamento rispetto al lavoro di Shakespeare, bench\u00e9 fonti dell'epoca dichiarino la sua aderenza all'originale.\nTrama.\nA Venezia, Shylock chiede una libbra della carne di Antonio se costui, suo debitore non riuscir\u00e0 a ripagargli un debito di cui si era fatto garante per Bassanio. Antonio accetta il patto ma, al momento del pagamento, non riesce a restituire il denaro. Davanti al Doge, a difendere Antonio si presenta Baldassarre, un avvocato che \u00e8, in realt\u00e0, Porzia, la moglie di Bassanio, travestitasi cos\u00ec all'insaputa di tutti. Porzia riesce a risolvere la causa facendo notare che se Shylock vorr\u00e0 avere a tutti i costi la libbra di carne, potr\u00e0 averla ma senza versare neanche una goccia di sangue di un cristiano. In caso contrario, sar\u00e0 condannato a morte e i suoi beni confiscati. Abbandonato anche dalla figlia Jessica, Shylock cede.\nProduzione.\nTratta dal \"Il mercante di Venezia\" di William Shakespeare, la sceneggiatura del film si deve a Lois Weber, anche interprete, nel ruolo di Portia, e regista insieme al marito Phillips Smalley (Shylock). \"The Merchant of Venice\" \u00e8 il primo lungometraggio girato negli Stati Uniti diretto da una donna.\nDistribuzione.\nIl film fu distribuito in sala dalla Universal Film Manufacturing Company, casa produttrice del film, che lo fece uscire negli Stati Uniti nel febbraio del 1914; in Germania, il film fu distribuito con il titolo \"Der Kaufmann von Venedig\".\nNon si conoscono copie ancora esistenti della pellicola che viene considerata presumibilmente perduta."}
{"id": "2868632", "revid": "30894995", "url": "https://it.wikipedia.org/wiki?curid=2868632", "title": "Pro Evolution Soccer 1", "text": ""}
{"id": "2868635", "revid": "112337707", "url": "https://it.wikipedia.org/wiki?curid=2868635", "title": "Provincia dell'Umbria", "text": ""}
{"id": "2868638", "revid": "247222", "url": "https://it.wikipedia.org/wiki?curid=2868638", "title": "Ashes Are Burning", "text": "Ashes Are Burning \u00e8 il quarto album in studio del gruppo di rock progressivo Renaissance. \u00c8 il primo album in cui la band suona accompagnata ad una orchestra sinfonica. Viene rimasterizzato nel 1978 insieme al precedente album \"Prologue\" con il nome \"In The Beginning\". In The Beginning verr\u00e0 rimasterizzato in versione CD nel 1998.\nNel giugno del 2015 la rivista \"Rolling Stone\" ha collocato l'album alla trentunesima posizione dei 50 migliori album progressive di tutti i tempi.\nTracce.\nBrani composti da Michael Dunford e Betty Thatcher, eccetto dove indicato"}
{"id": "2868640", "revid": "86508117", "url": "https://it.wikipedia.org/wiki?curid=2868640", "title": "Stazione di Figline", "text": ""}
{"id": "2868656", "revid": "124246016", "url": "https://it.wikipedia.org/wiki?curid=2868656", "title": "Vittorio Malacalza", "text": "Biografia.\nI primi anni.\nNato a Bobbio in Emilia Romagna nel 1937, Vittorio Malacalza \u00e8 figlio di Paolo Malacalza che, assieme al fratello Giuseppe, era titolare di un'azienda autostradale con 150 operai attiva gi\u00e0 negli anni cinquanta. Intrapresi gli studi di ingegneria, li abbandona all'improvvisa morte del padre e dello zio e nel 1961 si trasferisce a Genova, iniziando a lavorare come dirigente d'azienda per conto dell'Ansaldo e divenendo fornitore per conto dell'Italsider; in questo modo entra nel mondo dell'industria e della produzione.\nNegli anni sessanta la famiglia Malacalza fonda con Vittorio una societ\u00e0 operante nel settore delle infrastrutture stradali e, in tale veste, cresce sino a diventare uno dei maggiori fornitori della societ\u00e0 Autostrade per le opere di sviluppo della rete.\nLa scalata finanziaria.\nA met\u00e0 degli anni ottanta la famiglia acquisisce una partecipazione significativa in Duferco, un'azienda mondiale nel commercio siderurgico e consolida forti legami con l'Ilva del gruppo IRI \u2013 sia nel settore della distribuzione di acciaio sia in quello dell'impiantistica siderurgica \u2013 accrescendo cos\u00ec le proprie competenze in questi settori.\nTali competenze determinano la scelta della famiglia Malacalza di sviluppare autonomamente un progetto nel settore della rilaminazione siderurgica. Usciti dalla compagine sociale di Duferco, nel 1995, la famiglia acquista la Trametal di San Giorgio di Nogaro, che Duferco stessa aveva rilevato sei mesi prima dal fallimento della Metallurgica San Giorgio. Successivamente, al fine di rafforzare la propria presenza internazionale nel settore della rilaminazione, i Malacalza acquistano la Spartan UK, unico operatore del settore in Gran Bretagna, anch'essa in \"administrative receivership\".\nIn poco pi\u00f9 di un decennio, Trametal e Spartan diventano uno dei maggiori operatori a livello europeo, prima di essere cedute al gruppo ucraino Metinvest all'inizio 2008.\nNel frattempo, tra la fine degli anni novanta e l'inizio degli anni duemila, la famiglia Malacalza inizia il processo di diversificazione investendo nell'alta tecnologia attraverso l'acquisto della ASG da Ansaldo Energia, e nelle costruzioni e nell'impiantistica tramite gli ingressi in Tectubi e Omba.\nA met\u00e0 degli anni 2000 si rafforza ulteriormente la filiera dell'alta tecnologia con gli acquisti di partecipazioni in Columbus, Paramed e Aurora. In quegli anni si costituisce infine la \"joint venture\" con il colosso cinese Baoshan, quinto produttore di acciaio al mondo.\nIl consolidamento finanziario.\nIn seguito all'ultima riorganizzazione, avvenuta nel 2007, tali attivit\u00e0 sono partecipate direttamente da Davide tramite la Hofima spa, e da Mattia \u2013 che da lungo tempo vive in Svizzera - mediante la societ\u00e0 Luleo SA. La separazione delle strutture societarie di controllo si \u00e8 resa necessaria per consentire agli stessi di differenziare \u2013 se del caso \u2013 le scelte di investimento in coerenza con le rispettive competenze ed interessi. Vittorio si \u00e8 invece concentrato nel settore immobiliare tramite la sua Stuarta Immobiliare spa ed \u00e8 diventato vice presidente di Pirelli dopo avere venduto nel 2008 Trametal e Spartan Uk per una cifra attorno a 1,2 miliardi di euro.\nIl 7 luglio 2011 \u00e8 entrato a far parte del consiglio di amministrazione dell'Ospedale San Raffaele di Milano per volere del Segretario di Stato vaticano Tarcisio Bertone, insieme a Giuseppe Profiti (gi\u00e0 presidente dell'Ospedale Bambin Ges\u00f9 di Roma), al giurista Giovanni Maria Flick, il presidente dello Ior Ettore Gotti Tedeschi, Maurizio Pini, professore di contabilit\u00e0 dell'Universit\u00e0 Bocconi e Massimo Clementi, preside della facolt\u00e0 di medicina dell'Universit\u00e0 Vita-Salute San Raffaele.\nNel giugno del 2013 il 30,94% di Gruppo Partecipazioni Industriali passa a Marco Tronchetti Provera e il 12,37% di Camfin viene ceduto alla Lauro Sessantuno S.p.A. tramite il nuovo capitale \"newco\" grazie alla mediazione di Intesa Sanpaolo e UniCredit che risolvono il duro contenzioso tra Malacalza e Tronchetti Provera. Nello stesso anno riceve a Genova il \"Premio Manzitti\" per l'economia.\nL'investimento in Banca Carige.\nA cavallo tra il 2015 e il 2016 per 250 milioni di euro acquisisce il 17,6% di Banca Carige diventando azionista di maggioranza. Portando in seguito la quota prima al 20% e poi al 23,9% nel 2018 (ma pu\u00f2 salire sino al 28%) con un investimento stimato di 390 milioni, sostituendo in poco pi\u00f9 di tre anni due banchieri ed entrando in rotta di collisione con il terzo (Piero Montani, Guido Bastianini, Paolo Fiorentino), ingaggiando nell'estate 2018 un lungo braccio di ferro con altri azionisti in vista dell'assemblea del 20 settembre 2018, voluta dalla Bce, per il rinnovo del cda. I suoi candidati: Pietro Modiano alla presidenza, Lucrezia Reichlin vice e Fabio Innocenzi CEO.\nLe ingenti perdite finanziarie derivanti da Banca Carige.\nIl 26 Novembre 2021, il tribunale civile di Genova ha dichiarato inammissibile domanda di risarcimento di Malacalza sul riassetto di Banca Carige del 2019 in cui l\u2019ex azionista di maggioranza della banca ligure chiedeva 482 milioni di euro di danni.\nVita privata.\nRisiede a Genova, nella prestigiosa sede di Villa Stuarta, con la moglie, Carmelina Bellocchio (cugina del regista Marco Bellocchio)."}
{"id": "2868659", "revid": "767487", "url": "https://it.wikipedia.org/wiki?curid=2868659", "title": "Non aprite quell'armadio", "text": "Non aprite quell'armadio (\"Monster in the Closet\") \u00e8 un film del 1987 diretto da Bob Dahlin.\nTrama.\nNella cittadina di Chestnut Hills, a nord di San Francisco, avvengono misteriosi delitti commessi negli armadi delle vittime. \nIl giornalista Richard Clark indaga su queste morti misteriose, insieme allo \"sputacchione\" sceriffo Ketchem e scoprono che i delitti sono commessi da un terribile e feroce mostro, che si nasconde dentro gli armadi.\nAd aiutarli a combattere il mostro si alleano la professoressa Diane Bennett, il suo geniale figliolo soprannominato \"Il Professore\" e il dottor Pennyworth.\nDistribuzione.\nIl film \u00e8 uscito in Italia nel 1990."}
{"id": "2868660", "revid": "767487", "url": "https://it.wikipedia.org/wiki?curid=2868660", "title": "Hubble 3D", "text": "Hubble 3D (chiamato anche IMAX: Hubble 3D) \u00e8 un film documentario del 2010 diretto da Toni Myers, basato sulla missione spaziale di riparazione del Telescopio spaziale Hubble.\n\u00c8 stato distribuito negli Stati Uniti il 19 marzo 2010.\nDal 2010 \u00e8 in proiezione permanente alla \"Cit\u00e9 de l'espace\" di Tolosa."}
{"id": "2868663", "revid": "228587", "url": "https://it.wikipedia.org/wiki?curid=2868663", "title": "Kupres", "text": ""}
{"id": "2868664", "revid": "184755", "url": "https://it.wikipedia.org/wiki?curid=2868664", "title": "Limite di quantificazione", "text": "Il limite di quantificazione o limite di rivelabilit\u00e0 quantitativo, in inglese \"quantification limit\" o \"limit of quantification\" da cui la sigla LOQ, \u00e8 il limite di concentrazione fino al quale \u00e8 possibile ottenere strumentalmente una misura di tipo quantitativo con relativa incertezza (solitamente 5% o 1%).\n\u00c8 pi\u00f9 alto del limite di rivelabilit\u00e0 il LOD, il quale indica invece la minima concentrazione alla quale \u00e8 possibile condurre un'analisi qualitativa volta alla determinazione o meno della presenza di un determinato analita.\nPerci\u00f2, in una curva di calibrazione, il range di concentrazioni compreso tra LOD e LOQ viene definito come \"regione di rivelabilit\u00e0\", dove la misura pu\u00f2 soltanto affermare la presenza o meno dell'analita ma senza un valore quantitativo affidabile. Soltanto per concentrazioni di analita sopra il LOQ si entra nel range dinamico lineare, in cui si ha una relazione lineare tra concentrazione di analita e segnale del rivelatore. Quindi il LOQ stabilisce l'inizio della regione di lavoro della curva di calibrazione.\nTipicamente il valore del LOQ viene valutato come 10 volte la deviazione standard della misura effettuata sul bianco, ma esistono altri metodi per valutarlo e quindi quando si riporta un suo valore \u00e8 necessario specificare con quale metodica lo si \u00e8 calcolato."}
{"id": "2868665", "revid": "219355", "url": "https://it.wikipedia.org/wiki?curid=2868665", "title": "Limite di rivelabilit\u00e0 quantitativo", "text": ""}
{"id": "2868666", "revid": "219355", "url": "https://it.wikipedia.org/wiki?curid=2868666", "title": "Quantification limit", "text": ""}
{"id": "2868670", "revid": "219355", "url": "https://it.wikipedia.org/wiki?curid=2868670", "title": "Limit of quantification", "text": ""}
{"id": "2868678", "revid": "287204", "url": "https://it.wikipedia.org/wiki?curid=2868678", "title": "Jean-Guy Talamoni", "text": "Biografia.\nNato nel 1960 a Saumur nella Loira da famiglia corsa originaria di Vezzani, Pietra di Verde, Moita e Pietroso (Alta Corsica), e alla fine della Guerra d'Algeria nel 1962 la sua famiglia si trasfer\u00ec a Morsiglia e frequent\u00f2 le scuole a Bastia.\nTalamoni \u00e8 un politico di primo piano del nazionalismo corso, militante indipendentista di \"Corsica Nazione Indipendente\" e presidente del gruppo nazionalista nell'Assemblea di Corsica, denominato Corsica Libera.\nEgli \u00e8 un consigliere comunale a Bastia e membro del congresso della lingua e della cultura della Corsica.\nAvvocato di professione, ha pubblicato diversi libri sulla politica nell'isola in lingua corsa.\nNel 2007 ha fondato una rivista in corso A Nazione.\nIl 17 dicembre 2015 \u00e8 stato eletto presidente dell'Assemblea della Corsica."}
{"id": "2868681", "revid": "174925", "url": "https://it.wikipedia.org/wiki?curid=2868681", "title": "Recupero", "text": ""}
{"id": "2868682", "revid": "767487", "url": "https://it.wikipedia.org/wiki?curid=2868682", "title": "Je me souviens", "text": "Je me souviens \u00e8 un film del 2009 diretto da Andr\u00e9 Forcier.\nPellicola sceneggiata da Andr\u00e9 Forcier in collaborazione con Linda Pinet e prodotta da \"Les Films du Paria\" e distribuito da \"Atopia\".\nIn sala dal 6 marzo 2009 ed in DVD dal 6 ottobre 2009.\nTrama.\nNel 1948, ad Abitibi, Canada, un minatore, Richard Bombardier, muore tragicamente nella notte di San Valentino.\nL'intero gruppo di minatori crede che la colpevole sia stata la moglie Mathilde, ma non \u00e8 vero. Per vendicarsi Mathilde seduce Robert Sincennes e Roch Devos, i due \"leader\" sindacali della citt\u00e0, sposati con Anita e Marguerite. I pettegolezzi corrono quando Mathilde rimane incinta senza sapere se il padre \u00e8 Robert o Roch.\nQuesta vendetta non aiuta affatto quindi Mathilde che si lascia cadere nell'alcool.\nAnita inoltre non perdona Robert che si \u00e8 esiliato nella legione straniera per stare vicino al figlio Louis, il quale sogna di diventare un soldato come il suo eroe d'infanzia Simon il legionario. Robert porta con s\u00e9 anche l'amico Roch dopo che la moglie Marguerite si getta tra le braccia del boss Iram Walker, per vivere con lui un matrimonio ed una vita senza amore nel lusso e nella decadenza con gli amici artisti di Iram.\nAnita vive da sola e lavora come operatrice telefonica notturna per la compagnia telefonica della citt\u00e0, dove segue le conversazioni tra Maurice Duplessis ed il suo consigliere morale il Monsignore Madore.\nLiam Hennessy \u00e8 un politico irlandese in esilio che vende biglietti della lotteria irlandese nel Nord Qu\u00e9bec. Il suo miglior acquirente \u00e8 il padre di Mathilde e per tenerlo d'occhio Leam si stabilisce nel Sullidor dove insegna a Nemesis, la figlia di Mathilde di 9 anni, il Gaelico, l'antica lingua irlandese. Nemesis, che per tutta la sua vita si \u00e8 rifiutata di parlare, impara ed adotta volentieri questa lingua nativa dell'Irlanda.\nLouis, 14 anni nel 1958, narra la storia. Louis, alla morte di Mathilde, porta con s\u00e9 in Irlanda Nemesis, la sua possibile sorella, e l\u00ec s'innamora di Ellen sua coetanea."}
{"id": "2868690", "revid": "174925", "url": "https://it.wikipedia.org/wiki?curid=2868690", "title": "Santa Bernadette", "text": ""}
{"id": "2868691", "revid": "174925", "url": "https://it.wikipedia.org/wiki?curid=2868691", "title": "Santa Bernadetta", "text": ""}
{"id": "2868692", "revid": "204012", "url": "https://it.wikipedia.org/wiki?curid=2868692", "title": "William E. Cameron", "text": ""}
{"id": "2868696", "revid": "395232", "url": "https://it.wikipedia.org/wiki?curid=2868696", "title": "Ferrovia Pontassieve - Borgo San Lorenzo", "text": ""}
{"id": "2868703", "revid": "184755", "url": "https://it.wikipedia.org/wiki?curid=2868703", "title": "Recupero (chimica)", "text": "In chimica analitica il recupero \u00e8 un parametro che indica la quantit\u00e0 di analita determinata da un metodo di analisi rispetto alla quantit\u00e0 totale. Permette di determinare perdite di analita durante la procedura analitica, oltre a essere un modo in cui esprimere l'accuratezza.\nDeterminazione.\nIl recupero si valuta misurando concentrazioni di analita aggiunte a campioni reali (campioni spiked).\ndove:\nTanto pi\u00f9 il recupero \u00e8 prossimo al 100% tanto il risultato \u00e8 buono sebbene un recupero del 100% non indichi necessariamente l'assenza di errori. Il risultato finale dell'analisi pu\u00f2 essere espresso tenendo conto della correzione apportata in funzione del recupero. \u00c8 possibile ottenere anche valori superiori al 100%.\nSolitamente un metodo analitico prescrive che si debba rientrare entro un ben definito intervallo di valori di recupero."}
{"id": "2868704", "revid": "729019", "url": "https://it.wikipedia.org/wiki?curid=2868704", "title": "Fitzhugh Lee", "text": "Biografia.\nFu il quarantesimo governatore della Virginia. Nipote di Robert E. Lee e cugino di George Washington Custis Lee, i suoi genitori furono Sydney Smith Lee e la sorella di James Murray Mason.\nNato nella contea di Fairfax, studi\u00f2 all'accademia Militare degli Stati Uniti. Inizialmente entr\u00f2 nel reggimento del colonnello Albert Sidney Johnston, durante la guerra di secessione americana combatt\u00e9 nelle forze armate degli Stati Confederati d'America sotto il generale Richard Stoddert Ewell.\nPartecip\u00f2 alla prima battaglia di Bull Run. Alla sua morte il corpo venne seppellito ad Hollywood Cemetery, Richmond."}
{"id": "2868710", "revid": "1543377", "url": "https://it.wikipedia.org/wiki?curid=2868710", "title": "Discografia di Amanda Lear", "text": "La discografia della cantante francese Amanda Lear comprende diciassette album di studio, otto raccolte, quattro extended play (EP), cinquantasei singoli e due DVD video.\nNel 1976 Amanda Lear firm\u00f2 un contratto con l'Ariola Records e pubblic\u00f2 il suo album di debutto, \"I Am a Photograph\". L'album conteneva i successi \"Blood and Honey\" e \"Tomorrow\". Un anno dopo, nel 1977, venne pubblicato il suo primo singolo non estratto da un album, \"Queen of Chinatown\", che si rivel\u00f2 un successo in Italia, Germania e Svizzera. La cantante pubblic\u00f2 successivamente altri tre album: \"Sweet Revenge\" (1978), \"Never Trust a Pretty Face\" (1979) e \"Diamonds for Breakfast\" (1979), prima di intraprendere un'azione legale contro l'Ariola-Eurodisc, a causa di divergenze artistiche.\nLa causa non and\u00f2 a buon fine, e la Lear dovette rimanere con la sua etichetta e mantenere lo stesso contratto stipulato, fino alla fine del 1983. L'album successivo, \"Incognito\" fu l'ultimo della Lear a entrare nelle classifiche europee. Dopo aver collaborato insieme ad Antony Monn per i suoi primi cinque album, Amanda Lear decise di lavorare con dei produttori italiani per il suo ultimo album con l'Ariola Records. \"Tam-Tam\", venne pubblicato solo in territorio italiano ed ebbe scarso successo, mentre l'ultimo singolo estratto \"No Regrets\" riusc\u00ec a entrare nella Top 40 italiana. \nDopo questo insuccesso, dalla met\u00e0 degli anni ottanta, la cantante pubblic\u00f2 alcuni singoli non contenuti in alcun album, come \"Assassino\", \"Ritmo salsa\", \"No Credit Card\", \"Women\" e il mini album \"A L\". Gli ultimi singoli pubblicati erano influenzati dall'Hi-NRG e dalla musica New Wave, sonorit\u00e0 che poi influenzeranno l'album \"Secret Passion\". A dispetto della forte promozione, l'era Hi-NRG venne ignorata dal pubblico europeo, perci\u00f2 la Lear cerc\u00f2 di focalizzare la sua carriera in Italia, Germania e Francia. A causa dei continui insuccessi, la Lear firm\u00f2 un contratto con l'etichetta italiana Ricordi International, e registr\u00f2 l'album pop rock \"Uomini pi\u00f9 uomini\", rivolto a un pubblico adulto e che segna una sua crescita artistica. Lo stesso anno l'album viene riregistrato in Francia, con differenti tracce non cantate in italiano, e pubblicato con il titolo \"Tant qu'il y aura des hommes\". Nello stesso anno la Lear riregistra insieme al gruppo punk italiano CCCP - Fedeli alla linea il singolo \"Tomorrow (Voulez vous un rendez vous)/Inch'Allah - \u00e7a va\", che entra nella Top 50 italiana.\nNegli anni novanta fanno seguito tre album eurodisco/eurodance: \"Cadavrexquis\", in cui viene rivisitata \"Follow Me\", \"Fashion Pack (Studio 54)\" e \"Lili Marleen\"; \"Alter Ego\", che viene anticipato dalla pubblicazione della raccolta \"Hits and More\" contenente il singolo \"Everytime You Touch Me\" e che segna il suo ritorno negli studi di registrazione di Monaco di Baviera dopo dodici anni; la raccolta \"Back in Your Arms\", in cui riregistra tutti i suoi vecchi successi. \"Back in Your Arms\", che sar\u00e0 un flop, verr\u00e0 seguito da una serie di raccolte a basso costo che la Lear, nel corso degli anni, non ha mai autorizzato.\nNel 2000 il marito Alain-Philippe Malagnac muore in un incendio. Per commemorare la sua morte, la Lear registra l'album \"Heart\". Dall'album viene estratto il singolo \"I Just Wanna Dance Again\", mixato da Pumpin' Dolls, Junior Vasquez e Laurent Wolf. Dal 2005 al 2006 vengono pubblicate alcune raccolte ufficiali, come \"Paris by Night - Greatest Hits\" e \"The Sphinx\", che ripercorrono tutta la sua carriera dagli anni settanta sino agli anni duemila. \"Paris by Night\" segna il ritorno di Amanda Lear nelle classifica italiana dei singoli.\nLa raccolta \"Sings Evergreens\", che contiene i classici pop della sua discografia, viene pubblicata pochi mesi prima dell'album di cover jazz \"With Love\". L'album viene pubblicato nel 2008 in Italia con il titolo \"Amour Toujours\". L'estate del 2009 si apre con la pubblicazione del brano \"Someone Else's Eyes\", cantato in coppia con il cantante Deadstar, che anticipa l'uscita del doppio album \"Brief Encounters\". L'album verr\u00e0 pubblicato anche in versione acustica (\"Brief Encounters Acoustique\") e remixata (\"Brief Encounters Reloaded\"). \"Brief Encounters\" viene pubblicato soprattutto per il mercato italiano, mentre per quello francese la Lear pubblica le altre versioni e l'EP elettropop \"Brand New Love Affair\". Un anno dopo, nell'estate del 2010, vengono pubblicati il maxi-singolo \"Someone Else's Eyes\" con un remix prodotto da Boy George e un l'EP di remix \"I'm Coming Up\"."}
{"id": "2868711", "revid": "122774944", "url": "https://it.wikipedia.org/wiki?curid=2868711", "title": "Isaac Isra\u00ebls", "text": "Biografia.\nPittore impressionista, \u00e8 considerato uno dei maggiori autori dei Paesi Bassi del periodo a cavallo tra '800 e '900. \nFiglio del noto pittore Jozef Isra\u00ebls segue subito le impronte paterne, distinguendosi per l'innata abilit\u00e0 nel disegno, dove ecceller\u00e0 per tutta la vita.\nTra il 1878 e il 1880 studia con profitto, ma nel 1881, ad appena sedici anni, vende il suo primo lavoro e decide di divenire anche lui un artista.\nSi trasferisce quindi ad Amsterdam dove si diploma all'Accademia di Belle Arti e diviene allievo di August Alleb\u00e9. Ben presto incontra il successo del pubblico e nel 1903 si stabilisce a Parigi dove aderir\u00e0 all'Impressionismo che perfettamente valorizza la sua linea cromatica, unico rappresentante in Francia di scuola olandese. Un movimento che nei Paesi Bassi ebbe come riferimento la cerchia della Scuola dell'Aia e i lavori di Louis Apol e Anton Mauve, che si perfezion\u00f2 con Willem Witsen e Isaac Isra\u00ebls, autori caratterizzati da una grande abilit\u00e0 nel segno, e dall'utilizzo di una tavolozza pi\u00f9 colorata, con pennellate pi\u00f9 morbide, capaci di rendere le \"impressioni della vita urbana e rurale\" come citava il manifesto ideologico del gruppo.\nSuccessivamente Isra\u00ebls andr\u00e0 a vivere a Londra, raffinando la sua tecnica coloristica e la sua passione per la natura (boschi, mare, spiagge, i grandi giardini urbani della capitale inglese). Negli ultimi anni torner\u00e0 nei Paesi Bassi, dove morir\u00e0, celebrato come un maestro, nel 1934. \nLe sue opere sono conservate presso il Rijksmuseum di Amsterdam e l'Ashmolean Museum di Oxford."}
{"id": "2868713", "revid": "287204", "url": "https://it.wikipedia.org/wiki?curid=2868713", "title": "Isaac Israels", "text": ""}
{"id": "2868720", "revid": "580", "url": "https://it.wikipedia.org/wiki?curid=2868720", "title": "Armoriale dei comuni della citt\u00e0 metropolitana di Napoli", "text": "Questa pagina contiene le armi (stemmi e blasonature) dei comuni della citt\u00e0 metropolitana di Napoli."}
{"id": "2868729", "revid": "465169", "url": "https://it.wikipedia.org/wiki?curid=2868729", "title": "Razza di deficienti!", "text": "Razza di deficienti! (\"Silly Asses\") \u00e8 un racconto fantascientifico di Isaac Asimov, pubblicato nel 1958 nella rivista \"Future Science Fiction\". \u00c8 uno dei pi\u00f9 citati racconti dello scrittore.\n\u00c8 stato edito in italiano a partire dal 1976.\nTrama.\nNaron \u00e8 incaricato di tenere i registri galattici: ne ha due, quello grande in cui scrive i nomi delle razze di tutte le galassie che avevano raggiunto una certa intelligenza e quello pi\u00f9 piccolo, in cui scrive le razze che avevano raggiunto la maturit\u00e0, cio\u00e8 che erano adatte a far parte della Federazione Galattica. Durante le registrazioni delle galassie appare il pianeta Terra per la scoperta dell'energia atomica, pertanto viene aggiunta in entrambi i registri. Tuttavia, venuto a sapere che i terrestri non avevano ancora tentato vie per lo spazio e che di conseguenza facevano esperimenti atomici sul loro pianeta, si vede costretto a depennarli e a cancellarli dal registro piccolo, esclamando \"Razza di deficienti!\"."}
{"id": "2868737", "revid": "365040", "url": "https://it.wikipedia.org/wiki?curid=2868737", "title": "Distretto di \u0160\u010du\u010d'e", "text": ""}
{"id": "2868738", "revid": "767487", "url": "https://it.wikipedia.org/wiki?curid=2868738", "title": "Il passo sospeso della cicogna", "text": "Il passo sospeso della cicogna \u00e8 un film del 1991 diretto da Theodoros Angelopoulos.\nFu presentato in concorso al 44\u00ba Festival di Cannes.\nTrama.\nUn giornalista, giunto in un villaggio greco al confine con l'Albania, crede di scorgere in un uomo che vive coltivando patate un importante uomo politico scomparso anni prima in circostanze misteriose. Interessatosi al caso, egli arriva a rintracciare la moglie dell'uomo politico scomparso."}
{"id": "2868740", "revid": "767487", "url": "https://it.wikipedia.org/wiki?curid=2868740", "title": "Roger Miret and the Disasters", "text": "I Roger Miret and the Disasters sono un gruppo punk statunitense formatosi nel 2002, che ha in formazione Roger Miret degli Agnostic Front. La band, che ha ad oggi pubblicato tre album di studio, presenta uno stile musicale diverso da quello del gruppo hardcore newyorkese, con pi\u00f9 influenze street e pop punk.\nStoria.\nL'album di debutto \"Roger Miret and the Disasters\" fu pubblicato il 9 ottobre 2002. Subito dopo il gruppo inizi\u00f2 una lunga serie di concerti per oltre due anni, fino alla registrazione e pubblicazione del secondo album \"1984\".\nIl gruppo ha anche diviso il palco con artisti come Good Charlotte, New Found Glory, Rancid, Transplants, Lars Frederiksen and the Bastards, Dropkick Murphys, Tiger Army, The Business, Bouncing Souls, Nekromantix, HorrorPops, Voodoo Glow Skulls, Die Hunns, The Unseen e The Casualties, e ha anche suonato live allo storico CBGB."}
{"id": "2868753", "revid": "767487", "url": "https://it.wikipedia.org/wiki?curid=2868753", "title": "U.S. Pro Indoor 1992", "text": "Lo U.S. Pro Indoor 1992 \u00e8 stato un torneo di tennis giocato sintetico indoor. \u00c8 stata la 25\u00aa edizione dello U. S. Pro Indoor, che fa parte della categoria Championship Series nell'ambito dell'ATP Tour 1992. Si \u00e8 giocato al Wachovia Spectrum di Filadelfia in Pennsylvania negli Stati Uniti dal 17 al 24 febbraio 1992.\nCampioni.\nSingolare maschile.\n Pete Sampras ha battuto in finale Amos Mansdorf 6\u20131, 7\u20136 (7\u20134), 2\u20136, 7\u20136 (7\u20132)\nDoppio maschile.\n Todd Woodbridge / Mark Woodforde hanno battuto in finale Jim Grabb / Richey Reneberg 7\u20135, 1\u20130 (Grabb e Reneberg ritirati)"}
{"id": "2868754", "revid": "599013", "url": "https://it.wikipedia.org/wiki?curid=2868754", "title": "Simonetta Avalle", "text": "Collegamenti esterni.\nLega Volley Femminile - Scheda su Simonetta Avalle"}
{"id": "2868758", "revid": "1318658", "url": "https://it.wikipedia.org/wiki?curid=2868758", "title": "Nyala (Sudan)", "text": "Nyala (daju per \"il posto dei pettegolezzi o teatro\") \u00e8 una citt\u00e0 del Sudan, capitale del Darfur Meridionale, nella parte occidentale del paese. \nSorge a un'altitudine di 673 metri, nella regione storica del Darfur.\nNyala \u00e8 connessa alla rete ferroviaria e stradale del Sudan e possiede un piccolo aeroporto. Possiede inoltre industrie per la lavorazione del cibo, nel settore tessile e di pelli. Nyala \u00e8 un centro dove si produce la gomma arabica ed ha succursali della Agricultural Bank of Sudan e della Peoples Cooperative Bank.\nNyala era il quartier generale dell'Impero Daju il quale fin\u00ec alla fine del XV secolo e predominava nella zona del Jebel Um-Kurdos, come riferito dal sultano Daju Kassi Furok che mor\u00ec a Dar Sila. Quando i Britannici conquistarono il Sudan essi chiesero consiglio al Sultano Adam Suleiman su dove staibilire il loro quartier generale ed egli gli consigli\u00f2 questa citt\u00e0. Ci sono molti siti archeologici in questa zona (vedi anche UNESCO General History of Africa, &amp; Arckell, A.J. History of Darfur 1200-1700 A.D. SNR) che non sono stati catalogati e sono nelle localit\u00e0 di Nari, Kedingnyir, Dobo, Colline Simiat, Jebel Keima, Kalokitting, Jebel wara e tutto il Jebel Marra. Il campo profughi dei rifugiati dal Conflitto del Darfur si trova nella parte sud della citt\u00e0 e si chiama Kalma, ora Otash camp le persone ospitate sono migliaia.\nNella citt\u00e0 vi si trova anche l'Amel Centre, un centro di riabilitazione e di cura per le persone vittime di torture di guerra, esso \u00e8 diretto dall'ex Segretario generale delle Nazioni Unite Kofi Annan e da Mossaad Mohamed Ali Mossaad, i quali sono stati premiati con il Olof Palm Prize per le loro attivit\u00e0 svolte in questo centro."}
{"id": "2868761", "revid": "287204", "url": "https://it.wikipedia.org/wiki?curid=2868761", "title": "Paul Voss", "text": "Carriera.\nProfessionista dal 2009 con il Team Milram, coglie la prima vittoria in carriera nel prologo della Volta Ciclista a Catalunya 2010, una breve cronometro in cui batte specialisti come Levi Leipheimer e Andreas Kl\u00f6den. Nel 2010 veste anche per quattro giorni la maglia verde al Giro d'Italia. Nel 2011, con la chiusura del Team Milram, si trasferisce all'Endura Racing, squadra Continental britannica con cui in stagione vince il Cintur\u00f3 de l'Empord\u00e0 ancora in Catalogna.\nNel 2013, con la fusione tra Endura e la tedesca NetApp, passa al nuovo Team NetApp-Endura, mentre nel biennio 2014-2015 partecipa in entrambe le stagioni al Tour de France e alla prova in linea dei Campionati del mondo. Nel luglio 2016, gareggiando per la Bora-Argon 18 (gi\u00e0 NetApp), veste la maglia a pois al termine della prima tappa del Tour de France, e a fine mese vince anche la Rad am Ring al N\u00fcrburgring.\nNonostante i buoni risultati, all'inizio del 2017 annuncia il ritiro dall'attivit\u00e0."}
{"id": "2868762", "revid": "1442080", "url": "https://it.wikipedia.org/wiki?curid=2868762", "title": "Stockholm Open 1992 - Singolare", "text": "Il singolare del Stockholm Open 1992 \u00e8 stato un torneo di tennis facente parte dell'ATP Tour.\nBoris Becker era il detentore del titolo, ma ha perso nei quarti contro Goran Ivani\u0161evi\u0107.\nIvanisevic ha battuto in finale 7\u20136(2), 4\u20136, 7\u20136(5), 6\u20132, Guy Forget."}
{"id": "2868763", "revid": "767487", "url": "https://it.wikipedia.org/wiki?curid=2868763", "title": "Il principe coraggioso", "text": "Il principe coraggioso (\"Prince Valiant\") \u00e8 un film del 1954 diretto da Henry Hathaway.\n\u00c8 un film d'avventura basato sul fumetto omonimo di Hal Foster.\nTrama.\nUn giovane chiede di essere ammesso fra I Cavalieri della Tavola Rotonda, al fine di restituire il trono a suo padre, scoprendo un complotto contro Re Art\u00f9"}
{"id": "2868765", "revid": "767487", "url": "https://it.wikipedia.org/wiki?curid=2868765", "title": "Evidence (film 1929)", "text": "Evidence \u00e8 un film del 1929 diretto da John G. Adolfi.\nAdattamento del lavoro teatrale di Jeanie Macpherson, venne prodotto dalla Warner Bros. Pictures e distribuito nelle sale il 5 dicembre 1929. Fu l'unica volta che Pauline Frederick cant\u00f2 in un film.\nTrama.\nLord Cyril Wimborne ripudia la moglie Myra, convinto che lei lo abbia tradito con il dissoluto maggiore Pollock. Anni dopo, Myra vede un giorno suo figlio Kenyon, che vive con il padre, nel parco. Il ragazzo \u00e8 insieme alla signora Debenham, una vedova che ha delle mire su Wimborne. Kenyon, notando la somiglianza tra la donna incontrata nel parco e un ritratto di sua madre, la invita a casa durante un'assenza di suo padre. Un vecchio amico della coppia, Harold Courtenay, vede l'opportunit\u00e0 di riunire i due coniugi separati. Ma l'innocenza di Myra verr\u00e0 riconosciuta solo dopo il suicidio di Connolly, che lascia un biglietto dove confessa che l'adulterio non c'\u00e8 mai stato e che la storia era una sua invenzione.\nProduzione.\nIl film fu prodotto dalla Warner Bros. (con il nome The Vitaphone Corporation)\nDistribuzione.\nDistribuito dalla Warner Bros. Pictures, il film fu presentato in prima il 5 ottobre; usc\u00ec nelle sale statunitensi il 5 dicembre 1929 dopo essere stato presentato in prima il 5 ottobre 1929.\nNon si conoscono copie ancora esistenti della pellicola che viene considerata presumibilmente perduta."}
{"id": "2868767", "revid": "1442080", "url": "https://it.wikipedia.org/wiki?curid=2868767", "title": "Paris Open 1992 - Singolare", "text": "Il singolare del Paris Open 1992 \u00e8 stato un torneo di tennis facente parte dell'ATP Tour.\nBoris Becker ha battuto in finale Guy Forget 7-6 (7-3), 6-3, 3-6, 6-3."}
{"id": "2868768", "revid": "1543377", "url": "https://it.wikipedia.org/wiki?curid=2868768", "title": "Gaetanus brevispinus", "text": "Il Gaetanus brevispinus \u00e8 una specie di crostaceo del genere \"Gaetanus\", dell'ordine dei Calanoida. Fa parte dello zooplancton, ed \u00e8 un predatore che si ciba prevalentemente di altri copepodi\nHabitat e distribuzione.\nSi tratta di una specie cosmopolita, ma che si trova principalmente nelle acque basse in vicinanza dei poli, ed in particolare nell'oceano artico, tra la superficie e i 1.500 metri di profondit\u00e0, con la maggior concentrazione tra i 100 e i 750 metri. Pi\u00f9 lontano dai poli lo si trova a profondit\u00e0 maggiori, di 3.000 metri, in particolare lungo la corrente termoalina.\nDescrizione.\nSono caratterizzati da spine lungo tutto il corpo. La parte anteriore e l'apparato digerente sono di un rosso acceso. Il corpo delle femmine \u00e8 lungo tra i 3,6 e i 4,9 millimetri, mentre quello dei maschi tra i 2,3 e i 4,1. Oltre ad essere pi\u00f9 piccoli, i maschi hanno anche spine posteriori pi\u00f9 ridotte. La coda \u00e8 lunga circa un terzo del corpo, mentre le antenne sono lunghe quanto il corpo o di pi\u00f9."}
{"id": "2868772", "revid": "729019", "url": "https://it.wikipedia.org/wiki?curid=2868772", "title": "Mark Rocco", "text": "Ha passato quasi tutta la sua carriera nella NJPW con il soprannome di Black Tiger. Ha vinto vari titoli ma una delle sue pi\u00f9 importanti cinture fu la WWF Junior Heavyweight Championship.\nIn passato il suo nemico acerrimo fu Tiger Mask I (Satoru Sayama)."}
{"id": "2868773", "revid": "767487", "url": "https://it.wikipedia.org/wiki?curid=2868773", "title": "Australian Indoor Championships 1992", "text": "LAustralian Indoor Championships 1992 \u00e8 stato un torneo di tennis giocato sul cemento indoor del Sydney Entertainment Centre di Sydney in Australia. Il torneo fa parte della categoria ATP Championship Series nell'ambito dell'ATP Tour 1992. Si \u00e8 giocato dal 5 al 12 ottobre 1992.\nCampioni.\nSingolare maschile.\n Goran Ivani\u0161evi\u0107 ha battuto in finale Stefan Edberg 6\u20134, 6\u20132, 6\u20134\nDoppio maschile.\n Patrick McEnroe / Jonathan Stark hanno battuto in finale Jim Grabb / Richey Reneberg 7\u20136, 6\u20133"}
{"id": "2868777", "revid": "287204", "url": "https://it.wikipedia.org/wiki?curid=2868777", "title": "Erbesso", "text": "Erbesso (; ) era un'antica citt\u00e0 sicula.\nStoria.\nViene menzionata per la prima volta come citt\u00e0 sicula alleata ai cartaginesi durante l\u2019assedio di Siracusa. Per questo motivo, nel 404 a.C., la citt\u00e0 fu attaccata invano dal tiranno siracusano Dionisio. Fallito il tentativo per la diserzione dei suoi soldati, Dionisio prefer\u00ec stringere un accordo con essa. Agatocle vi stabil\u00ec un presidio, che, nel 309 a.C., fu scacciato dagli acragantini mentre il tiranno si trovava in Africa. La citt\u00e0 divenne alleata di Akragas.\nFu alleata di Siracusa. La sua esistenza \u00e8 nota grazie alle fonti antiche. Il tiranno Gelone capt\u00f2 le acque dal suo territorio con un acquedotto che le conduceva a Siracusa.\nNel 214 a.C. vi trovarono rifugio Ippocrate di Siracusa ed Epicide, in fuga da Lentini. La forza siracusana inviata contro di loro fu convinta a disertare. La citt\u00e0 si alle\u00f2 a Cartagine Fu poco dopo conquistata dai romani di Marcello.\nPlinio la annovera tra le \"civitates latinae condicionis\".\nSi conservano monete di Erbesso dell\u2019anno 325 a. C. circa, con l\u2019iscrizione \u00ab\u0395\u03a1\u0392\u0397\u03a3\u03a3\u0399\u039d\u03a9\u039d\u00bb.\nLocalizzazione.\nLa citt\u00e0, scomparsa in tempi antichi, \u00e8 stata identificata spesso con Pantalica, proprio perch\u00e9 Tito Livio afferma che Ippocrate ad Epicide, fuggendo da Leontinoi, si rifugiarono a Erbesso, mentre i Romani li raggiungevano fermandosi prima nella vicina Megara Hyblaea. Dunque \u00e8 molto probabile che la citt\u00e0 sicula dovesse trovarsi a met\u00e0 strada tra Megara e Leontinoi, dunque presso Pantalica. Tuttavia, pi\u00f9 recentemente la sua localizzazione \u00e8 stata individuata presso il sito archeologico di Montagna di Marzo nel territorio di Piazza Armerina.\nAd un'altra citt\u00e0 con lo stesso nome si riferisce Polibio, che narra come i Romani vi si rifornissero durante l'assedio di Agrigento nella seconda guerra punica. Tale centro \u00e8 stato forse identificato presso Siculiana Marina. Lo storico Picone, invece, identific\u00f2 il sito dell\u2019antica citt\u00e0 nel territorio detto di Terravecchia presso l\u2019antico feudo del Modaccamo a Raffadali."}
{"id": "2868778", "revid": "6923", "url": "https://it.wikipedia.org/wiki?curid=2868778", "title": "Alpama", "text": "Un alpama (in inglese huarizo) \u00e8 un incrocio tra un maschio di lama e un femmina di alpaca. \nDescrizione.\nUn alpama \u00e8 un animale con aspetto e dimensioni simili a quelle del lama ma con la lana molto lunga come quella dell'alpaca."}
{"id": "2868786", "revid": "743200", "url": "https://it.wikipedia.org/wiki?curid=2868786", "title": "Australian Indoor Championships 1992 - Singolare", "text": "Il singolare dell'Australian Indoor Championships 1992 \u00e8 stato un torneo di tennis facente parte dell'ATP Tour.\nStefan Edberg era il detentore del titolo, ma ha perso in finale 6\u20134, 6\u20132, 6\u20134 contro Goran Ivani\u0161evi\u0107.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2868789", "revid": "838137", "url": "https://it.wikipedia.org/wiki?curid=2868789", "title": "Australian Indoor Championships 1992 - Doppio", "text": "Il doppio dell'Australian Indoor Championships 1992 \u00e8 stato un torneo di tennis facente parte dell'ATP Tour.\nJim Grabb e Richey Reneberg erano i detentori del titolo, ma hanno perso in finale 7\u20136, 6\u20133 contro Patrick McEnroe e Jonathan Stark.\nTeste di serie.\nTutte le 8 teste di serie hanno ricevuto un bye per il 2\u00ba turno"}
{"id": "2868791", "revid": "1611759", "url": "https://it.wikipedia.org/wiki?curid=2868791", "title": "Malakal (Sudan del Sud)", "text": "Malakal () dal 2020 \u00e8 la capitale dello Stato dell'Alto Nilo (in precedenza una Provincia, di cui era solo il capoluogo), nello Stato federale del Sud Sudan. \u00c8 situata sulle rive del Nilo Bianco, poco pi\u00f9 a nord della sua confluenza con il fiume Sobat. La citt\u00e0 era il quartiere generale delle forze armate del governo di Khartoum durante la seconda guerra civile sudanese, ma dal 2011 \u00e8 confluita nel Sudan Meridionale indipendente. I tre principali gruppi etnici della citt\u00e0 sono i Dinca-Ngok, i Nuer e gli Shilluk il resto degli abitanti \u00e8 composto da un gran numero di diverse altre etnie. La maggior parte delle forze armate dello SPLA presenti nella citt\u00e0 provengono dalla regione di Bahr al Ghazal e non sono originari della zona.\nPiatti tipici del luogo sono il \"wal wal\" (polpette di farina bollita) e il \"foull\" (un piatto a base di noci stagionate del luogo). Malakal \u00e8 stato teatro di una storica battaglia nel novembre 2006."}
{"id": "2868793", "revid": "767487", "url": "https://it.wikipedia.org/wiki?curid=2868793", "title": "Macei\u00f3 Open 1992", "text": "Il 'Macei\u00f3 Open 1992 \u00e8 stato un torneo di tennis giocato sulla terra rossa. \u00c8 stata la 1\u00aa edizione dell'Macei\u00f3 Open, che fa parte della categoria World Series nell'ambito dell'ATP Tour 1992. Il torneo si \u00e8 giocato a Macei\u00f3 in Brasile, dal 3 al 10 febbraio 1992.\nCampioni.\nSingolare.\n Tom\u00e1s Carbonell ha battuto in finale Christian Miniussi 7\u20136 (14\u201312), 5\u20137, 6\u20132\nDoppio.\n Gabriel Markus / John Sobel hanno battuto in finale Ricardo Acioly / Mauro Menezes 6\u20134, 1\u20136, 7\u20135"}
{"id": "2868797", "revid": "1442080", "url": "https://it.wikipedia.org/wiki?curid=2868797", "title": "Macei\u00f3 Open 1992 - Singolare", "text": "Il singolare del torneo di tennis Macei\u00f3 Open 1992, facente parte dell'ATP Tour, ha avuto come vincitore Tom\u00e1s Carbonell che ha battuto in finale 7\u20136 (14\u201312), 5\u20137, 6\u20132 Christian Miniussi."}
{"id": "2868800", "revid": "438678", "url": "https://it.wikipedia.org/wiki?curid=2868800", "title": "To the core", "text": ""}
{"id": "2868801", "revid": "1442080", "url": "https://it.wikipedia.org/wiki?curid=2868801", "title": "Macei\u00f3 Open 1992 - Doppio", "text": "Il doppio del torneo di tennis Macei\u00f3 Open 1992, facente parte dell'ATP Tour, ha avuto come vincitori Gabriel Markus e John Sobel che hanno battuto in finale 6\u20134, 1\u20136, 7\u20135 Ricardo Acioly e Mauro Menezes."}
{"id": "2868803", "revid": "22475", "url": "https://it.wikipedia.org/wiki?curid=2868803", "title": "Diego Armando", "text": ""}
{"id": "2868804", "revid": "104458", "url": "https://it.wikipedia.org/wiki?curid=2868804", "title": "Lotario III", "text": ""}
{"id": "2868807", "revid": "181699", "url": "https://it.wikipedia.org/wiki?curid=2868807", "title": "Gattaia (disambigua)", "text": ""}
{"id": "2868808", "revid": "984922", "url": "https://it.wikipedia.org/wiki?curid=2868808", "title": "Heart of the Country", "text": "Heart of the Country \u00e8 una miniserie televisiva britannica del 1987 diretta da Brian Farnham e interpretato da un giovane Christian Bale. La serie \u00e8 composta da quattro episodi e sono andati in onda sulla canale britannico BBC"}
{"id": "2868810", "revid": "22475", "url": "https://it.wikipedia.org/wiki?curid=2868810", "title": "Pearl Fey", "text": ""}
{"id": "2868812", "revid": "22475", "url": "https://it.wikipedia.org/wiki?curid=2868812", "title": "Wendy Oldbag", "text": ""}
{"id": "2868814", "revid": "1888309", "url": "https://it.wikipedia.org/wiki?curid=2868814", "title": "Loveno (Menaggio)", "text": "Loveno (\"Lovee\" in dialetto comasco, : ), \u00e8 una frazione del comune di Menaggio.\nAnticamente fu un comune autonomo, chiamato dapprima \"Loveno\", poi \"Loveno con Nobiallo\" (1753), \"Loveno ed uniti\" ed infine \"Loveno sopra Menaggio\". Nel 1929 \u00e8 stato aggregato al comune di Menaggio.\nCultura.\nLa banda.\nIl gruppo bandistico, attualmente composto da 52 elementi, \u00e8 stato fondato nel 1843 da Giuliano Tenzi ed \u00e8 uno tra i pi\u00f9 antichi della Lombardia.\nNel 2011 il corpo musicale \u00e8 stato riconosciuto \"Gruppo d'Interesse Comunale a livello Nazionale\" attraverso un'iniziativa promossa dal Ministero per i Beni e le Attivit\u00e0 Culturali in occasione del 150\u00b0 dell'Unit\u00e0 d'Italia."}
{"id": "2868817", "revid": "118092457", "url": "https://it.wikipedia.org/wiki?curid=2868817", "title": "XXXIV Esposizione internazionale d'arte", "text": "La 34\u00aa Biennale Internazionale d'Arte di Venezia ebbe luogo dal 22 giugno al 20 ottobre 1968. Fu caratterizzata da forti contestazioni."}
{"id": "2868823", "revid": "729019", "url": "https://it.wikipedia.org/wiki?curid=2868823", "title": "Tracciabilit\u00e0 del campione e del dato analitico", "text": "In chimica analitica la tracciabilit\u00e0 del campione e la tracciabilit\u00e0 del dato analitico \u00e8 la documentazione che permette di verificare la bont\u00e0 dell'intero processo analitico.\n\u00c8 costituito dalla \"rappresentativit\u00e0\" del campione, garantita dal piano di campionamento adeguato al problema analitico in esame, e dalla \"catena di custodia\" del campione: la divisione in aliquote, l'analisi (con eventuale preparazione) e l'interpretazione dei risultati.\nAd ulteriore garanzia dei risultati, il laboratorio di analisi pu\u00f2 avere, consigliabilmente, la \"certificazione ed assicurazione di qualit\u00e0 dei dati analitici\" (QA/QC) costituita da prove di abilit\u00e0 (proficiency test), confronti interlaboratorio, carte di controllo eccetera."}
{"id": "2868824", "revid": "587852", "url": "https://it.wikipedia.org/wiki?curid=2868824", "title": "Campionato mondiale Supersport 2008", "text": "Il Campionato mondiale Supersport 2008 \u00e8 la decima edizione del campionato mondiale Supersport.\nIl campionato piloti \u00e8 stato vinto da Andrew Pitt sulla Honda CBR600RR del team Hannspree Ten Kate Honda che ha preceduto di 50 punti il compagno di squadra Jonathan Rea, terzo staccato di 52 punti Joshua Brookes, anche lui con una CBR600RR ma del team Hannspree Stiggy Motorsport Honda.\nIl titolo costruttori \u00e8 stato vinto dalla Honda che ha sopravanzato di 112 punti la Yamaha.\nIl 3 agosto, il campionato viene funestato da un terribile accadimento, in occasione del gran premio del Regno Unito a Brands Hatch il pilota britannico Craig Jones nella sedicesima tornata perde il controllo della sua moto, il pilota che lo segue Andrew Pitt lo investe non potendolo evitare viste le alte velocit\u00e0 di percorrenza. La gara viene sospesa per permettere immediati soccorsi al giovane pilota ma, nonostante tutto, perde comunque la vita la notte stessa nell'ospedale londinese dove era ricoverato in gravi condizioni (per assurdo, vista l'immediata sospensione del gran premio, lo stesso Jones viene classificato in seconda posizione).\nPiloti partecipanti.\nTutte le motociclette in competizione sono equipaggiate con pneumatici forniti dalla Pirelli.\nClassifiche.\nSistema di punteggio.\n!width=5%|Pos.\n!width=5%|Punti"}
{"id": "2868827", "revid": "219355", "url": "https://it.wikipedia.org/wiki?curid=2868827", "title": "Carte di controllo", "text": ""}
{"id": "2868828", "revid": "767487", "url": "https://it.wikipedia.org/wiki?curid=2868828", "title": "Il ladro di ragazzi", "text": "Il ladro di ragazzi \u00e8 un film del 1991 diretto da Christian de Chalonge.\nTrama.\nUn ricco esilio argentino, che sogna di riguadagnare potere nel suo paese, adotta i bambini che rapisce."}
{"id": "2868829", "revid": "219355", "url": "https://it.wikipedia.org/wiki?curid=2868829", "title": "Tracciabilit\u00e0 del campione", "text": ""}
{"id": "2868831", "revid": "219355", "url": "https://it.wikipedia.org/wiki?curid=2868831", "title": "Tracciabilit\u00e0 del dato analitico", "text": ""}
{"id": "2868833", "revid": "219355", "url": "https://it.wikipedia.org/wiki?curid=2868833", "title": "Tracciabilit\u00e0 del dato", "text": ""}
{"id": "2868834", "revid": "767487", "url": "https://it.wikipedia.org/wiki?curid=2868834", "title": "Manchester Open 1993", "text": "Il Manchester Open Open 1993 \u00e8 stato un torneo di tennis giocato sull'erba. \u00c8 stata la 4\u00aa edizione del Manchester Open, che fa parte della categoria ATP World Series nell'ambito dell'ATP Tour 1993. Si \u00e8 giocato a Manchester in Gran Bretagna, dal 14 al 21 giugno 1993.\nCampioni.\nSingolare.\n Jason Stoltenberg ha battuto in finale Wally Masur, 6-1, 6-3\nDoppio.\n Ken Flach / Rick Leach hanno battuto in finale Stefan Kruger / Glenn Michibata, 6-4, 6-1"}
{"id": "2868836", "revid": "219355", "url": "https://it.wikipedia.org/wiki?curid=2868836", "title": "Tracciabilit\u00e0 dei dati", "text": ""}
{"id": "2868837", "revid": "2082813", "url": "https://it.wikipedia.org/wiki?curid=2868837", "title": "Kaduqli", "text": "Kaduqli (anche chiamata Kadugli ) \u00e8 la capitale dello stato sudanese del Kordofan Meridionale, dista 240\u00a0km dalla citt\u00e0 principale della regione del Darfur che \u00e8 Al-Ubayyid ed \u00e8 situata al limite settentrionale della pianura in cui scorre il Nilo Bianco.\nAll'inizio del XIX secolo la citt\u00e0 era un centro di reclutamento di schiavi destinati a servire l'esercito egiziano. Le attivit\u00e0 economiche principali della citt\u00e0 sono la vendita di gomma arabica, di bestiame, fabbriche di sapone e di stoffe e la produzione di pelli. La citt\u00e0 \u00e8 anche il quartier generale del Settore IV della Missione delle Nazioni Unite in Sudan (UNMIS, \"United Nations Mission In Sudan\"), il quale ospita il contingente di soldati Egiziani e il Contingente Indiano di Aviazione, che ha il compito di pilotare gli elicotteri MI.17."}
{"id": "2868838", "revid": "219355", "url": "https://it.wikipedia.org/wiki?curid=2868838", "title": "Tracciabilit\u00e0 dei dati analitici", "text": ""}
{"id": "2868839", "revid": "219355", "url": "https://it.wikipedia.org/wiki?curid=2868839", "title": "Tracciabilit\u00e0 dei campioni", "text": ""}
{"id": "2868840", "revid": "287204", "url": "https://it.wikipedia.org/wiki?curid=2868840", "title": "Manchester Open 1993 - Singolare", "text": "Il singolare del torneo di tennis Manchester Open 1993, facente parte dell'ATP Tour, ha avuto come vincitore Jason Stoltenberg che ha battuto in finale Wally Masur 6-1, 6-3."}
{"id": "2868841", "revid": "729019", "url": "https://it.wikipedia.org/wiki?curid=2868841", "title": "8. Armee (Deutsches Heer)", "text": "L'8. Armee / Armeeoberkommando 8 (A.O.K. 8) fu una grande unit\u00e0 dell'esercito imperiale tedesco (\"Deutsches Heer\"), che durante la prima guerra mondiale fu schierata sul fronte orientale.\nPrima guerra mondiale.\nAllo scoppio del primo conflitto mondiale l'\"Ottava Armata\", costituita da quattro corpi d'armata reclutati prevalentemente in Prussia orientale e Prussia occidentale, venne assegnata al fronte orientale con la missione di bloccare il possibile attacco russo contro il confine orientale tedesco.\nDopo la battaglia di Gumbinnen (17 agosto 1914), il comandante dell'armata \"Generaloberst\" Maximilian von Prittwitz ordin\u00f2 la ritirata verso la Vistola. A seguito di questa decisione il comandante fu sostituito dal Feldmaresciallo Paul von Hindenburg, affiancato dal generale Erich Ludendorff come capo di Stato Maggiore. Sotto il nuovo comando l'armata ottenne due grandi vittorie contro i russi nelle battaglie di Tannenberg e dei Laghi Masuri.\nAllo scoppio della guerra l'8. Armee era composta da:"}
{"id": "2868843", "revid": "339392", "url": "https://it.wikipedia.org/wiki?curid=2868843", "title": "8\u00aa Armata tedesca", "text": ""}
{"id": "2868855", "revid": "6923", "url": "https://it.wikipedia.org/wiki?curid=2868855", "title": "Cama (zoologia)", "text": "Il cama \u00e8 un ibrido tra un maschio di dromedario e una femmina di lama, prodotto attraverso l'inseminazione artificiale al Camel Reproduction Centre di Dubai (Emirati Arabi).\nIl 14 gennaio 1998, presso il Centro di riproduzione Camel a Dubai \u00e8 nato il cama di nome Rama - primo incrocio economicamente valido al mondo, tra un camelide ed un lama. L'obiettivo era quello di creare un animale in grado di produrre una maggior quantit\u00e0 di lana di lama, con le dimensioni e la forza di un cammello e un temperamento cooperativo.\nDescrizione.\nIl cama ha le dimensioni e la forza, nonch\u00e9 colore del pelo ed aspetto in genere, pi\u00f9 simile a quello del dromedario, mentre di temperamento \u00e8 pi\u00f9 cooperativo, come lo \u00e8 il lama.\nRiproduzione.\nA quattro anni, i cama diventano sessualmente maturi e sono interessati alle femmine di lama e di guanaco.\nNonostante i circa 2-3 milioni di anni di separazione evolutiva, i camelidi sia del Vecchio Mondo e sia del Nuovo Mondo hanno mantenuto lo stesso numero di cromosomi rendendo possibile questo incrocio tra non solo due specie diverse, ma anche generi distinti, molto pi\u00f9 facile e con pi\u00f9 probabilit\u00e0 di produrre prole fertile."}
{"id": "2868858", "revid": "767487", "url": "https://it.wikipedia.org/wiki?curid=2868858", "title": "Manchester Open 1992", "text": "Il Manchester Open Open 1992 \u00e8 stato un torneo di tennis giocato sull'erba.\n\u00c8 stata la 3\u00aa edizione del Manchester Open, che fa parte della categoria ATP World Series nell'ambito dell'ATP Tour 1992. Si \u00e8 giocato a Manchester in Gran Bretagna, dal 15 al 22 giugno 1992.\nCampioni.\nSingolare.\n Jacco Eltingh ha battuto in finale MaliVai Washington, 6-3, 6-4\nDoppio.\n Patrick Galbraith / David Macpherson hanno battuto in finale Jeremy Bates / Laurie Warder, 4-6, 6-3, 6-2"}
{"id": "2868860", "revid": "767487", "url": "https://it.wikipedia.org/wiki?curid=2868860", "title": "Tieralplistock", "text": "Il Tieralplistock (3.382\u00a0) \u00e8 una montagna delle Alpi Urane (nelle Alpi Bernesi).\nDescrizione.\nSi trova in Svizzera tra il Canton Berna ed il Canton Vallese. Dal versante orientale della montagna prendono forma due ghiacciai: il Ghiacciaio del Rodano ed il Ghiacciaio di Trift."}
{"id": "2868862", "revid": "30897288", "url": "https://it.wikipedia.org/wiki?curid=2868862", "title": "Guido di Carpegna", "text": ""}
{"id": "2868863", "revid": "1573940", "url": "https://it.wikipedia.org/wiki?curid=2868863", "title": "Geneina", "text": "Geneina (anche chiamata Al Junaynah , traslitterato \"il piccolo giardino\") \u00e8 la capitale dello stato Sudanese del Darfur Occidentale."}
{"id": "2868867", "revid": "1305772", "url": "https://it.wikipedia.org/wiki?curid=2868867", "title": "Guido Di Carpegna", "text": "Guido Di Carpegna"}
{"id": "2868869", "revid": "10260", "url": "https://it.wikipedia.org/wiki?curid=2868869", "title": "Filo quantico", "text": "Nella fisica della materia condensata, un filo quantico (dall'inglese quantum wire) \u00e8 un filo conduttore di elettricit\u00e0, nel quale gli effetti quantistici condizionano le propriet\u00e0 di conduzione. A causa del confinamento degli elettroni di conduzione nella direzione trasversale del filo, la loro energia trasversa \u00e8 quantizzata in una serie di valori discreti:\nformula_1 (stato fondamentale, minimo valore dell'energia), formula_2... Una conseguenza di questa quantizzazione \u00e8 che la classica formula per calcolare la resistenza di un filo elettrico :\nformula_3\nnon \u00e8 valida per i fili quantici (dove formula_4 \u00e8 la resistivit\u00e0, formula_5 \u00e8 la lunghezza del filo, e formula_6 \u00e8 l'area della sezione trasversale del filo).\nPer questo motivo \u00e8 necessario un calcolo esatto dell'energia trasversa degli elettroni confinati per valutare la resistenza del filo. Come conseguenza della quantizzazione dell'energia dell'elettrone si ha che anche la resistenza \u00e8 quantizzata.\nL'entit\u00e0 della quantizzazione \u00e8 inversamente proporzionale al diametro del nanofilo per un dato materiale. Essa inoltre dipende dalle propriet\u00e0 elettroniche del materiale e dalla massa efficace degli elettroni. In altri termini questo significa che dipende da come gli elettroni di conduzione interagiscono con gli atomi interni al materiale considerato.\nIn pratica i semiconduttori mostrano una buona quantizzazione della conduttanza per fili con diametri di grandi dimensioni (100\u00a0nm) perch\u00e9 gli elettroni hanno un confinamento esteso.\nPer i metalli, la quantizzazione corrispondente al pi\u00f9 basso stato di energia si osserva solo nei fili atomici.\nNanotubi di carbonio come fili quantici.\n\u00c8 possibile realizzare fili quantici anche da nanotubi di carbonio, almeno in quantit\u00e0 limitate. I vantaggi di realizzare fili dai nanotubi di carbonio includono un'alta conduttivit\u00e0 elettrica (dovuta a una grande mobilit\u00e0 degli elettroni), peso ridotto, piccolo diametro, bassa reattivit\u00e0 chimica ed un elevato carico di rottura.\n\u00c8 stata inoltre sostenuta l'ipotesi che sia possibile creare fili quantici macroscopici. Con una fune di nanotubi di carbonio, non \u00e8 necessario che ogni singola fibra percorra l'intera lunghezza, poich\u00e9 l'effetto tunnel permette agli elettroni di saltare da un filo all'altro. Questo rende i fili quantici interessanti per utilizzi commerciali.\nA partire dall'aprile del 2005, la NASA ha investito 11 milioni di dollari per 4 anni, insieme alla Rice University, per sviluppare un filo quantico con una conduttivit\u00e0 elettrica 10 volte migliore di quella del rame, ma con un peso sei volte inferiore. Il filo sarebbe fatto con nanotubi di carbonio ed aiuterebbe a ridurre il peso degli Shuttle di prossima generazione; tuttavia potrebbe trovare anche altre applicazioni."}
{"id": "2868870", "revid": "1442080", "url": "https://it.wikipedia.org/wiki?curid=2868870", "title": "Manchester Open 1992 - Singolare", "text": "Il singolare del torneo di tennis Manchester Open 1992, facente parte dell'ATP Tour, ha avuto come vincitore Jacco Eltingh che ha battuto in finale MaliVai Washington 6-3, 6-4."}
{"id": "2868871", "revid": "365040", "url": "https://it.wikipedia.org/wiki?curid=2868871", "title": "Distretto di Bela\u01e7a\u0161", "text": ""}
{"id": "2868873", "revid": "1452073", "url": "https://it.wikipedia.org/wiki?curid=2868873", "title": "Lupo nero", "text": "Un lupo nero \u00e8 una variante melanica del lupo grigio \"(Canis lupus)\". Esemplari melanici nelle altre specie di \"Canis\" sono stati segnalati in \"C. latrans\", \"C. lupaster\", e \"C. aureus\".\nContrariamente ad altri mammiferi melanici, la cui condizione \u00e8 dovuta a una mutazione del GPCR MC1R, nei lupi neri deriva da una mutazione dell'allele Kb. Sebbene questa mutazione sia rara nei lupi in Eurasia, \u00e8 comune nelle zone boscose del nordamerica ."}
{"id": "2868875", "revid": "287204", "url": "https://it.wikipedia.org/wiki?curid=2868875", "title": "Waldbaum's Hamlet Cup 1992", "text": "Il Waldbaum's Hamlet Cup 1992 \u00e8 stato un torneo di tennis giocato sul cemento. \u00c8 stata la 12\u00aa edizione del torneo, che fa parte della categoria World Series nell'ambito dell'ATP Tour 1992. Si \u00e8 giocato al Hamlet Golf and Country Club di Commack, Long Island, New York negli Stati Uniti dal 24 al 30 agosto 1992.\nCampioni.\nSingolare maschile.\n Petr Korda ha battuto in finale Ivan Lendl, 6\u20132, 6\u20132\nDoppio maschile.\n Francisco Montana / Greg Van Emburgh hanno battuto in finale Gianluca Pozzi / Olli Rahnasto, 6\u20134, 6\u20132"}
{"id": "2868877", "revid": "124271721", "url": "https://it.wikipedia.org/wiki?curid=2868877", "title": "Beatrice d'Este (disambigua)", "text": ""}
{"id": "2868878", "revid": "339392", "url": "https://it.wikipedia.org/wiki?curid=2868878", "title": "VIII armata tedesca", "text": ""}
{"id": "2868884", "revid": "1442080", "url": "https://it.wikipedia.org/wiki?curid=2868884", "title": "Waldbaum's Hamlet Cup 1992 - Singolare", "text": "Il singolare del Waldbaum's Hamlet Cup 1992 \u00e8 stato un torneo di tennis facente parte dell'ATP Tour.\nIvan Lendl era il detentore del titolo, ma Petr Korda lo ha battuto in finale 6\u20132, 6\u20132."}
{"id": "2868885", "revid": "1909146", "url": "https://it.wikipedia.org/wiki?curid=2868885", "title": "Ducato della Mirandola", "text": "La signoria, poi contea, principato e infine ducato della Mirandola, fu uno Stato italiano esistito dal 1310 al 1711 con capitale Mirandola e governato dalla famiglia Pico, cui appartenne l'umanista e filosofo Giovanni II Pico della Mirandola. Mirandola pass\u00f2 infine al ducato di Modena e Reggio.\nNel 1432 Giovanni I Pico ricevette dall'imperatore Sigismondo il titolo di conte di Concordia.\nNel corso della propria storia Mirandola, potentemente fortificata (era rinomato l'alto e possente torrione, ora scomparso), fu oggetto di molti assedi, tra cui quello del 1510 da parte di papa Giulio II e quello del 1551 sotto il papato di Giulio III.\nStoria.\nFrancesco I Pico, discendente da Manfredo da Limidi (+1096) e Alda, ricevette nel 1311 dall'imperatore Enrico VII di Lussemburgo l'investitura del territorio tra le corti di Quarantoli e San Possidonio: fu il primo nucleo della signoria di Mirandola che venne ben fortificata ed ebbe il ruolo, con la costruzione del grande castello, di sede dei Pico. Nel 1354 Carlo IV di Lussemburgo con apposito decreto confer\u00ec il rango di feudo imperiale alla signoria pichense.Nel 1386 Francesco II riun\u00ec le norme giuridiche preesistenti ed eman\u00f2 gli \"statuti\", onde ben disciplinare le vicende socio-economiche e giurisdizionali dello Staterello. Nella seconda parte del secolo XIV fu fondato il borgo di Concordia al fine di tutelare il confine con il marchesato di Mantova.\nNel corso del Quattrocento il prestigio della famiglia reggente favor\u00ec l'espansione di Mirandola e la costruzione di edifici e chiese e ampliata quella duecentesca dedicata a San Francesco (privilegiato luogo di sepoltura dei Pico, con i sarcofaghi pensili di Galeotto I, Spinetta, Prendiparte, Gian Francesco I e Giulia Boiardo, genitori di Galeotto I e di Giovanni). Fu proprio Galeotto I ad incrementare l'allevamento del bestiame, compreso quello dei cavalli di razza pregiata.\nIl secolo XVI rappresent\u00f2 per Mirandola un periodo negativo: il titolo comitale di Concordia, concesso dall'imperatore, accrebbe l'autorevolezza dei Pico, ma, nonostante fosse in vigore il diritto di primogenitura, nacquero serie controversie tra gli esponenti delle linee cadette. Anche questo fatto costitu\u00ec una delle cause dei duri assedi del 1510 e del 1551, durante l'amministrazione di Galeotto II e di Ludovico II: per tali esigenze belliche e di difesa la citt\u00e0 assunse la caratteristica pianta fortificata \"a stella\". Nel 1515 Massimiliano I accord\u00f2 a Gian Francesco II la facolt\u00e0 di aprire la zecca di Mirandola che coni\u00f2 varie monete fino al 1691 (Ludovico II, Alessandro I, Alessandro II).\nNel 1597 Massimiliano II d'Asburgo concesse a Federico II Pico la qualifica di principe di Mirandola e marchese di Concordia; nel 1619 l'imperatore Mattia elev\u00f2 Alessandro I all'ambito rango di duca. Ma gli Estensi, duchi di Modena e Reggio, ambivano l'ingrandimento del proprio territorio con l'incorporazione del feudo dei Pico e le crisi interne della famiglia peggioravano la situazione.\nNel 1691 mor\u00ec Alessandro II e gli succedette il giovanissimo nipote Francesco Maria II, dato che il padre di questi Francesco Maria I era scomparso due anni prima. La madre del duca bambino, Anna Camilla Borghese, lasci\u00f2 subito Mirandola e ritorn\u00f2 a Roma: assunse, allora, la reggenza la prozia Brigida Pico (1633-1720), sorella maggiore del nonno. Quasi sessantenne, si rivel\u00f2 un personaggio autoritario e volitivo: continu\u00f2 di fatto a governare fino al 1706 nonostante il raggiungimento della maggiore et\u00e0 di Francesco Maria. Questi, accusato di tradimento per aver consegnato la citt\u00e0 alla Francia, fu deposto nel 1708 dal principe Eugenio di Savoia, al servizio dell'imperatore Giuseppe I d'Asburgo. L'ultimo duca della dinastia Pico e la moglie Maria Teresa Spinola, privi di eredi, si trasferirono a Madrid, dove lui morir\u00e0 nel 1747. La \"terribile\" zia Brigida, invece, si era ritirata a Padova, citt\u00e0 in cui concluse i suoi giorni, all'et\u00e0 di 87 anni, nel 1720.\nIl 15 luglio 1710 il ducato fu venduto al sovrano di Modena Rinaldo d'Este per 175.000 monete d'oro."}
{"id": "2868886", "revid": "125740310", "url": "https://it.wikipedia.org/wiki?curid=2868886", "title": "Coyote ibrido", "text": "Un coyote ibrido (detto \"coydog\" in lingua inglese) \u00e8 un canide ibrido risultato dell'incrocio tra un coyote e un cane. Tali accoppiamenti sono rari nello stato selvatico, siccome i cicli riproduttivi dei coyote e i cani non coincidono e, in genere, i coyote sono aggressivi verso i cani; persino gli esemplari in cattivit\u00e0 dimostrano una certa riluttanza nell'accoppiamento con i cani. Gli incroci tendono a verificarsi laddove i coyote sono numericamente scarsi e i cani sono le uniche opzioni. Anche in questo caso, il tasso di mortalit\u00e0 dei cuccioli risultanti \u00e8 alto, siccome i cani non formano legami stabili con i coyote con cui si accoppiano, rendendo difficile l'allevamento della prole. In cattivit\u00e0, i cuccioli ibridi di prima generazione tendono a essere pi\u00f9 ribelli dei cuccioli di cane e sono ancora meno affidabili dei lupi ibridi; morfologicamente presentano tratti intermedi tra i genitori mentre gli esemplari della seconda generazione mostrano maggiori variazioni. In generale, gli ibridi mantengono il pelo nero da neonati, il mantello color zibellino da adulti, la ghiandola odorifera sulla coda e il pelo bianco sulla faccia. Sul lato comportamentale, sia gli ibridi di prima che seconda generazione mantengono la diffidenza e l'aggressivit\u00e0 verso membri dello stesso sesso del coyote. Gli ibridi di ambo i sessi sono fertili, e possono ritenere questa fertilit\u00e0 per almeno quattro generazioni.\nGli accoppiamenti tra cane e coyote precedono la colonizzazione europea delle Americhe, siccome i coyote melanici devono il loro pelo nero a una mutazione ereditata dai cani portati in Nord America attraverso Beringia dagli antenati dei nativi americani circa 12.000-14.000 anni fa. I coyote ibridi furono deliberatamente prodotti nel Messico pre-Colombiano, dove il coyote fu tenuto in alta stima. Nella citt\u00e0 di Teotihuacan, fu comune incrociare i coyote e i lupi con cani per produrre cani da guardia leali ma feroci. I nativi del Canada settentrionale erano soliti accoppiare i loro cani da slitta con i coyote per incrementarne la resistenza, pratica attuata fino ai primi anni del secolo scorso. Esiste una popolazione di coyote bianchi non albini in Terranova che deve il suo colore a un gene ereditato dai golden retriever.\nFra i 10.000 coyote abbattuti annualmente in Illinois per la pelliccia negli anni ottanta, circa 15% furono identificati come ibridi in base ai misuramenti cranici. Siccome la popolazione di coyote al tempo raggiungeva 20.000-30.000 esemplari, ci\u00f2 indicherebbe che 3.000-4.500 di essi fossero ibridi. Fra 379 crani di canidi rinvenuti in Ohio tra 1982-1988, 10 (2.6%) di essi appartenevano a coyote ibridi."}
{"id": "2868887", "revid": "838137", "url": "https://it.wikipedia.org/wiki?curid=2868887", "title": "Waldbaum's Hamlet Cup 1992 - Doppio", "text": "Il doppio del Waldbaum's Hamlet Cup 1992 \u00e8 stato un torneo di tennis facente parte dell'ATP Tour.\nEric Jelen e Carl-Uwe Steeb erano i detentori del titolo, ma solo Steeb ha partecipato.\nSteeb ha fatto coppia con Markus Zoecke, ma ha perso nel 1\u00ba turno contro Murphy Jensen e Gabriel Markus.\nFrancisco Montana e Greg Van Emburgh hanno battuto in finale 6\u20134, 6\u20132 Gianluca Pozzi e Olli Rahnasto."}
{"id": "2868893", "revid": "767487", "url": "https://it.wikipedia.org/wiki?curid=2868893", "title": "Schenectady Open 1992", "text": "Lo Schenectady Open 1992 \u00e8 stato un torneo di tennis giocato sul cemento. \u00c8 stata la 6\u00aa edizione del torneo, che fa parte della categoria World Series nell'ambito dell'ATP Tour 1992 e della categoria Tier V nell'ambito del WTA Tour 1992. Si \u00e8 giocato a Schenectady negli Stati Uniti dal 24 al 31 agosto 1992.\nCampioni.\nSingolare maschile.\n Wayne Ferreira ha battuto in finale Jamie Morgan 6\u20132, 6\u20137 (5\u20137), 6\u20132\nDoppio maschile.\n Jacco Eltingh / Paul Haarhuis hanno battuto in finale Sergio Casal / Emilio S\u00e1nchez 6\u20133, 6\u20134\nSingolare femminile.\n Barbara Rittner ha battuto in finale Brenda Schultz 7\u20136, 6\u20133\nDoppio femminile.\n Alexia Dechaume / Florencia Labat hanno battuto in finale Ginger Helgeson / Shannan McCarthy 6\u20133, 1\u20136, 6\u20132"}
{"id": "2868896", "revid": "767487", "url": "https://it.wikipedia.org/wiki?curid=2868896", "title": "Schneestock", "text": "Lo Schneestock (3.608\u00a0) \u00e8 una montagna delle Alpi Urane (nelle Alpi Bernesi in senso ampio).\nDescrizione.\nSi trova in Svizzera tra il Canton Vallese ed il Canton Uri. La montagna \u00e8 collocata appena a nord del Dammastock ed appena a sud dell'Eggstock."}
{"id": "2868898", "revid": "367445", "url": "https://it.wikipedia.org/wiki?curid=2868898", "title": "Differenza fra massa e peso", "text": ""}
{"id": "2868899", "revid": "30897772", "url": "https://it.wikipedia.org/wiki?curid=2868899", "title": "Ducato di Mirandola", "text": ""}
{"id": "2868900", "revid": "110873380", "url": "https://it.wikipedia.org/wiki?curid=2868900", "title": "Domenico Reina", "text": "Biografia.\nTicinese, Reina studi\u00f2 a Milano e fece il suo debutto operistico nel 1820. Poco dopo entr\u00f2 nella compagnia di John Ebers al King's Theatre di Haymarket e nel 1823 cant\u00f2 nelle prime messe in scena londinesi delle opere di Gioachino Rossini \"Ricciardo e Zoraide\", \"La donna del lago\" e \"Matilde di Shabran\".\nReina torn\u00f2 poi in Italia per esibirsi a Roma, Venezia, Torino, Bologna, Parma e Livorno. \nAl Teatro Regio di Parma nel 1829 \u00e8 Amenofi in Mo\u00efse et Pharaon.\nFu primo interprete di numerose prime per Gaetano Donizetti, Vincenzo Bellini, Saverio Mercadante, Carlo Coccia, Giacomo Cordella, Giuseppe Lillo, Giovanni Pacini, Cesare Pugni, Luigi Ricci.\nIn altre opere di Bellini sostenne i seguenti ruoli: Pollione (\"Norma\"), Elvino (\"La sonnambula\"), Tebaldo (\"I Capuleti e i Montecchi\") e Orombello (\"Beatrice di Tenda\"). I suoi ruoli per Donizetti includono quelli di protagonista in \"Roberto Devereux\", di Riccardo Percy (\"Anna Bolena\"), Alamiro (\"Belisario\") e Fernando (\"Marin Faliero\"). Nelle opere di Rossini cant\u00f2 anche nella parte di Almaviva nel \"Barbiere di Siviglia\", nelle parti principali di \"Otello\" e \"Maometto II\", come Antenore in \"Zelmira\", Idreno in \"Semiramide\", Osiride nel \"Mos\u00e8 in Egitto\" e Norfolk in \"Elisabetta, Regina d'Inghilterra\". Per altri compositori interpret\u00f2 Comingio in \"Adelaide e Comingio\", Appio Diomede ne \"L'ultimo giorno di Pompei\" e Furio nel \"Furio Camillo\" di Pacini; Medoro nel \"Ser Marcantonio\" di Stefano Pavesi e Pisani ne \"Il bravo\" di Mercadante."}
{"id": "2868901", "revid": "767487", "url": "https://it.wikipedia.org/wiki?curid=2868901", "title": "Athens Open 1992", "text": "L'Athens Open 1992 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte della categoria World Series nell'ambito dell'ATP Tour 1992. Si \u00e8 giocato ad Atene in Grecia dal 5 al 12 ottobre 1992.\nCampioni.\nSingolare maschile.\n Jordi Arrese ha battuto in finale Sergi Bruguera 7\u20135, 3\u20130 ritiro\nDoppio maschile.\n Tom\u00e1s Carbonell / Francisco Roig hanno battuto in finale Marcelo Filippini / Mark Koevermans 6\u20133, 6\u20134"}
{"id": "2868904", "revid": "30897820", "url": "https://it.wikipedia.org/wiki?curid=2868904", "title": "Giovanni II Pico della Mirandola", "text": ""}
{"id": "2868911", "revid": "339392", "url": "https://it.wikipedia.org/wiki?curid=2868911", "title": "Duchessa di Milano", "text": ""}
{"id": "2868912", "revid": "1442080", "url": "https://it.wikipedia.org/wiki?curid=2868912", "title": "Athens Open 1992 - Singolare", "text": "Il singolare dell'Athens Open 1992 \u00e8 stato un torneo di tennis facente parte dell'ATP Tour.\nSergi Bruguera era il detentore del titolo, ma si \u00e8 ritirato nella finale contro Jordi Arrese sul punteggio di 7\u20135, 3\u20130."}
{"id": "2868915", "revid": "547034", "url": "https://it.wikipedia.org/wiki?curid=2868915", "title": "Jeanie Macpherson", "text": "Attiva dal 1908 al 1946, Jeanie Macpherson (o MacPherson) inizi\u00f2 la sua carriera cinematografica come attrice prima di lasciare la recitazione per dedicarsi esclusivamente alla sceneggiatura. Dal 1908 al 1917, recit\u00f2 in 144 pellicole mute. Nel 1913, aveva diretto \"The Tarantula\", un film prodotto dalla Powers Picture Plays di cui non solo era protagonista ma che fu anche il suo esordio come sceneggiatrice.\nBiografia.\nEducata alla scuola parigina di Madame de Facq e poi al Kenwood Institute di Chicago, prese lezioni di danza da Theodore Kosloff. Esord\u00ec come attrice in teatro a Chicago. Nel 1908 gir\u00f2 il suo primo film alla Biograph, \"The Fatal Hour\", un cortometraggio diretto da Griffith, regista per cui lavor\u00f2 fino alla fine del 1911. Ben presto, sarebbe diventata una delle pi\u00f9 popolari attrici degli anni dieci, trovandosi a recitare accanto a attori quali Wallace Reid, Geraldine Farrar, Blanche Sweet e Wilfred Lucas.\nAll'inizio del 1912, lasci\u00f2 la Biograph, passando alla Edison Company e poi alla Champion Film Company. Nel 1913, scrisse la sua prima sceneggiatura e diresse il suo primo film. Sempre pi\u00f9 coinvolta nel lavoro di scrittura, si ritir\u00f2 dagli schermi per concentrarsi sul lavoro di sceneggiatrice. In questa veste, fu uno dei membri fondatori dell'Academy of Motion Picture Arts and Sciences (AMPAS), che venne creata a Hollywood l'11 maggio 1927, un'organizzazione per il miglioramento e la promozione mondiale del cinema. L'accademia, nel 1929, cre\u00f2 il Premio Oscar.\nJeanie Macpherson lavor\u00f2 per molti anni alla Paramount, diventando la sceneggiatrice preferita di Cecil B. DeMille, per il quale scrisse i copioni dei suoi film di maggior successo fin dai tempi del muto. Sue le sceneggiature di pellicole che avevano come protagoniste dive come Gloria Swanson (\"Maschio e femmina\", \"Fragilit\u00e0, sei femmina!\") e la cantante lirica Geraldine Farrar (\"Giovanna d'Arco\", \"L'ultima dei Montezuma\"). Sue anche le sceneggiature dei film di genere religioso che DeMille amava dirigere: la prima versione, quella del 1923, de \"I dieci comandamenti\" e quella del 1927 de \"Il re dei re\" oltre a \"Donna pagana\" del 1929 e \"I crociati\", del 1935. Scrisse anche \"La conquista del West\" (1936), \"La via dei giganti\" (1939), \"Vento selvaggio\" (1942), \"Gli invincibili\" (1947).\nMorte.\nMor\u00ec di cancro nel 1946 all'et\u00e0 di 59 anni e venne sepolta all'Hollywood Forever Cemetery.\nRiconoscimenti.\nPer il suo contributo all'industria cinematografica, le \u00e8 stata assegnata una stella sull'Hollywood Walk of Fame al 6150 Hollywood Blvd."}
{"id": "2868924", "revid": "1008732", "url": "https://it.wikipedia.org/wiki?curid=2868924", "title": "Coywolf", "text": "Coywolf \u00e8 un termine informale usato per un canide lupino ibrido disceso da coyote e lupi grigi. L'incrocio fra le due specie \u00e8 facilitato dal fatto che si sono diversificate solo in tempi relativamente recenti, 6.000-117.000 anni fa. Il sequenziamento dell'intero genoma sia dei coyote che dei lupi indica che tutti i lupi grigi nordamericani possiedono vari gradi di DNA di coyote, con i livelli pi\u00f9 bassi nell'Alaska e i pi\u00f9 alti nell'Ontario, Qu\u00e9bec e Canada atlantico. \u00c8 stato proposto a base di vari studi genetici che certe sottospecie o specie di lupo, come il lupo rosso e il lupo orientale, siano frutto di tali incroci.\nL'incrocio fra coyote e lupi grigi fu inizialmente notato allo stato naturale nei primi anni trenta e negli anni quaranta, probabilmente in seguito all'eccidio di lupi nell'Ontario sudorientale e nelle province marittime orientali del Canada, cos\u00ec permettendo ai coyote di colonizzare le zone precedentemente abitate dai lupi per poi incrociarsi con i superstiti. Un processo simile \u00e8 stato notato negli Stati Uniti d'America orientali, in cui lo sterminio dei lupi e la deforestazione nel diciannovesimo secolo permise ai coyote di espandersi nell'areale per poi incrociarsi con i lupi rimasti. Se non considerato una specie distinta, \u00e8 probabile che questo avvenimento port\u00f2 alla creazione del lupo rosso.\nDescrizione.\nGli ibridi tendono ad essere pi\u00f9 grandi dei coyote puri e dimostrano comportamenti intermedi fra quelli del coyote e il lupo grigio. Un esperimento svolto in cattivit\u00e0 che risult\u00f2 nella nascita di sei cuccioli ibridi partoriti da una coyote femmina inseminata artificialmente con lo sperma di lupo grigio rivel\u00f2 che gli ibridi neonati sono pi\u00f9 grandi dei coyote puri della stessa et\u00e0. All'et\u00e0 di sei mesi, fu notato che i loro ululati cominciano come quelli dei lupi grigi, con toni baritoni, ma concludendosi con latrati acuti simili a quelli dei coyote, una caratteristica nota anche nei lupi rossi.\nStudi svolti sugli ibridi selvatici degli Stati Uniti nordorientali e il Canada orientale dimostrano che formano gruppi socievoli pi\u00f9 cooperativi dei coyote puri, e sono meno aggressivi nel giocare. Se considerati anch'essi come ibridi, lo stesso livello di sociabilit\u00e0 \u00e8 stato notato anche nei lupi rossi. Sia gli ibridi del nordamerica nordorientale che i lupi rossi tendono ad ottenere la maturit\u00e0 sessuale all'et\u00e0 di due anni, molto dopo i coyote puri."}
{"id": "2868926", "revid": "2091899", "url": "https://it.wikipedia.org/wiki?curid=2868926", "title": "Tel Aviv Open 1992", "text": "Il Tel Aviv Open 1992 \u00e8 stato un torneo di tennis giocato sul cemento. \u00c8 stata la 13\u00aa edizione del torneo, che fa parte della categoria World Series nell'ambito dell'ATP Tour 1992. Si \u00e8 giocato al Israel Tennis Centers di Ramat HaSharon vicino a Tel Aviv in Israele dal 12 al 19 ottobre 1992.\nCampioni.\nSingolare maschile.\n Jeff Tarango ha battuto in finale St\u00e9phane Simian 4\u20136, 6\u20133, 6\u20134\nDoppio maschile.\n Mike Bauer / Jo\u00e3o Cunha e Silva hanno battuto in finale Mark Koevermans / Tobias Svantesson 6\u20133, 6\u20134"}
{"id": "2868935", "revid": "93556", "url": "https://it.wikipedia.org/wiki?curid=2868935", "title": "Antoine Jean Letronne", "text": "Il padre, un povero incisore, lo invi\u00f2 a studiare arte sotto il pittore David, ma le sue preferenze erano verso la letteratura e divenne uno studente al Coll\u00e8ge de France, dove si dice che avesse l'abitudine di esercitare il suo gi\u00e0 fortemente sviluppato senso critico correggendo vecchie traduzioni di autori greci e confrontando poi i risultati con le edizioni pi\u00f9 recenti e pi\u00f9 accettate.\nBiografia.\nDal 1810 al 1812 viaggi\u00f2 in Francia, Svizzera e Italia, e al suo ritorno a Parigi, pubblic\u00f2 un lavoro dal titolo \"Essai critique sur la topographie de Syracuse\" (Saggio critico sulla topografia di Siracusa, destinato a chiarire Tucidide. Due anni pi\u00f9 tardi apparve il suo \"Recherches geographiques et critiques\" sul \"De Mensura Orbis Terrae\" di Dicuil. , e nel marzo 1816 fu ammesso all'Acad\u00e9mie des Inscriptions et Belles-Lettres con un'ordinanza reale, grazie a un contributo sul sistema metrico degli egiziani.\nLa successiva carriera fu rapida: nel 1817 fu nominato direttore dell'\u00c9cole nationale des chartes, nel 1829 ispettore generale delle universit\u00e0, e nel 1831 professore di storia nel Coll\u00e8ge de France. Questa cattedra fu cambiata nel 1838 per quella di archeologia, e nel 1840 succedette a Pierre Claude Fran\u00e7ois Daunou come curatore degli archivi nazionali.\nNel 1835, collabora alla pubblicazione della rivista Annales de l'Institut arch\u00e9ologique facendo parte del comitato di redazione assieme a Antoine Chrysostome Quatrem\u00e8re de Quincy (presidente), al duca di Luynes (vice presidente), a F\u00e9lix Lajard, a Charles Lenormant, a Raoul Rochette e al barone Jean de Witte.\nNel frattempo pubblic\u00f2 altri lavori tra cui \"Consid\u00e9rations g\u00e9n\u00e9rales sur l'\u00e9valuation des monnaies grecques et romaines, et sur la valeur de l'or et de l'argent avant la d\u00e9couverte de l'Am\u00e9rique\" il 1817, \"Recherches pour servir d l'histoire d'Egypte pendant la domination des Grecs et des Romains\" il 1823, e \"Sur l'origine grecque des zodiaques pretendus egyptiens\" in 1837. Con quest'ultimo venne alla luce un errore che aveva fino a quel momento viziata la cronologia degli egittologi contemporanei. La sua \"Dipl\u00f4mes et chartes de l'\u00e9poque m\u00e9rovingienne, sur papyrus et sur v\u00e9lin\" venne pubblicata nel 1844. L'opera pi\u00f9 importante di Letronne \u00e8 il \"Recueil des inscriptions grecques et latines de l'\u00c9gypte\", il cui primo volume apparve nel 1842 e il secondo nel 1848.\nFu direttore nel periodo 1832-1840 del Cabinet des m\u00e9dailles di Parigi.\nGli \u00e8 stato dedicato un cratere lunare."}
{"id": "2868936", "revid": "729019", "url": "https://it.wikipedia.org/wiki?curid=2868936", "title": "Metodo step-by-step", "text": "In chimica analitica il metodo step-by-step (metodo \"passo-passo\" in italiano) \u00e8 un metodo di confronto interlaboratorio che consiste nel complicare via via l'analisi da effettuare.\nQuei laboratori che superano soddisfacentemente un livello possono accedere al livello successivo.\nUna tipica procedura step-by-step pu\u00f2 consistere in:\nI campioni spiked possono essere fabbricati in questi modi:\nLe aggiunte possono essere fatte di isotopi dello stesso analita o molecole marcate dello stesso analita.\nSe le prove su campioni spiked danno recuperi quantitativi non necessariamente il campione reale li dar\u00e0, ma se le prove su campioni spiked non forniscono recuperi quantitativi, sicuramente il campione reale non li dar\u00e0."}
{"id": "2868939", "revid": "287204", "url": "https://it.wikipedia.org/wiki?curid=2868939", "title": "Bank Austria Tennis Trophy 1992", "text": "Il Bank Austria Tennis Trophy 1992 \u00e8 stato un torneo di tennis giocato sintetico indoor del Wiener Stadthalle di Vienna in Austria. \u00c8 stata la 18\u00aa edizione del torneo che fa parte della categoria ATP World Series nell'ambito dell'ATP Tour 1992. Il torneo si \u00e8 giocato dal 19 al 26 ottobre 1992.\nCampioni.\nSingolare maschile.\n Petr Korda ha battuto in finale Gianluca Pozzi 6\u20133, 6\u20132, 5\u20137, 6\u20131\nDoppio maschile.\n Ronnie B\u00e5thman / Anders J\u00e4rryd hanno battuto in finale Kent Kinnear / Udo Riglewski 6\u20133, 7\u20135"}
{"id": "2868941", "revid": "838137", "url": "https://it.wikipedia.org/wiki?curid=2868941", "title": "Stella Alpina (partito politico)", "text": "Stella Alpina (SA) \u00e8 un partito politico regionalista attivo in Valle d'Aosta, che si richiama ai valori del cristianesimo democratico.\nStoria.\nStella Alpina nasce il 25 novembre 2001 con il Congresso fondativo di Verr\u00e8s. Il nuovo Movimento politico pone le sue basi nelle elezioni del Parlamento italiano del 1996, che ha portato all'unione di due forze autonomiste: gli \"Autonomisti\" e F\u00e9d\u00e9ration Autonomiste.\nNel 2003 la Stella Alpina si presenta per la prima volta alle elezioni del Conseil de la Vall\u00e9e, risultando essere la seconda forza politica della Valle d'Aosta con circa il 20% dei voti ed ottenendo 7 consiglieri regionali, auspicando che, alla luce dei risultati, si dia vita ad una maggioranza di governo composta dalle sole forze autonomiste che, insieme, rappresentano il 70% dell'elettorato. L'Union Vald\u00f4taine per\u00f2, movimento che ha raggiunto la maggioranza assoluta dei consensi, preferisce dare vita ad un governo regionale insieme ai Democratici di Sinistra. La Stella Alpina si colloca quindi all'opposizione.\nNel 2004 tre Consiglieri regionali abbandonano il movimento tornando a formare la F\u00e9d\u00e9ration Autonomiste. Qualche tempo dopo, per\u00f2, uno di loro ritorner\u00e0 tra le file della Stella Alpina. Nello stesso anno, a Nus, si celebra il 2\u00ba Congresso.\nIl 2005 \u00e8 l'anno delle elezioni comunali. I candidati di Stella Alpina, spesso candidati in liste civiche, ottengono un ottimo successo: sono numerosi i Sindaci, cos\u00ec come gli Assessori ed i Consiglieri. Il Movimento continua a radicarsi sul territorio, anche attraverso la costituzione del Consiglio dei Comuni.\nIn occasione delle elezioni del Parlamento del 2006, si registra una crisi, gi\u00e0 latente nella maggioranza regionale a causa di una grande instabilit\u00e0 del quadro politico. I Democratici di Sinistra passano all'opposizione, e, per la prima volta nella storia del Conseil de la Vall\u00e9e, l'Union Vald\u00f4taine, la Stella Alpina e la F\u00e9d\u00e9ration Autonomiste danno vita alla prima maggioranza composta dalle sole forze autonomiste.\nIl 2007 e il 2008, anni che concludono la legislatura, vedono l'attuazione del programma di maggioranza e, con esso, delle questioni poste da Stella Alpina. Si d\u00e0 cos\u00ec corso all'avvio di una tariffazione autostradale che faciliti i pendolari, ad una legge sul telelavoro, alla riduzione del 30% dei costi delle bollette elettriche.\nAlle elezioni regionali nel 2003 Stella Alpina ha ottenuto il 19,8% dei voti, eleggendo 7 consiglieri in una lista comprendente anche l'attuale F\u00e9d\u00e9ration Autonomiste, che si \u00e8 unita al progetto della SA per poi staccarsi successivamente con 3 consiglieri.\nInizialmente all'opposizione del governo regionale, formato dall'Union Vald\u00f4taine e dai Democratici di Sinistra - Gauche Vald\u00f4taine, in seguito agli accordi degli stessi DS con la sinistra e altri movimenti autonomisti, Stella Alpina e F\u00e9d\u00e9ration sono entrate in maggioranza, la prima esprimendo il candidato deputato Marco Vi\u00e9rin, la seconda con un posto di governo (Leonardo La Torre, che \u00e8 succeduto al diessino Piero Ferraris all'assessorato alle attivit\u00e0 produttive).\nAlle elezioni politiche del 2006 ha quindi formato con l'Union Vald\u00f4taine e la F\u00e9d\u00e9ration Autonomiste la lista Vall\u00e9e d'Aoste che \u00e8 stata sconfitta da Autonomie Libert\u00e9 D\u00e9mocratie (lista formata da Democratici di Sinistra - Gauche Vald\u00f4taine, Democrazia \u00e8 Libert\u00e0 - La Margherita, Vall\u00e9e d'Aoste Vive e altri partiti di centro-sinistra raggruppati nella coalizione Arcobaleno), e non ha eletto n\u00e9 il deputato n\u00e9 il senatore del collegio uninominale della Valle d'Aosta.\nAlle politiche del 2008 e alle successive regionali, la coalizione dei tre partiti autonomisti si presenter\u00e0 nuovamente. Alle regionali, in particolare, presenter\u00e0 una lista che includer\u00e0 anche candidati dell'UDC; la lista otterr\u00e0 l'11,4% dei voti e 4 dei 35 seggi del Consiglio Regionale. La coalizione autonomista, di cui fa parte anche Stella Alpina, ottiene il 62% dei voti e 23 seggi su 35.\nAlle politiche del 2013, il segretario Rudi Marguerettaz \u00e8 scelto come candidato comune della lista Vall\u00e9e d'Aoste ed \u00e8 eletto alla Camera, diventando il secondo deputato della Stella Alpina, dopo Ivo Coll\u00e9.\nAlle regionali dello stesso anno, la Stella Alpina stringe un'alleanza con la Lega Nord, confermando l'appartenenza alla \"Coalizione Autonomista\", che comprende anche Union Vald\u00f4taine e F\u00e9d\u00e9ration Autonomiste.\nIn quell'occasione il partito ottiene 5 seggi.\nNell'aprile 2015 tuttavia Stella Alpina rompe i legami con la Lega Nord, tanto che Marguerettaz esce dal gruppo leghista per entrare nella componente del Gruppo misto \"Minoranze Linguistiche\" formata da deputati SVP e PATT, sostenitori sia del Governo Letta che di quello Renzi.\nRompe i legami col centrodestra definitivamente in vista delle amministrative del 2015, quando ad Aosta Stella Alpina si allea con l'UV e col Partito Democratico. L'ingresso in maggioranza anche in Consiglio regionale del Partito Democratico comporta la perdita di un assessorato da parte di Stella Alpina.\nAll'inizio del 2017 Stella Alpina propone assieme a UVP e a PNV un rinnovamento interno alla maggioranza. La scelta non \u00e8 condivisa da due Consiglieri, Mauro Baccega e Andr\u00e9 Lani\u00e8ce che lasciano il partito fondando EPAV. Nel mese di marzo 2017 Stella Alpina, UVP, ALPE e Pour Notre Vall\u00e9e presentano una mozione di sfiducia costruttiva nei confronti del presidente della Regione Augusto Rollandin. La mozione viene approvata dal Consiglio regionale - anche grazie ai consiglieri del M5S e del gruppo misto - il 10 marzo 2017. Nel nuovo governo la Stella Alpina esprime il presidente della Regione, nella persona di Pierluigi Marquis, e l'assessore alle opere pubbliche, nella persona di Stefano Borrello. Nel mese di settembre i due consiglieri di Stella Alpina confluiscono del gruppo consigliare \"Area Civica - Stella Alpina - Pour Notre Vall\u00e9e\" assieme ai tre Consiglieri di PNV Antonio Fosson, Carlo Norbiato e Claudio Restano.\nNel mese di ottobre 2017 l'UVP decide di uscire dalla maggioranza e di intraprendere un nuovo percorso politico assieme all'Union Valdotaine, al PD e a EPAV. Qualche giorno prima della mozione di sfiducia nei suoi confronti, il Presidente Marquis si dimette poich\u00e9 coinvolto nello scandalo del ritrovamento dei 25.000 euro nella scrivania del Presidente della Regione. Dopo il \"controribaltone\", Stella Alpina si trova all'opposizione.\nIn occasione delle elezioni politiche italiane del 2018, Stella Alpina stringe un'alleanza con PNV, ALPE e MOUV' candidando alla Camera dei deputati il notaio Giampaolo Marcoz ed al Senato della Repubblica l'ex presidente delle ACLI valdostane Luisa Trione. I risultati sono tuttavia deludenti (18,26% per Marcoz e 15,59% per Trione) e l'alleanza denominata \"Per tutti, pour Tous, pe Tcheut\", nata in occasione delle consultazioni, viene sciolta.\nPer le elezioni regionali del 2018 Stella Alpina si presenta in lista con PNV. La lista, ottenendo il 10,66%, elegge quattro Consiglieri di cui due in quota Stella Alpina (gli uscenti Borrello e Marquis).\nStella Alpina aderisce alla nuova maggioranza che candida presidente la leghista Nicoletta Spelgatti e Stefano Borrello torna in giunta con le deleghe alle opere pubbliche. La nuova maggioranza a trazione leghista mostra i primi tentennamenti gi\u00e0 nel corso dell'estate e nel mese di novembre l'assessore Borrello rassegna le proprie dimissioni dalla carica di assessore. Contemporaneamente si manifesta il divorzio tra Stella Alpina e Pour Notre Vall\u00e9e: Antonio Fosson e Claudio Restano aderiscono al gruppo misto, mentre Marquis e Borrello costituiscono il gruppo consiliare Stella Alpina con Marquis capogruppo.\nStella Alpina si fa quindi promotrice assieme ad altre forze autonomiste di una mozione di sfiducia nei confronti del governo Spelgatti. La mozione viene presentata il 5 dicembre 2018 e indica quale presidente della regione Antonio Fosson. Borrello \u00e8 confermato assessore alle opere pubbliche, territorio ed edilizia residenziale pubblica.\nNel dicembre 2019, a seguito del terremoto politico-giudiziario, l'assessore Borrello rassegna le dimissioni da assessore e da Consigliere regionale assieme ad altri tre colleghi (tra cui il Presidente della Giunta Antonio Fosson). In Consiglio regionale Stella Alpina passa da due a tre Consiglieri a seguito dell'ingresso del Segretario Carlo Marzi e di Luisa Trione."}
{"id": "2868947", "revid": "1442080", "url": "https://it.wikipedia.org/wiki?curid=2868947", "title": "Bank Austria Tennis Trophy 1992 - Singolare", "text": "Il singolare del Bank Austria Tennis Trophy 1992 \u00e8 stato un torneo di tennis facente parte dell'ATP Tour 1992.\nMichael Stich era il detentore del titolo, ma quest'anno non ha partecipato.\nPetr Korda ha battuto in finale 6\u20133, 6\u20132, 5\u20137, 6\u20131 Gianluca Pozzi."}
{"id": "2868950", "revid": "838137", "url": "https://it.wikipedia.org/wiki?curid=2868950", "title": "Bank Austria Tennis Trophy 1992 - Doppio", "text": "Il doppio del Bank Austria Tennis Trophy 1992 \u00e8 stato un torneo di tennis facente parte dell'ATP Tour.\nAnders J\u00e4rryd e Gary Muller erano i detentori del titolo ma solo J\u00e4rryd ha partecipato in coppia con Ronnie B\u00e5thman.\nBathman e J\u00e4rryd hanno battuto in finale 6\u20133, 7\u20135 Kent Kinnear e Udo Riglewski."}
{"id": "2868953", "revid": "767487", "url": "https://it.wikipedia.org/wiki?curid=2868953", "title": "Grand Prix de Tennis de Lyon 1992", "text": "Il Grand Prix de Tennis de Lyon 1992 \u00e8 stato un torneo di tennis giocato sul cemento indoor. Si \u00e8 giocato al Palais des Sports de Gerland di Lione in Francia. \u00c8 stata la 6\u00aa edizione del torneo, che fa parte della categoria ATP World Series nell'ambito dell'ATP Tour 1992. Il torneo si \u00e8 giocato dal 19 al 26 ottobre 1992.\nCampioni.\nSingolare maschile.\n Pete Sampras ha battuto in finale C\u00e9dric Pioline 6\u20134, 6\u20132\nDoppio maschile.\n Jakob Hlasek / Marc Rosset hanno battuto in finale Neil Broad / Stefan Kruger 6\u20131, 6\u20133"}
{"id": "2868955", "revid": "110157", "url": "https://it.wikipedia.org/wiki?curid=2868955", "title": "Klipper", "text": "Klipper \u00e8 un programma per appunti che permette di copiare una sezione di testo per incollarlo altrove. Normalmente se si copia un testo e successivamente un altro, quello precedente viene perduto. Questo programma permette di salvare la selezione in modo da poter scegliere di incollare le selezioni in un ordine diverso."}
{"id": "2868958", "revid": "767487", "url": "https://it.wikipedia.org/wiki?curid=2868958", "title": "Kremlin Cup 1992", "text": "La Kremlin Cup 1992 \u00e8 stato un torneo di tennis giocato sul cemento indoor.\n\u00c8 stata la 3\u00aa edizione della Kremlin Cup, che fa parte della categoria World Series nell'ambito dell'ATP Tour 1992. Il torneo si \u00e8 giocato allo Stadio Olimpico di Mosca, \nin Russia, dal 9 al 15 novembre 1992.\nCampioni.\nSingolare maschile.\n Marc Rosset ha battuto in finale Carl-Uwe Steeb, 6\u20132, 6\u20132\nDoppio maschile.\n Marius Barnard / John-Laffnie de Jager hanno battuto in finale David Adams / Andrej Ol'chovskij, 6\u20134, 3\u20136, 7\u20136"}
{"id": "2868960", "revid": "30898279", "url": "https://it.wikipedia.org/wiki?curid=2868960", "title": "Centurio prior", "text": ""}
{"id": "2868962", "revid": "30898302", "url": "https://it.wikipedia.org/wiki?curid=2868962", "title": "Centurio posterior", "text": ""}
{"id": "2868963", "revid": "125953408", "url": "https://it.wikipedia.org/wiki?curid=2868963", "title": "Rai 1", "text": "Rai 1 \u00e8 il primo canale televisivo della Rai, l'azienda pubblica italiana concessionaria in esclusiva del servizio pubblico radiotelevisivo italiano.\n\u00c8 il primo canale italiano in assoluto in termini di ascolti e si presenta con una programmazione generalista per le famiglie.\nStoria.\nAnni cinquanta.\nIl Programma Nazionale fu il primo canale televisivo ricevibile in Italia e diretto da Giuseppe Matteucci; le trasmissioni regolari incominciarono alle ore 11:00 di domenica 3 gennaio 1954, sebbene le trasmissioni sperimentali andassero in onda a cadenza quasi giornaliera sin dal settembre 1952. Fino al 1961, il canale non aveva una denominazione ufficiale (era identificato direttamente con la denominazione dell'azienda \"Rai TV\"). Con l'avvento del Secondo programma, il canale assunse la denominazione di Programma Nazionale.\nAd aprire le trasmissioni fu l'annunciatrice Fulvia Colombo, la quale annunci\u00f2 l'avvio ufficiale delle trasmissioni \"Arrivi e partenze\", condotto da Mike Bongiorno. Altri personaggi di spicco della televisione dei primi anni furono Corrado, Enzo Tortora, Mario Riva, Delia Scala, Walter Chiari, la coppia Abbe Lane e Xavier Cugat, Raimondo Vianello, Sandra Mondaini e Ugo Tognazzi e il frate cappuccino Padre Mariano, conduttore della rubrica religiosa \"La posta di Padre Mariano\".\nLa storia dei primi anni di vita della televisione italiana coincide con quella della ricostruzione: la televisione fu certamente uno degli strumenti principali della rinascita post-bellica che avrebbe portato al boom economico e si rivel\u00f2 assai utile per unificare linguisticamente un paese ancora diviso in questo senso non solo da regione a regione ma anche da citt\u00e0 a citt\u00e0.\nAttraverso i variet\u00e0 e i quiz la TV s'impose nell'immaginario del paese, grazie a programmi come \"Un due tre\", \"Il Musichiere\", \"Campanile sera\", \"Canzonissima\" e \"Lascia o raddoppia?\", il primo telequiz italiano condotto da Bongiorno.\nTra le prime trasmissioni si annoverano anche il Telegiornale e \"La Domenica Sportiva\". A partire dal 1954 la Rai incominci\u00f2 a produrre gli sceneggiati televisivi, antesignani delle odierne fiction, tratti dai pi\u00f9 famosi romanzi italiani e stranieri specialmente dell'epoca ottocentesca o ricostruenti fatti storici oppure narranti biografie di famosi personaggi. Il primo sceneggiato ad andare in onda fu \"Il dottor Antonio\". Nello stesso anno nasce inoltre la TV dei ragazzi, spazio pomeridiano dedicato ai pi\u00f9 giovani. \"Le avventure di Rin Tin Tin\" fu la prima serie statunitense a essere ritrasmessa in Italia.\nIl Festival di Sanremo, fino ad allora diffuso via radio, fu trasmesso a partire dal 1955, e dal 1956 (e per parecchi anni in alternanza alle altre reti dell'azienda) viene trasmesso l'Eurovision Song Contest, che proprio dal Festival di Sanremo trae spunto.\nNel 1957 and\u00f2 in onda per la prima volta \"Carosello\", il primo esempio di trasmissione pubblicitaria in televisione. Fino al 1959, era l'unico spazio che la rete aveva concesso alla pubblicit\u00e0.\nFin dall'inizio (e anche nel corso degli anni successivi) la televisione italiana risent\u00ec molto dell'influenza del Governo italiano (all'epoca presieduto in maniera prevalente dalla Democrazia Cristiana), sia nell'informazione sia nel tipo d'intrattenimento proposto, con un codice di autoregolamentazione che applicava una rigida censura, posta come spada di Damocle su tutti i programmi, sui conduttori e persino sulle soubrette: ad esempio all'inizio era espressamente vietato in televisione l'uso di parole volgari, vigeva il divieto di prendere minimamente in giro qualsiasi personaggio politico o ecclesiastico sia italiano sia straniero, cos\u00ec come il divieto assoluto di esibizione di parti del corpo nude come le gambe (che dovevano essere coperte sempre da calze nere). Sulla rigidit\u00e0 della censura televisiva degli anni cinquanta si ricorda il famoso caso della soppressione del variet\u00e0 \"La piazzetta\" nel 1956, quando la ballerina Alba Arnova, andando in scena in diretta con una calzamaglia color carne, diede l'impressione (per via del bianco e nero) di essere nuda, o la sospensione del variet\u00e0 \"Un due tre\" e l'allontanamento dei conduttori Raimondo Vianello e Ugo Tognazzi, colpevoli di aver parodiato una caduta di cui era stato protagonista il presidente della repubblica Giovanni Gronchi.\nIl 24 settembre 1959 and\u00f2 in onda per la prima volta lo Zecchino d'Oro, festival internazionale della canzone del bambino; lo Zecchino \u00e8 un evento che pian piano \u00e8 divenuto parte del costume e patrimonio culturale italiano delle generazioni nate a partire dagli anni sessanta. Tale valore \u00e8 testimoniato dall'attribuzione, nell'aprile 2008, della targa \"Patrimoni per una cultura di pace\", consegnata nel corso di una cerimonia organizzata dai Club e Centri UNESCO. L'intuizione e l'idea di uno spettacolo per bambini che promuovesse la musica a loro dedicata si devono al presentatore Cino Tortorella.\nAnni sessanta.\nNegli anni sessanta con il boom economico l'apparecchio televisivo (fino ad allora costoso) divenne un oggetto di massa. Il 4 novembre 1961 venne inaugurato il Secondo Programma e il canale assume la denominazione di Programma Nazionale.\nDal 1960 al 1968, and\u00f2 in onda \"Non \u00e8 mai troppo tardi\", programma del maestro Alberto Manzi realizzato in collaborazione con il Ministero dell'Istruzione che si occup\u00f2 dell'alfabetizzazione degli adulti italiani.\nFurono questi gli anni d'oro del variet\u00e0 grazie a personaggi come Antonello Falqui, Cesarini da Senigallia, Mina, Lelio Luttazzi, Johnny Dorelli, Marisa Del Frate, Sandra Mondaini, Bice Valori, l'esordiente Pippo Baudo, Paolo Panelli oltre ai gi\u00e0 citati Vianello, Bongiorno, Corrado e Chiari.\nAnche moltissimi personaggi cinematografici fecero capolino nel piccolo schermo dando vita a sketch comici rimasti negli annali: Aldo Fabrizi, Alberto Sordi, Tot\u00f2, Ave Ninchi, Franca Valeri. Grande successo ottennero anche gli sceneggiati come \"Il mulino del Po\", \"I promessi sposi\", \"La cittadella\", \"La freccia nera\".\nDal versante dell'informazione crebbe il Telegiornale, arricchito di mezzi e uomini, anche se era ancora evidente l'influenza governativa nonostante la presenza di giornalisti autorevoli come Enzo Biagi, Ugo Zatterin, Ennio Mastrostefano, Emilio Rossi, Ruggero Orlando, Tito Stagno (conduttore della diretta dell'allunaggio del 1969); in questi anni il telegiornale si dot\u00f2 di corrispondenze dalle principali capitali estere e dalle principali citt\u00e0 italiane. Nacquero poi anche \"Tribuna elettorale\" - rubrica di dibattiti in occasione di elezioni, moderata inizialmente da Gianni Granzotto - e \"Tribuna politica\" - quest'ultima per anni curata da Jader Jacobelli e Ugo Zatterin - che divent\u00f2 l'appuntamento fisso per i dibattiti politici, specialmente in occasione delle campagne referendarie, prima che la comunicazione giornalistico-politica in tv cambiasse con l'avvento delle televisioni private.\nNacquero nuovi programmi didattici come \"Sapere\" e nuovi programmi di divulgazione scientifica come \"Orizzonti della scienza e della tecnica\".\nNel 1969, grazie alla Mondovisione, anche gli italiani furono testimoni dell'allunaggio compiuto dalla missione statunitense Apollo 11.\nAnni settanta.\nNel 1975 la riforma della Rai introdusse nuove norme in materia di riforma televisiva: tra le altre cose, il controllo del servizio pubblico pass\u00f2 dal Governo al Parlamento, vennero regolamentate le trasmissioni via cavo (favorendo quindi la nascita di TV private locali) e a ciascun canale venne assegnata una direzione propria. Il Telegiornale, che fino ad allora era un'unica testata che produceva bollettini sia per il Programma Nazionale sia per il Secondo Programma, si divise in due testate differenti: il TG1 per il primo canale e il TG2 per il secondo. I primi telegiornali sotto le nuove denominazioni andarono in onda a partire dal 15 marzo 1976. Il 4 aprile 1976, il Programma Nazionale assunse la denominazione di \"Rete 1\".\nLa riforma previde anche l'istituzione della figura del direttore di rete, figura garante per i contenuti trasmessi dal canale, cos\u00ec come quella del direttore del telegiornale; primi direttori della Rete 1 e del TG1 furono rispettivamente Mimmo Scarano ed Emilio Rossi, entrambi in quota DC, nominati il 2 dicembre 1975.\nNella prima met\u00e0 del decennio continu\u00f2 la grande stagione del variet\u00e0 televisivo con \"Doppia coppia\", \"Milleluci\", \"Teatro 10\", \"Speciale per noi\", \"Formula due\", \"Dove sta Zaz\u00e0\", \"Mazzabub\u00f9\" e l'affermazione di nuovi personaggi come Raffaella Carr\u00e0, Loretta Goggi, Alighiero Noschese, Enrico Montesano, Pippo Franco e Gabriella Ferri. Anche gli sceneggiati continuarono ad avere un enorme successo, tanto che incominciarono a essere realizzati anche sceneggiati dai soggetti originali come \"Il segno del comando\".\n\"90\u00ba minuto\", per anni condotto dal giornalista Paolo Valenti, divenne un appuntamento irrinunciabile per milioni di appassionati.\nNel 1976 nasce \"Domenica in\", il primo contenitore della TV di Stato, ideato da Corrado che lo presenta con grande successo nei primi tre anni.\nNel 1976 esord\u00ec il talk show, un nuovo genere tenuto a battesimo da Maurizio Costanzo con i suoi \"Bont\u00e0 loro\", \"Acquario\" e \"Grand'Italia\".\nSempre nel 1976, a seguito della riforma, nacquero \"TG l'una\", rubrica del TG1 in onda la domenica dalle 13 alle 14 con all'interno un'edizione flash del telegiornale alle 13:30, e l\"'Almanacco del giorno dopo\".\nNel 1977 si concluse dopo vent'anni di programmazione la rubrica \"Carosello\"; nello stesso anno la Rai, dopo sei anni di sperimentazioni, incominci\u00f2 a trasmettere ufficialmente i propri programmi a colori dando inizio alla cosiddetta neotelevisione.\nNel 1978 esord\u00ec \"La sberla\", programma comico composto da sketch e tempistiche tipici del cabaret.\nAnni ottanta.\nLa Rai, dopo aver perso nel decennio precedente il monopolio su scala locale, perse anche quello su scala nazionale, di fatto: nel 1980 incominciarono infatti le trasmissioni di Canale 5 (di propriet\u00e0 della Fininvest dell'editore milanese Silvio Berlusconi), e nel 1982 quelle dei network Italia 1 (di propriet\u00e0 del gruppo editoriale Rusconi) e Rete 4 (di propriet\u00e0 di Mondadori).\nProprio in seguito alla nascita di Rete 4, i tre canali pubblici cambiarono denominazione: il 3 ottobre 1983 i tre canali eliminarono la parola \"Rete\" sostituendola con \"Rai\". Nello stesso anno vengono creati i loghi per le tre reti: quello di RaiUno \u00e8 rappresentato da una sfera blu.\nAlcuni dei pi\u00f9 importanti personaggi della Rai lasciarono l'azienda pubblica ed esordirono sulle reti commerciali: Mike Bongiorno, Pippo Baudo, Raffaella Carr\u00e0, Milly Carlucci, Heather Parisi, Corrado, la coppia Mondaini-Vianello, Maurizio Costanzo, Enzo Tortora, Franco e Ciccio.\nI grandi mezzi a disposizione diedero la possibilit\u00e0 alla Rai di realizzare grandi produzioni con ampio uso di esterni; spar\u00ec dunque il genere dello sceneggiato televisivo, che venne sostituito dalla fiction televisiva.\nIn questo periodo il palinsesto della rete offriva anche variet\u00e0 e intrattenimento: esempi in questo senso sono \"Al Paradise\", \"Forte fortissimo TV Top\" e \"Pronto, Raffaella?\"; quest'ultimo, condotto da Raffaella Carr\u00e0, segn\u00f2 il debutto delle trasmissioni pomeridiane di RaiUno.\nNon mancavano programmi di informazione e divulgazione: \"Quark\", nato nel 1981, programma curato e condotto da Piero Angela, che divenne in breve tempo leader della divulgazione scientifica; \"Linea verde\", nato nel 1981; \"Linea diretta\", nato nel 1985, programma di interviste condotto da Enzo Biagi.\nNel 1981 nacque \"Mister Fantasy\", primo programma televisivo italiano basato interamente ai videoclip musicali, condotto da Carlo Massarini con la partecipazione di Mario Luzzatto Fegiz.\nNel 1983 nacque \"Film dossier\", trasmissione settimanale che prevedeva la visione di un film e un successivo dibattito in studio.\nNel 1986 gli ascolti incominciarono a essere rilevati dal sistema Auditel, dando inizio al duopolio televisivo Rai/Fininvest.\nNel 1989 inizi\u00f2 \"Mezzanotte e dintorni\", talk show notturno condotto da Gigi Marzullo.\nAnni novanta.\nNegli anni novanta si consolid\u00f2 il duopolio Rai - Mediaset. In questi anni nacquero anche numerosi eventi a scopo benefico, tra questi il pi\u00f9 noto \u00e8 \"Telethon\", finalizzato a raccogliere fondi per la ricerca contro le malattie genetiche.\nDell'agosto 1990 fu la legge Mamm\u00ec sulla disciplina del sistema radiotelevisivo pubblico e privato, secondo cui \u00abradio e tv nazionali, pubbliche e private, sono obbligate a trasmettere programmi uguali per tutto il territorio nazionale\u00bb.\nNei primi anni novanta sono andate in onda le ultime edizioni del variet\u00e0 \"Fantastico\" (che nell'ultima edizione ha visto il ritorno di Raffaella Carr\u00e0). Fabrizio Frizzi e Milly Carlucci fecero successo conducendo \"Scommettiamo che...?\", uno degli show che ottenne pi\u00f9 successo all'epoca e che si \u00e8 consacrato come il variet\u00e0 del sabato sera, grazie anche alla presenza di numerosi ospiti internazionali. Il programma and\u00f2 in onda dal 1991 al 1996. Il giornalista Enzo Biagi condusse \"Il Fatto\" dal 1995 fino all'emanazione del cosiddetto editto bulgaro, che port\u00f2 al suo allontanamento dalla Rai.\nAi vari show che occupavano la prima serata se ne aggiunsero molti altri di notevole successo, come \"I cervelloni\" di Paolo Bonolis (al suo ritorno in Rai dopo oltre dieci anni), oppure \"Solletico\", trasmissione dedicata ai pi\u00f9 giovani. Sono invece proseguite le realizzazioni di nuove edizioni di \"Big!\", prima condotto da Pippo Franco e poi da Carlo Conti. In questi anni nacque anche il concorso di bellezza \"Miss Italia nel mondo\".\nDurante il periodo estivo grande successo ottennero le prime edizioni dello show \"Beato tra le donne\" condotto da Paolo Bonolis e Martufello, mentre parecchio successo ottennero anche le serie televisive importate dall'estero. Nel 1994 Mara Venier arriv\u00f2 alla conduzione di \"Domenica in\", ottenendo un ottimo riscontro in termini ascolti, in grado di superare nuovamente la concorrenza di \"Buona Domenica\" condotta da Maurizio Costanzo e Fiorello; per questo motivo verr\u00e0 definita \"la signora della domenica\".\nNel 1994 cominci\u00f2 l'epoca dei quiz nel preserale con \"Luna Park\" che raccolse uno straordinario successo. Ci\u00f2 deriv\u00f2 anche dal fatto che a presentarlo erano i principali volti di spicco della Rai di quel periodo, come Pippo Baudo, Fabrizio Frizzi, Milly Carlucci, Mara Venier, Rosanna Lambertucci. La programmazione notturna venne affidata a Gigi Marzullo con il programma \"Sottovoce\".\nNel 1995 Pippo Baudo presenta il Festival di Sanremo, che con il 66,42% di share medio \u00e8 la terza edizione pi\u00f9 seguita di sempre. Nello stesso anno Raffaella Carr\u00e0, dopo 3 anni in cui present\u00f2 alcuni programmi in Spagna, esord\u00ec sul primo canale con lo show del sabato \"Carr\u00e0mba! Che sorpresa\", abbinato alla Lotteria Italia.\nNel 1996 nacque \"Porta a Porta\", ideato e condotto da Bruno Vespa, definito nel corso degli anni \u00abla terza Camera dello Stato\u00bb.\nIn prima serata ottengono grande successo i variet\u00e0 \"Per tutta la vita\" e \"Non sparate sul pianista\" condotti da Fabrizio Frizzi. Dopo la chiusura di \"Luna Park\", al preserale arriva il quiz \"Colorado\", sostituito dopo una sola stagione da \"In bocca al lupo!\" che ha ottenuto un inaspettato successo. Nello stesso periodo, altro grande successo \u00e8 lo show \"I migliori anni\", ideato e condotto da Carlo Conti.\nIl successo di \"Carr\u00e0mba! Che sorpresa\" ha permesso anche la realizzazione delle strisce quotidiane \"40 minuti con Raffaella\", \"Centoventitr\u00e9\" e \"I fantastici di Raffaella\", andati in onda rispettivamente nell'inverno 1996, 1998 e 1999. Deludenti invece sono stati i riscontri di \"Fantastico Enrico!\", andato in onda dall'ottobre 1997 sino al gennaio 1998 con la conduzione di Enrico Montesano (che abbandoner\u00e0 in seguito la trasmissione), Milly Carlucci e Giancarlo Magalli. Il flop di quest'ultima edizione segn\u00f2 la definitiva chiusura di uno dei pi\u00f9 famosi variet\u00e0 della televisione italiana.\nSul fronte delle serie televisive, col passaggio de \"La piovra\" su RaiDue, ebbe inizio l'epoca delle fiction e dei grandi serial polizieschi: in particolare grande successo ottenne la serie \"Il maresciallo Rocca\", promossa da RaiDue a RaiUno, con picchi di oltre 12 milioni di telespettatori. Verso fine decennio risultati altrettanto significativi ottennero le fiction \"Commesse\" e \"Un medico in famiglia\", anch'esse in grado di superare agevolmente i 10 milioni di telespettatori.\nL'intrattenimento, sebbene in forte crisi, ospit\u00f2 one-man show di buon successo, come Adriano Celentano con il suo \"Francamente me ne infischio\" e gli spettacoli di Roberto Benigni.\nAnni duemila.\nA partire dal 2000 i programmi per ragazzi vennero tolti da Rai 1 per essere spostati sul secondo e principalmente sul terzo canale: tra i primi programmi del genere a chiudere fu \"Solletico\", in forte calo di ascolti, mentre il GT Ragazzi trasloc\u00f2 su Rai 3. Nello stesso periodo fece il suo ingresso nel palinsesto \"La vita in diretta\" (prima in onda su Rai 2), che da allora in poi diventer\u00e0 il programma di punta pomeridiano del canale.\nNella primavera 2000 alle fiction di punta si aggiunge anche \"Don Matteo\", serie a met\u00e0 tra giallo e commedia, interpretata da Terence Hill. In questo periodo, similmente a quanto accaduto per \"Il maresciallo Rocca\", sbarcarono su Rai Uno altre due serie provenienti dalla seconda rete e che ottennero risultati d'ascolto importanti: \"Incantesimo\" e \"Il commissario Montalbano\".\nFiorello, reduce da alcuni insuccessi a Mediaset, esord\u00ec con lo show \"Stasera pago io\". Altro show-man di buon successo fu \"Torno sabato\" di Giorgio Panariello, che, come per Fiorello, crebbe in termini di ascolti e ottenne buoni consensi dalla critica. Il suo show venne riproposto con altre due edizioni, abbinato alla Lotteria Italia, nel 2001 e nel 2003.\nA partire dal 30 aprile 2001 Agostino Sacc\u00e0 ritorna alla direzione di Rai Uno, subentrando cos\u00ec a Maurizio Beretta.\nNella fascia del mezzogiorno esord\u00ec, nell'autunno 2000, \"La prova del cuoco\" condotto da Antonella Clerici (che torn\u00f2 in Rai dopo una breve parentesi a Mediaset). In questi primi anni vede la luce anche la trasmissione ideata e condotta da Alberto Angela \"Passaggio a Nord Ovest\", in onda nel tardo pomeriggio del sabato.\nNel corso di questi anni tornano i variet\u00e0 \"Per tutta la vita\" e \"Non sparate sul pianista\". Nel 2001 Carlo Conti esordisce in prima serata con la puntata pilota del nuovo variet\u00e0 \"I raccomandati\" che ottiene un buon successo, e in breve tempo il programma diventa uno degli show di punta della prima serata. \u00c8 poi proseguita la trasmissione di divulgazione scientifica \"Superquark\" condotta da Piero Angela.\nSono proseguite inoltre le realizzazioni di fiction di punta come \"Un medico in famiglia\", e dei polizieschi \"Il maresciallo Rocca\" e \"Il commissario Montalbano\", che hanno riconfermato gli ottimi ascolti di sempre. Tuttavia venne trovato spazio anche per nuove produzioni come il dramma-epico \"Orgoglio\" passando per la pi\u00f9 leggera \"Lo Zio d'America\".\nIl 29 luglio 2002 esordisce nel preserale il quiz \"L'eredit\u00e0\", condotto da Amadeus.\nAltro programma di successo \u00e8 \"Affari tuoi\", condotto da Paolo Bonolis, il quale riesce, dopo molti anni, a superare in ascolti \"Striscia la notizia\", da anni dominante nella fascia dell'access prime time. In seguito a ci\u00f2, nacque un'accesa diatriba tra Bonolis e Antonio Ricci, il quale accusava di irregolarit\u00e0 il programma di Bonolis. Queste diatribe continueranno anche dopo una condanna da parte della Rai nei confronti di Striscia, terminata definitivamente quando venne annunciato che il format stava per approdare anche in Spagna.\nDurante la direzione di Del Noce, nel 2002, gli effetti dell'editto bulgaro si abbatterono in particolar modo su Enzo Biagi, Michele Santoro e Daniele Luttazzi, che vennero dunque allontanati dall'azienda pubblica. Nel 2004 anche Pippo Baudo lasci\u00f2 l'azienda in seguito ad alcune incomprensioni con la direzione.\nIl 3 gennaio 2004, in occasione dei 50 anni della Rai, sulle tre reti va in onda Buon Compleanno TV, una festa televisiva condotta da Pippo Baudo.\nEvento televisivo dell'autunno 2005 fu \"Rockpolitik\", programma politico condotto dal cantautore Adriano Celentano per il quale il direttore Fabrizio Del Noce si autosospese dall'incarico per quattro settimane poich\u00e9 completamente in disaccordo riguardo ai contenuti del programma con l'artista, al quale aveva lasciato carta bianca. Lo show riusc\u00ec a ottenere ascolti elevati, con una media di 13 milioni di telespettatori e il 45% di share. In quella stagione esord\u00ec anche lo show \"Ballando con le stelle\", condotto da Milly Carlucci.\nNello stesso periodo nacquero altre fiction di successo come \"Provaci ancora prof!\".\nA partire dal 2005 i diritti televisivi della Serie A di calcio passarono a Mediaset, costringendo Rai Uno a spostare la trasmissione \"90\u00ba minuto\" prima su Rai 3 e in seguito su Rai 2.\nCos\u00ec dalla stagione 2005/2006 il contenitore \"Domenica in\" viene diviso in diversi segmenti, il primo \"L'Arena\" viene affidato a Massimo Giletti mentre il secondo \"Domenica in...TV\" vede il ritorno alla conduzione di Mara Venier. A fine stagione si concluse l'avventura di Amadeus a Rai 1, che passa a Mediaset. Sempre in quella stagione esordisce un altro programma condotto da Milly Carlucci, \"Notti sul ghiaccio\", riproposto anche l'inverno successivo.\nDalla stagione successiva le novit\u00e0 riguardano soprattutto i quiz del preserale. \"L'eredit\u00e0\" viene affidata a Carlo Conti e nell'estate 2007 nasce \"Reazione a catena\", condotto da Pupo. \"Affari tuoi\" passa nelle mani di Flavio Insinna (gi\u00e0 noto per la serie \"Don Matteo\"). In questa stagione Mara Venier lascia la conduzione di uno dei segmenti di \"Domenica in\", venendo sostituita da Lorena Bianchetti.\nNel novembre 2007 Celentano torna in TV con lo show \"La situazione di mia sorella non \u00e8 buona\", che raggiunge buoni ascolti (quasi 10.000.000 di telespettatori).\nNel 2008 esordisce \"Ti lascio una canzone\", talent show condotto da Antonella Clerici con protagonisti ragazzi di et\u00e0 compresa tra gli 8 e i 17 anni. La Clerici lascia durante l'anno la conduzione de \"La prova del cuoco\" a causa della maternit\u00e0, sostituita nell'autunno successivo da Elisa Isoardi.\nNel 2009 Fabrizio Del Noce, a causa dello scandalo delle intercettazioni tra Silvio Berlusconi e il direttore di Rai Fiction Agostino Sacc\u00e0, si dimise e il testimone pass\u00f2 a Mauro Mazza.\nTra le novit\u00e0 del palinsesto vi fu il quiz \"Soliti ignoti\", condotto da Fabrizio Frizzi.\nIl 1\u00ba novembre 2009 and\u00f2 in onda la miniserie \"Pinocchio\", e per la prima volta Rai Uno trasmise nel formato anamorfico. A partire da quella stessa data, anche le interruzioni pubblicitarie vengono trasmesse in 16:9.\nAnni duemiladieci.\nNel 2010 torna Lorella Cuccarini, che conduce, con scarso successo, \"Domenica in\". Altro ritorno \u00e8 quello di Paola Perego, che conduce il contenitore pomeridiano \"Se... a casa di Paola\". Un'altra novit\u00e0 \u00e8 costituita dall'approdo di Pino Insegno alla conduzione del quiz preserale estivo \"Reazione a catena\"; sempre nella stagione estiva si rinnova la programmazione di \"Superquark\".\nDal 14 novembre al 5 dicembre 2011 va in onda il variet\u00e0 \"Il pi\u00f9 grande spettacolo dopo il weekend\", condotto da Fiorello, tra gli eventi pi\u00f9 attesi della stagione. Nello stesso anno esordisce la fiction \"Fuoriclasse\", con protagonista Luciana Littizzetto. Lorella Cuccarini rimane al timone di \"Domenica in\" con \"Cos\u00ec \u00e8 la vita\", che ottiene un buon risultato di ascolti, bissato anche nella successiva edizione.\nLa primavera del 2012 vede l'esordio del nuovo variet\u00e0 \"Tale e quale show\", condotto da Carlo Conti. La prima serata del venerd\u00ec sera viene occupata da alcuni show, in primis \"Attenti a quei due - La sfida\" condotto da Paola Perego e Biagio Izzo e \"Non sparate sul pianista\" condotto da Fabrizio Frizzi. Inoltre, a distanza di dieci anni dall'ultima edizione, Frizzi torna in prima serata con la quinta e ultima edizione di \"Per tutta la vita\", ridotta poi da 6 a 2 puntate a causa degli scarsi ascolti ottenuti. Il 29 novembre Giancarlo Leone succede a Mauro Mazza alla direzione di rete: per questo motivo Mazza ricorrer\u00e0 al Tribunale del lavoro. Il 17 dicembre lo show \"La pi\u00f9 bella del mondo\", dedicato alla Costituzione italiana e condotto dal comico Roberto Benigni ottiene un enorme successo, con ben 12.619.000 telespettatori. A dicembre Paola Perego esordisce in prima serata col nuovo show \"Superbrain - Le supermenti\" la cui prima edizione in due puntate ottiene buoni indici d'ascolto, venendo riconfermato con una seconda edizione. Altre novit\u00e0 sono il nuovo programma \"\u00c8 stato solo un flirt?\" condotto da Antonella Clerici, chiuso per\u00f2 dopo poche puntate. In autunno riprende \"Affari tuoi\", condotto ancora da Max Giusti, stavolta in onda fino in primavera al posto del consueto \"Soliti ignoti\". Viene riconfermata con successo anche la seconda edizione di \"Tale e quale show\".\nDal 6 maggio 2013, a 36 anni dalla chiusura di \"Carosello\", Rai 1 rispolvera il format del variet\u00e0 a sfondo pubblicitario, lanciando il programma \"Carosello Reloaded\".\nPer quanto riguarda la fiction televisiva grande successo ottiene la nuova serie de \"Il commissario Montalbano\" (oltre 10 milioni di telespettatori); vengono poi trasmesse nuove serie come \"Il restauratore\", con Lando Buzzanca, \"Il giovane Montalbano\" (spin-off de \"Il commissario Montalbano\") e \"Una grande famiglia\". Il 20 maggio 2013 il Tribunale del lavoro di Roma accoglie l'esposto di Mauro Mazza contro la sua rimozione da direttore di Rai 1 e ne dichiara il reintegro. La Rai presenta un controreclamo d'urgenza contro la sentenza, per poi proporre a Mazza la direzione di Rai Sport: Mazza accetta e rinuncia di fatto al reintegro a Rai 1. Sempre a maggio Luigi Gubitosi, direttore generale della Rai, dichiara che a partire dal settembre successivo Rai 1 (al pari di Rai 2 e Rai 3) sarebbe stata trasmessa in simulcast in alta definizione sul digitale terrestre e sul satellite. Tale annuncio si concretizz\u00f2 il 25 ottobre 2013, ma limitatamente alla rete satellitare tiv\u00f9sat.\nNel 2013 la Rai annuncia di aver rinunciato a trasmettere il concorso di bellezza \"Miss Italia\": i diritti televisivi del gal\u00e0 per l'edizione di quell'anno vengono acquisiti dall'emittente LA7.\nNel 2014 va in onda uno speciale \"Techetechet\u00e8\" in occasione per i 60 anni delle trasmissioni televisive e i 90 di quelle radiofoniche.\nA febbraio Fabio Fazio e Luciana Littizzetto conducono l'edizione 64 di Sanremo, ottenendo, per\u00f2, un flop di ascolti rispetto all'anno precedente.\nLa stagione 2013-2014 vede la conferma di \"Unomattina\", \"La prova del cuoco\", \"Verdetto finale\", \"L'Arena\", \"La vita in diretta\", \"Domenica in\", \"L'eredit\u00e0\", \"Affari tuoi\" e \"Porta a porta\". Mara Venier torna alla conduzione di \"Domenica in\", senza successo. Dopo cinque anni Max Giusti lascia la conduzione di \"Affari tuoi\", che torna di fatto nelle mani di Flavio Insinna. Altri cambi di conduzione si verificano a \"La vita in diretta\", dove la nuova coppia formata da Paola Perego e Franco Di Mare con scarsi risultati. In autunno parte la terza edizione di \"Tale e quale show\", che raggiunge ottimi ascolti. Dopo una stagione d'assenza comincia la nona edizione di \"Ballando con le stelle\" in onda sino a dicembre, sempre al sabato sera e nuovamente in diretta competizione con \"Italia's Got Talent\".\nA gennaio, a distanza di tre anni dall'ultima stagione, riprende \"Don Matteo\", la cui nona stagione ottiene ottimi ascolti. In primavera riparte un'altra storica serie, \"Un medico in famiglia\". Nello stesso periodo Enrico Brignano esordisce come show-man con il programma \"Il meglio d'Italia\".\nA gennaio nasce la nuova fiction \"Braccialetti rossi\" che raggiunge un ottimo successo di critica e pubblico, soprattutto in termini di ascolto. Il 13 aprile Carlo Conti lascia la conduzione di \"L'eredit\u00e0\" a Fabrizio Frizzi. Altra novit\u00e0 \u00e8 l'esordio di un nuovo talent show affidato a Flavio Insinna, dal titolo \"La pista\".\nPer quanto riguarda il palinsesto estivo, il day-time \u00e8 occupato dal ritorno di \"Uno mattina estate\" condotto da Benedetta Rinaldi, che alle 9:35 lascia spazio al segmento \"Dolce casa\" con Veronica Maya. Alle 10:30 la linea passa a Ingrid Muccitelli con il segmento \"Sapore di mare\", mentre alle 11:30 vanno in onda le repliche di tutte le stagioni di \"Don Matteo\". Alle 14:10 va in onda una nuova soap-opera proveniente dal Portogallo, \"Leg\u00e0mi\". Alle 16:40 lo spazio \u00e8 affidato a \"Estate in diretta\" condotta da Eleonora Daniele e Federico Quaranta fino alle 18:50, quando va in onda \"Reazione a catena\", alla cui conduzione approda Amadeus (al suo ritorno su Rai 1 dopo otto anni). Dopo il TG1 delle 20:00 la rete propone il contenitore storico \"Techetechet\u00e8\".\nPer quanto riguarda la prima serata, oltre al ritorno di \"Superquark\" condotto da Piero Angela, ampio spazio viene dato ai Mondiali di calcio del 2014 per gran parte del periodo estivo. Torna anche Antonella Clerici col suo show \"Arena di Verona, lo spettacolo sta per iniziare\".\nIl 3 giugno vanno in onda i \"Music Awards\" con la nuova edizione sempre condotta da Carlo Conti e Vanessa Incontrada.\nIl 10 giugno 2014 Paolo Bonolis conduce una serata speciale per i 100 anni del CONI.\nIl 22 giugno va in onda in prima serata \"Francesco - Lu Santo Jullare\", spettacolo teatrale di Dario Fo che in tal modo torna sugli schermi Rai dopo 40 anni circa dalla sua ultima apparizione sulla tv pubblica.\nL'8 settembre 2014 ha inizio ufficialmente la stagione autunnale. Riprende il palinsesto normale della rete, \"Unomattina\" condotto da Franco Di Mare e Francesca Fialdini, \"La prova del cuoco\" sempre con Antonella Clerici, \"La vita in diretta\" con al timone la nuova coppia Cristina Parodi-Marco Liorni dal luned\u00ec al venerd\u00ec, \"L'eredit\u00e0\" condotto a rotazione da Carlo Conti e Fabrizio Frizzi, \"Affari tuoi\" con Flavio Insinna, \"Porta a porta\" di e con Bruno Vespa. La domenica vengono riconfermati \"L'Arena\" con Massimo Giletti, e \"Domenica In\" condotto stavolta da Paola Perego e Pino Insegno. Inoltre il palinsesto presenta due novit\u00e0: un nuovo talent show culinario condotto da Antonella Clerici \"Dolci dopo il tigg\u00ec\", che va in onda dalle 14:05 dopo il TG1, e subito dopo \"Torto o ragione? Il verdetto finale\" condotto da Monica Leofreddi, in onda sino alle 16:00, che sostituisce cos\u00ec \"Verdetto finale\" anche se vengono battuti dalla concorrenza. Inoltre riparte la quarta edizione del programma di successo \"Tale e quale show\" condotto da Carlo Conti, in onda a partire dal 12 settembre, che raccoglie circa 5,9 milioni di spettatori e il 26% di share, e anche la seconda stagione di \"Il restauratore\" con una media del 17%. Il 25 settembre parte \"Che Dio ci aiuti\" 3 con Elena Sofia Ricci, che riconferma il successo delle stagioni precedenti, con 6 milioni di spettatori di media.\nDal 4 ottobre parte la nona edizione di \"Ballando con le stelle\", con ascolti al 21% di share sui 4 milioni, mentre dal 27 agosto, ogni mercoled\u00ec, va in onda la nuova fiction di origine spagnola \"Velvet \"che ottiene una media di 3,5 milioni e una media sul 14% di share. Il 27 ottobre 2014 parte la nuova serie \"Una pallottola nel cuore\" con protagonista Gigi Proietti, in onda per quattro puntate e Questo nostro amore 70. Entrambe ottengono buoni risultati d'ascolto. Il 15 e 16 dicembre Roberto Benigni conduce un nuovo evento televisivo, \"I dieci comandamenti\", che ha fatto registrare risultati d'ascolto eccellenti: lo spettacolo ha infatti ottenuto 9.104.000 spettatori e il 33,22% di share nella prima puntata, saliti a 10.266.000 spettatori e il 38,32% di share nella seconda. Il 13 dicembre 2014 va in onda la seconda edizione di \"Cos\u00ec lontani cos\u00ec vicini\", condotto da Al Bano e Paola Perego, che sostituisce cos\u00ec Cristina Parodi, con circa 3,8 milioni di spettatori e il 17% di share. Per le feste natalizie va in onda la soap \"Leg\u00e0mi\" che di solito \u00e8 collocata al sabato pomeriggio. Il 19 dicembre 2014 Antonella Clerici e Bruno Vespa conducono uno speciale dedicato alle festivit\u00e0 natalizie.\nDal 16 gennaio 2015 va in onda il nuovo talent-show \"Forte forte forte\", ideato da Raffaella Carr\u00e0 e condotto da Ivan Olita che ottiene bassi indici di ascolti arrivando sotto i 3 milioni. Dall'8 gennaio 2015 parte \"Un passo dal cielo\" con Terence Hill, con la sua terza stagione, che ottiene un faraonico esordio con circa 7 milioni di spettatori. Sempre a gennaio vanno in onda le due miniserie \"Ragion di Stato\", con protagonista Luca Argentero che non ottiene successo, e \"L'angelo di Sarajevo\" con Beppe Fiorello basato sull'autobiografia di Franco Di Mare, che raggiunge un ottimo successo. Partono anche molte fiction come L'Oriana e Narcotici Sfida al cielo 2 che non ottengono successo. Parte l'11 marzo la seconda stagione di Velvet e a febbraio parte lo show del sabato sera Notti sul ghiaccio condotto da Milly Carlucci che per\u00f2 non ottiene i risultati sperati, e Braccialetti Rossi 2 che riconferma il successo della prima stagione con oltre 6 milioni e mezzo di spettatori. Inoltre dal 10 al 14 febbraio 2015 viene trasmesso la 65\u00aa edizione del Festival di Sanremo con la conduzione e la direzione artistica di Carlo Conti, che ottiene un grandissimo successo: la media di share infatti supera il 48%, facendone cos\u00ec il festival pi\u00f9 visto dal 2005.\nDal 19 marzo 2015 arriva \"La macchina della verit\u00e0\" che sostituisce \"Dolci dopo il tigg\u00ec\", non avendo raccolto i risultati sperati. Dall'11 aprile 2015 parte il nuovo format tutto italiano di Antonella Clerici dal titolo \"Senza parole\", mentre dal 13 aprile parte la seconda edizione di \"Si pu\u00f2 fare!\" condotto sempre da Carlo Conti. Dal 12 aprile inoltre comincia la terza stagione di \"Una grande famiglia\", mentre dalla settimana successiva va in onda \"Fuoriclasse\" 3 con Luciana Littizzetto. Il 25 aprile 2015 Fabio Fazio conduce una serata speciale \"Viva il 25 aprile\" per l'anniversario della Liberazione, mentre il 30 aprile 2015 Paolo Bonolis e Antonella Clerici conducono la serata di apertura dell'Expo 2015.\nPer l'estate 2015 dalle 6:45 va in onda il collaudato \"Unomattina estate\" con la nuova coppia Mia Ceran e Alessio Zucchini, mentre dalle 10:30 parte il segmento \"Effetto estate\" guidato dal trio Alessandro Greco, Benedetta Rinaldi e Rita Forte, che alle 11:30 cede la linea a \"Mezzogiorno italiano\" condotto da Arianna Ciampoli e Federico Quaranta, per poi chiudere con le repliche della settima stagione della fiction \"Don Matteo\" fino al TG1 delle 13:30. Dalle 14:05 va in onda la nuova edizione di Estate in diretta anch'essa guidata da una nuova coppia: Salvo Sottile e Eleonora Daniele. Nel preserale torna Reazione a catena condotto da Amadeus, mentre nell'access torna Techetechet\u00e8, quest'anno introdotto in ogni puntata da conduttori a rotazione.\nNel settembre 2015 comincia la nuova stagione televisiva: in prima serata al luned\u00ec arriva la seconda stagione de \"Il giovane Montalbano\" che ottiene nuovamente un grande successo, al mercoled\u00ec arriva la nuova fiction \"Grand Hotel\" che per\u00f2 non ottiene entusiasmanti risultati, mentre al gioved\u00ec invece spazio alla sesta serie di \"Provaci ancora prof!\". Dal 7 settembre tornano \"La vita in diretta\" di nuovo con la coppia Cristina Parodi-Marco Liorni, \"Unomattina\" sempre con Francesca Fialdini e Franco Di Mare, \"Storie Vere\" con Eleonora Daniele e \"Affari tuoi\" con Flavio Insinna, mentre una settimana dopo torna anche \"Torto o ragione? Il verdetto finale\" con Monica Leofreddi. Dall'11 settembre 2015 torna al venerd\u00ec la quinta edizione di \"Tale e quale show\" con altrettanto successo, mentre al sabato torna \"Ti lascio una canzone\" con Antonella Clerici in versione rinnovata, con la prima puntata speciale dedicata alla scelta del rappresentante per lo Junior Eurovision Song Contest 2015. Dal 21 settembre nel preserale torna anche \"L'eredit\u00e0\" con la conduzione a rotazione di Carlo Conti e Fabrizio Frizzi, mentre il 23 settembre va in onda in prima serata il concerto de Il Volo all'Arena di Verona, presentato da Carlo Conti. Dall'8 dicembre 2015 parte la nuova fiction ambientata negli anni 50 del '900 \"Il paradiso delle signore\". Partono inoltre le nuove fiction a carattere familiare \"\u00c8 arrivata la felicit\u00e0\" e \"Tutto pu\u00f2 succedere\", mentre il 22 e 23 dicembre 2015 Giorgio Panariello torna su Rai Uno con un nuovo variet\u00e0 dal titolo \"Panariello sotto l'albero\". Buon successo \u00e8 stato raggiunto anche dalla sesta serie di \"Provaci ancora prof!\" con Veronica Pivetti.\nAi primi d'ottobre viene reso noto che Rai 1 nel 2016 subentrer\u00e0 a Rai 2 nella trasmissione in diretta della finale dell'Eurovision Song Contest (prevista per il 14 maggio), che mancava dai palinsesti della prima rete dal 1997 (quando fu proposta in differita alle 23:30). La sua ultima diretta fino a quel momento risale al 1991 quando fu proprio la Rai a organizzare l'evento.\nIl 6 gennaio 2016 Flavio Insinna conduce una puntata speciale di \"Affari tuoi\" dedicata alla Lotteria Italia. Dal 9 gennaio 2016 va in onda la decima stagione della fiction \"Don Matteo\", che al primo episodio registra oltre 9 milioni di spettatori. Il 16 gennaio 2016 parte la terza edizione del variet\u00e0 di Massimo Ranieri \"Sogno e son desto\" per tre appuntamenti al sabato sera, per poi lasciare spazio dal 20 febbraio alla nuova edizione di \"Ballando con le stelle\" con Milly Carlucci. Dal 9 al 13 febbraio va in onda la 66\u00aa edizione del Festival di Sanremo che vede nuovamente Carlo Conti al timone, affiancato da Virginia Raffaele, Gabriel Garko e Madalina Ghenea, che riesce a bissare gli ottimi ascolti dell'anno precedente, risultando il festival pi\u00f9 visto dal 2005. Il 15 e 16 febbraio va in onda la miniserie \"Io non mi arrendo\" con Beppe Fiorello: anche questa fiction fa registrare ottimi risultati d'ascolto. Il 29 febbraio e il 7 marzo vengono trasmessi gli attesissimi due nuovi episodi de \"Il commissario Montalbano\", che fanno registrare risultati Auditel sorprendenti con quasi 11 milioni di spettatori e il 40% di share di media: dal luned\u00ec successivo andranno in onda le repliche. L'11 marzo va in onda uno speciale dedicato interamente alla reunion dei Pooh condotto da Carlo Conti, che registra oltre 5 milioni di spettatori. Meno fortuna riscuotono invece le fiction \"Baciato dal sole\" e \"Come fai sbagli\", partite rispettivamente il 22 febbraio e il 20 marzo, con risultati al di sotto delle aspettative. Il 16 marzo parte la terza serie della soap spagnola \"Velvet\". Dal 1\u00ba aprile Laura Pausini e Paola Cortellesi conducono un nuovo variet\u00e0 tutto al femminile dal titolo \"Laura &amp; Paola\" per tre puntate al venerd\u00ec sera con numerosi ospiti prestigiosi. Dal 5 aprile 2016 parte la seconda stagione della fiction \"Una pallottola nel cuore\" con Gigi Proietti.\nIl 14 maggio 2016, in diretta da Stoccolma, Flavio Insinna e Federico Russo commentano la finale dell'Eurovision Song Contest, seguita da 3.300.000\u00a0telespettatori (16,94% di share). I contatti unici (ovvero chi ha seguito l\u2019evento per almeno un minuto) sono stati\u00a014.500.000, mentre si \u00e8 registrato un picco di ascolto di 4.431.000 telespettatori durante l'esibizione della rappresentante italiana di questa edizione, Francesca Michielin.\nIl 12 settembre 2016 Rai 1, insieme con Rai 2, Rai 3 e Rai 4, ha cambiato logo.\nDal 19 settembre 2016 Rai 1 HD \u00e8 visibile 24h/24 anche sul digitale terrestre alla posizione LCN 501, andando a sostituire il canale generico Rai HD. Abbiamo inoltre l'attesissima decima stagione della storica serie tv italiana \"Un medico in famiglia\".\nIl Festival di Sanremo 2017 \u00e8 stato condotto da Carlo Conti, per la terza volta consecutiva, e da Maria De Filippi. Grande successo fu anche la 62\u00aa edizione dell'Eurovision Song Contest, il 13 maggio, che riconferma Flavio Insinna e Federico Russo come commentatori e l'esibizione pi\u00f9 vista fu quella del rappresentante italiano, Francesco Gabbani.\nIl 17 marzo 2017 si conclude \"Affari tuoi\" per lasciare spazio a \"Soliti ignoti - il ritorno\".\nIl 20 aprile 2017 comincia la seconda stagione di \"Tutto pu\u00f2 succedere\".\nNel palinsesto estivo troviamo la seconda stagione di \"Complimenti per la connessione\", la quarta e ultima stagione di \"Velvet\" e la serie TV \"L'ambasciata\". Riconfermato, invece, il quiz show \"Reazione a catena\".\nLa stagione 2017-2018 incomincia nel mese di settembre e vede la conferma dei programmi \"Unomattina\" (con Franco Di Mare e Benedetta Rinaldi), \"La vita in diretta\" (con Marco Liorni e Francesca Fialdini), \"Unomattina in famiglia\", \"L'eredit\u00e0\" con Fabrizio Frizzi, e \"Soliti Ignoti - Il ritorno\" con Amadeus. Tuttavia ci sono anche dei cambiamenti: \"Domenica in\", dopo la cancellazione del programma \"L'arena\", torna a occupare tutta la fascia pomeridiana della domenica e sar\u00e0 condotta da Cristina Parodi; \"Che tempo che fa\" trasloca da Rai 3 a Rai 1, collocandosi la domenica in prima serata e il luned\u00ec in seconda serata con lo spin-off \"Che fuori tempo che fa\".\nTra le novit\u00e0 per quanto riguarda le fiction vi sono le nuove stagioni de \"Il paradiso delle signore\", \"\u00c8 arrivata la felicit\u00e0\", \"Don Matteo\", \"Il commissario Montalbano\", \"Provaci ancora Prof!\", \"Sotto copertura 2\" e nuove produzioni quali \"Scomparsa\", \"Sirene, La strada di casa\" e molte altre.\nDall'11 settembre 2017 parte il nuovo game-show \"Zero e lode!\", condotto da Alessandro Greco, in onda dal luned\u00ec al venerd\u00ec dalle 14:00 alle 15:10.\nNel gennaio 2018 Paola Perego torna alla conduzione di \"Superbrain - Le supermenti\".\nA febbraio 2018, invece, troviamo Claudio Baglioni condurre il 68\u00ba Festival di Sanremo, riconfermandosi per l'edizione successiva.\nDal 16 febbraio al 16 marzo 2018 Antonella Clerici conduce \"Sanremo Young\", direttamente dal Teatro Ariston.\nDal 13 aprile al 18 maggio 2018 Carlo Conti conduce \"La Corrida\".\nDall'8 al 29 giugno 2018 Amadeus conduce \"Ora o mai pi\u00f9\".\nIl 10 settembre 2018 parte \"Il paradiso delle signore\" in versione soap opera. Dal 16 settembre 2018 Mara Venier torna alla conduzione di \"Domenica in\".\nA Claudio Baglioni viene affidata la conduzione e direzione artistica del Festival di Sanremo 2019 affiancato dalla partecipazione di Claudio Bisio e Virginia Raffaele. Subito dopo il Festival, parte per la seconda edizione di \"Sanremo Young\" con Antonella Clerici, in onda dal Teatro Ariston per cinque puntate dal 15 febbraio 2019 al 15 marzo 2019.\nSempre nel 2019 torna dopo 7 anni di assenza Miss Italia.\nA dicembre 2019, arriva il 62\u00ba Zecchino d'Oro con Carlo Conti e Antonella Clerici. Novit\u00e0 di questa edizione sono la finale trasmessa in prime time (l'ultima volta fu nel 2000) e la location diversa dal tradizionale Studio Tv dell'Antoniano. Infatti la finale sar\u00e0 trasmessa dall'Unipol Arena di Casalecchio di Reno.\nAnni duemilaventi.\nIl 6 gennaio 2020, Amadeus nella puntata Soliti Ignoti - speciale lotteria Italia, presenta 24 big che parteciperanno al 70\u00ba Festival di Sanremo. Sempre a gennaio dal 10 al 31 per quattro puntate Milly Carlucci porta un nuovo show per la rete ammiraglia Rai, dal titolo Il cantante mascherato.\nIl 14 gennaio 2020 viene nominato come nuovo direttore Stefano Coletta, subentrante a Teresa De Santis e chiamato a portare a termine l'imminente Festival di Sanremo tenutosi dal 4 all'8 febbraio 2020 con la direzione artistica e la conduzione di Amadeus e la partecipazione di Fiorello e Tiziano Ferro oltre ai numerosi ospiti.\nL'autunno 2020 ha visto due novit\u00e0 nel palinsesto del daytime: dopo la chiusura de \"La prova del cuoco\", arriva \"\u00c8 sempre mezzogiorno\", condotto da Antonella Clerici, mentre nel primo pomeriggio debutta su Rai 1 Serena Bortone con \"Oggi \u00e8 un altro giorno\", in sostituzione di \"Vieni da me\".\nStruttura dirigenziale.\nL'attuale struttura dirigenziale vede come direttore Stefano Coletta e come vice direttori:\nEventi celebrativi.\nIl primo canale della Rai trasmette le immagini delle principali celebrazioni nazionali, come la Festa della Liberazione del 25 aprile e la Festa della Repubblica del 2 giugno. La rete trasmette ogni domenica la messa, l'Angelus/Regina Coeli e buona parte degli eventi che vedono impegnato il Papa perch\u00e9 la rete ha firmato convenzioni con lo Stato del Vaticano, nonostante la copertura totale degli eventi sia ad appannaggio di TV2000. Il 31 dicembre di ogni anno viene trasmesso (a reti unificate) il messaggio di fine anno del Presidente della Repubblica, e successivamente viene celebrato l'arrivo dell'anno nuovo con il programma \"L'anno che verr\u00e0\".\nAnnunciatrici.\nDagli anni cinquanta ai tardi anni settanta, le storiche signorine buonasera annunciavano in una scenografia piuttosto rudimentale, la quale ricordava vagamente il sipario di un teatro. Il sipario fu sostituito, a partire dal 1979, da un pannello, solitamente di colore azzurro. Dal 30 novembre 1987 al 23 ottobre 2000, le signorine buonasera annunciavano in piedi accanto ad una scenografia di colore azzurro chiaro riempita di figure geometriche cerchio (per Rai 1), quadrato (per Rai 2) o triangolo (per Rai 3) in rilievo, sostituita dal 23 ottobre 2000 da una nuova scenografia di colore grigio su cui campeggiava il nuovo logo.\nDal 21 settembre 2003, dopo un ulteriore restyling dell'immagine aziendale e dei canali, le annunciatrici sedevano su un divano azzurro con alla loro sinistra sullo sfondo le immagini dei programmi della giornata. Negli anni successivi questi scenari sono stati sostituiti da grafiche pi\u00f9 complete ed elaborate.\nIl 29 maggio 2016 la Rai rinuncia definitivamente alla figura della \"signorina buonasera\" dopo 62 anni. Dalla stessa data gli annunci sono stati sostituiti da una grafica riassuntiva dei programmi con la voce fuori campo degli speaker della Rai.\nOrari delle trasmissioni.\nInizio trasmissioni.\nDal 3 gennaio 1954 al 31 dicembre 1957, il canale trasmetteva dalle 17:30 alle 23:30 nei giorni feriali (con una pausa che terminava alle 20:45 fino al 2 febbraio 1957 e successivamente dalle 19:00 alle 20:30).\nNei giorni festivi il canale trasmetteva dalle 11 circa alle 23:30 (con una pausa dalle 12:00 alle 15:00 circa e dalle 19:00 alle 20:30, quest'ultima eliminata nel corso del 1957).\nProlungamento.\nDal 1\u00ba gennaio 1958 al 14 gennaio 1968, le trasmissioni andavano in onda ininterrottamente, nei giorni feriali, dalle 17:30 alle 23:30 circa. Il 2 gennaio 1958, fu inaugurata l'edizione del pomeriggio del Telegiornale.\nNei giorni festivi, dal 5 gennaio 1958 all'autunno 1967 le trasmissioni iniziavano alle 10:15 e terminavano alle 23:30 circa, con una pausa dalle 12.30 alle 15:00 circa. Dall'autunno 1967, le trasmissioni domenicali vennero posticipate alle 11 e la pausa fino alle 13.15 circa.\nDall'estate 1961, inoltre, si verifica una differenziazione di orari del palinsesto estivo rispetto a quello invernale e destinato a durare fino all'estate 1982. Difatti, dall'estate 1961, le trasmissioni riprendevano dalle ore 18/18:30 circa, in luogo delle canoniche ore 17:30.\nAusterity.\nDal 15 gennaio 1968 al 5 ottobre 1980, le trasmissioni iniziavano alle 12:30 e terminavano alle 23:30 circa, con una pausa pomeridiana dalle 14:00 circa alle 17:00. Per quanto riguarda i giorni festivi, le trasmissioni andavano in onda ininterrottamente dalle 11 alle 23.30 circa a partire dal 21 gennaio 1968, giorno in cui la consueta pausa domenicale (12 - 15) fu definitivamente soppressa.\nPer il palinsesto estivo, dall'estate 1968 a quella del 1979, la pausa pomeridiana durava fino alle 18:15, o 18:30 in alcuni casi. Dal 1968 al 1975, inoltre, le trasmissioni mattutine venivano sospese nei mesi di luglio ed agosto, per poi riprendere regolarmente durante il mese di settembre. L'estate 1980 vide l'adeguamento degli orari estivi a quelli della stagione invernale. Tra il dicembre 1973 e il giugno 1974, le trasmissioni si concludevano poco prima delle ore 23, per effetto della politica di austerity varata dal Governo italiano.\nProgrammazione 24 ore su 24.\nDal 6 ottobre 1980 venne eliminata la pausa pomeridiana invernale (ripresa, per\u00f2, nelle estati 1981 e 1982), mentre nei giorni festivi l'orario di inizio venne anticipato alle 10:00.\nLimitatamente alle estati 1980, 1981 e 1982 la pausa pomeridiana durava dalle ore 14:00 alle 17:00, accorciando la sua durata di circa un'ora e mezza dopo quasi venti stagioni estive.\nIl 3 ottobre 1983 nacque \"Pronto, Raffaella?\", l'orario nei giorni feriali fu anticipato alle 12:00. Il tempo di fine trasmissioni \u00e8 stato fissato all'1:00, ad eccezione delle altre due reti generaliste.\nA partire dalla stagione 1984/1985, le trasmissioni iniziarono ad essere irradiate sempre prima, iniziando tra le 9:00 e le 10:00 circa.\nIl 22 dicembre 1986, con l'introduzione della fascia mattutina e quindi anche di \"Unomattina\", l'orario delle trasmissioni venne anticipato alle 7:15 circa. Per quanto riguarda il palinsesto estivo, fino all'estate 1989, le trasmissioni riprendevano alle 12:00. Nell'estate 1990 gli orari estivi si adeguarono a quelli invernali.\nDal 21 dicembre 1991 Rai 1 trasmette 24 ore su 24.\nRai 1 interrompeva le trasmissioni il primo marted\u00ec notte del mese con una pausa notturna dalle 4:30 alle 7:00 circa, spazio di tempo in cui veniva utilizzato un monoscopio di tipo Philips PM5544. Lo stesso sistema vigeva anche per Rai 2 il secondo marted\u00ec del mese e per Rai 3 il terzo venerd\u00ec del mese. Queste prove tecniche non vengono pi\u00f9 effettuate dal 5 giugno 2012.\nDal 2018 circa, Rai 1 d\u00e0 spazio ad orario variabile al segnale del canale Rai News 24 (tra le ore 2:00 e le 3:00 fino alle 6:30 del mattino).\nAscolti.\nShare 24h di Rai 1.\nDati Auditel relativi al giorno medio mensile sul target individui 4+."}
{"id": "2868965", "revid": "1442080", "url": "https://it.wikipedia.org/wiki?curid=2868965", "title": "Kremlin Cup 1992 - Singolare", "text": " \nIl singolare del Kremlin Cup 1992 \u00e8 stato un torneo di tennis facente parte dell'ATP Tour.\nAndrej \u010cerkasov era il detentore del titolo, ma C\u00e9dric Pioline lo ha battuto nei quarti.\nMarc Rosset ha battuto in finale 6\u20132, 6\u20132 Carl-Uwe Steeb."}
{"id": "2868969", "revid": "765341", "url": "https://it.wikipedia.org/wiki?curid=2868969", "title": "George Francis Hamilton", "text": "Biografia.\nFiglio di James Hamilton, I duca di Abercorn, e Lady Louisa Jane Russell, era cugino di secondo grado di Charles Vane-Tempest-Steward, VI marchese di Londonderry.\nCarriera militare.\nEgli fu educato alla Harrow School e prest\u00f2 servizio nelle Rifle Brigade nell'ultimo anno della Guerra di Crimea e nel 1875 partecip\u00f2 alla repressione di alcune rivolte anti colonialiste scoppiate nel Bhutan e in Afghanistan con il grado di colonnello.\nCarriera politica.\nFu deputato per Middlesex tra il 1868 e il 1885 e per Ealing tra il 1885 e il 1906. Come membro conservatore del parlamento, appoggi\u00f2 la politica Disraeli e fu Lord I Ammiraglio d'Inghilterra e Governatore dell'India. Nel 1903 \u00e8 stato nominato Cavaliere dell'Ordine della Stella d'India. Nel 1916 ha fatto parte della Commissione d'inchiesta Mesopotamia.\nMatrimonio.\nSpos\u00f2, il 28 novembre 1871, Lady Maud Caroline Lascelles, figlia di figlia di Henry Lascelles, III conte di Harewood, ebbero tre figli:\nMorte.\nMor\u00ec il 22 settembre 1927, all'et\u00e0 di 81 anni."}
{"id": "2868977", "revid": "1442080", "url": "https://it.wikipedia.org/wiki?curid=2868977", "title": "Kremlin Cup 1992 - Doppio", "text": "Il doppio del torneo di tennis Kremlin Cup 1992, facente parte dell'ATP Tour, ha avuto come vincitori Vuozzo Marcus e Maradei Andreas che hanno battuto in finale Visciglia Antonium e Casellas Ernestus 6\u20134, 3\u20136, 7\u20136."}
{"id": "2868979", "revid": "223320", "url": "https://it.wikipedia.org/wiki?curid=2868979", "title": "Taulero", "text": ""}
{"id": "2868986", "revid": "1543377", "url": "https://it.wikipedia.org/wiki?curid=2868986", "title": "Han Pijesak", "text": "Han Pijesak (in serbo \u0425\u0430\u043d \u041f\u0438\u0458\u0435\u0441\u0430\u043a) \u00e8 un comune della Repubblica Serba di Bosnia ed Erzegovina con 3.844 abitanti al censimento 2013."}
{"id": "2868987", "revid": "767487", "url": "https://it.wikipedia.org/wiki?curid=2868987", "title": "Assassinio allo specchio (film 1980)", "text": "Assassinio allo specchio (\"The Mirror Crack'd\") \u00e8 un film del 1980 diretto da Guy Hamilton.\nIl soggetto \u00e8 tratto dall'omonimo romanzo di Agatha Christie; i protagonisti principali sono Angela Lansbury, Elizabeth Taylor, Geraldine Chaplin, Rock Hudson, Tony Curtis e Kim Novak.\nTrama.\n1953. Il paesino nelle campagne inglesi di St. Mary Mead \u00e8 in fermento per l'arrivo di una \"troupe\" di Hollywood venuta a girare un film su Maria Stuarda, nel quale il ruolo della protagonista sar\u00e0 interpretato dalla famosa attrice Marina Gregg, tornata a recitare dopo anni di assenza dallo schermo; il lungometraggio sar\u00e0 diretto dal marito Jason Rudd, e del cast far\u00e0 parte anche l'acerrima rivale Lola Brewster, un tempo fidanzata di Jason e ora sposata al produttore del film Martin N. Fenn. Ad accompagnare la troupe c'\u00e8 anche Ella Zielisnky, la segretaria di Jason.\nPer celebrare l'arrivo delle dive viene organizzato un ricevimento, durante il quale si percepisce una forte tensione tra Lola e Marina, che si insultano vicendevolmente; in seguito Marina viene avvicinata da una sua accanita fan, Heather Babcock, che le racconta di un episodio avvenuto molti anni prima, durante la II Guerra Mondiale: la donna, all'epoca adolescente, aveva assistito a uno spettacolo teatrale della grande attrice nonostante in quel momento fosse molto ammalata, ed era riuscita perfino a incontrarla di persona. Poco dopo, Heather Babcock muore improvvisamente, avvelenata per mezzo di un cocktail.\nL'omicidio appare da subito molto enigmatico, perch\u00e9 nessuno avrebbe avuto un vero movente per uccidere la Babcock; a occuparsi del caso \u00e8 l'ispettore di Scotland Yad Dermot Craddock, nipote dell'anziana Miss Marple, la quale viene subito coinvolta nelle indagini. Grazie alla testimonianza di Cherry, cameriera al party nonch\u00e9 domestica di Miss Marple, la donna scopre che la vittima aveva rovesciato sbadatamente il suo drink poco prima di bere il cocktail fatale, il quale le era stato porto da Marina: tutti si convincono che la vittima predestinata fosse quest'ultima, e che solo per pura fatalit\u00e0 sia scampata all'avvelenamento. \nCostretta a letto da un infortunio Miss Marple non pu\u00f2 indagare attivamente, mentre Craddock interroga le persone presenti al party; scopre quindi che Marina, a dispetto dell'apparenza semplice e cordiale, ha un temperamento estremamente nevrotico che le ha guadagnato l'odio e il rancore di molte persone: i sospetti ricadono dunque su Ella, segretamente innamorata di Jason, e su Lola, che le imputa di aver avuto comportamenti poco corretti per ottenere il successo. La situazione si aggrava quando Marina evita fortunosamente di bere da una tazza di caff\u00e8 nel quale \u00e8 stato disciolto del cianuro.\nPoco dopo questo avvenimento Ella si reca a un telefono pubblico e chiama quello che lei ritiene essere l'omicida per ricattarlo, ma al suo rientro a casa viene avvelenata mediante lo spray nasale contro il suo raffreddore da fieno. Miss Marple intanto si rimette dall'infortunio e pu\u00f2 recarsi di persona sui luoghi del delitto; indagando nel passato delle persone coinvolte nel caso, giunge finalmente alla verit\u00e0: l'assassino \u00e8 la stessa Marina.\nIl movente \u00e8 da ricercare nell'episodio che Heather Babcock le aveva raccontato al ricevimento: all'epoca del loro primo incontro la Babcock era affetta da rosolia, malattia generalmente innocua ma pericolosa per le donne incinte; dando un innocente bacio a Marina l'aveva inconsapevolmente contagiata senza sapere che l'attrice aspettasse un bambino, il quale era poi nato con un grave ritardo mentale, cosa che aveva precipitato l'attrice nella disperazione e nella prosternazione psicologica. Nel trovarsi di fronte alla responsabile del dramma, Marina aveva perso la ragione e aveva avvelenato il suo cocktail per poi offrirlo alla vittima dopo averle fatto rovesciare il proprio. L'attrice aveva poi avvelenato il suo stesso caff\u00e8 e inscenato la scoperta del secondo attentato per far credere che lei fosse la vittima designata e non l'omicida. Ella, invece, non aveva realmente scoperto chi fosse l'assassino: aveva fatto la stessa telefonata minatoria sia a Marina che a Lola, sperando di allontanare l'attrice dal suo amato Jason, causando cos\u00ec la sua stessa morte.\nJason conferma a Miss Marple che la sua ricostruzione dei fatti \u00e8 corretta, e che lui stesso era giunto alla soluzione; rivela a quel punto di aver ucciso Marina avvelenando la sua cioccolata, per evitarle l'onta del processo; in effetti l'attrice giace morta nella propria stanza da letto. L'investigatrice, tuttavia, scopre che la bevanda servita alla donna \u00e8 ancora intatta, pertanto conclude che Marina abbia preferito suicidarsi dopo aver compreso che, in seguito al secondo omicidio, sarebbe stata presto scoperta. Prima di andar via Miss Marple allevia la pena di Jason, dicendogli che nessun altro pagher\u00e0 per la colpa di Marina, visto che lei stessa ha scelto di scontarla nella maniera pi\u00f9 drammatica.\nCuriosit\u00e0.\nNel film si vede per qualche secondo l'allora sconosciuto Pierce Brosnan.\nLa pellicola, chiaro tributo al mondo del cinema e peraltro interpretato da molte famose star hollywoodiane, si apre coerentemente con un omaggio a se stesso: un film nel film ispirato a \"Murder at Midnight\" del 1931. Attraverso questo espediente viene introdotto il personaggio di Miss Marple, con la sua astuzia e la sua capacit\u00e0 di osservazione investigativa."}
{"id": "2868989", "revid": "116504125", "url": "https://it.wikipedia.org/wiki?curid=2868989", "title": "Rogatica", "text": "Rogatica (in serbo \u0420\u043e\u0433\u0430\u0442\u0438\u0446\u0430) \u00e8 un comune della Repubblica Serba di Bosnia ed Erzegovina di con 11.603 abitanti al censimento 2013."}
{"id": "2868990", "revid": "553803", "url": "https://it.wikipedia.org/wiki?curid=2868990", "title": "ATP Tour World Championships 1992", "text": "L'ATP Tour World Championships 1992 \u00e8 stato un torneo di tennis giocato sul sintetico indoor. \n\u00c8 stata la 23\u00aa edizione del torneo di singolare di fine anno, la 19\u00aa del torneo di doppio di fine anno ed era parte dell'ATP Tour 1992. \nIl torneo di singolare si \u00e8 giocato al Frankfurt Festhalle di Francoforte in Germania, dal 16 al 20 novembre 1992.\nIl torneo di doppio si \u00e8 disputato ad Johannesburg in Sudafrica, dal 16 al 22 novembre 1992.\nCampioni.\nSingolare.\n Boris Becker ha battuto in finale Jim Courier 6\u20134, 6\u20133, 7\u20135\nDoppio.\n Mark Woodforde / Todd Woodbridge hanno battuto in finale John Fitzgerald / Anders J\u00e4rryd 6-2, 7-6, 5-7, 3-6, 6-3"}
{"id": "2868994", "revid": "767487", "url": "https://it.wikipedia.org/wiki?curid=2868994", "title": "Rhonestock", "text": "Il Rhonestock (3.596\u00a0) \u00e8 una montagna delle Alpi Urane (nelle Alpi Bernesi in senso ampio).\nDescrizione.\nSi trova in Svizzera tra il Canton Vallese ed il Canton Uri. La montagna \u00e8 collocata appena a sud del Dammastock e a fianco del Ghiacciaio del Rodano."}
{"id": "2869001", "revid": "1442080", "url": "https://it.wikipedia.org/wiki?curid=2869001", "title": "ATP Tour World Championships 1992 - Singolare", "text": "Il singolare dell'ATP Tour World Championships 1992 \u00e8 stato un torneo di tennis facente parte dell'ATP Tour.\nPete Sampras era il detentore del titolo, ma Jim Courier lo ha battuto in the semifinale.\nBoris Becker ha battuto in finale Jim Courier 6\u20134, 6\u20133, 7\u20135."}
{"id": "2869003", "revid": "729019", "url": "https://it.wikipedia.org/wiki?curid=2869003", "title": "Philip Watkins McKinney", "text": "Biografia.\nFu il quarantunesimo governatore della Virginia. Nato nella contea di Buckingham, studi\u00f2 al Hampden\u2013Sydney College.\nAlla sua morte il corpo venne sepolto al Westview Cemetery, Farmville, Virginia."}
{"id": "2869004", "revid": "339392", "url": "https://it.wikipedia.org/wiki?curid=2869004", "title": "Conte della Mirandola e della Concordia", "text": ""}
{"id": "2869008", "revid": "339392", "url": "https://it.wikipedia.org/wiki?curid=2869008", "title": "Principe della Mirandola", "text": ""}
{"id": "2869011", "revid": "30898756", "url": "https://it.wikipedia.org/wiki?curid=2869011", "title": "Duchi della Mirandola e Marchesi di Concordia", "text": ""}
{"id": "2869015", "revid": "338683", "url": "https://it.wikipedia.org/wiki?curid=2869015", "title": "Museo papa Luciani", "text": ""}
{"id": "2869021", "revid": "219355", "url": "https://it.wikipedia.org/wiki?curid=2869021", "title": "PAHs", "text": ""}
{"id": "2869024", "revid": "219355", "url": "https://it.wikipedia.org/wiki?curid=2869024", "title": "PCBs", "text": ""}
{"id": "2869026", "revid": "106456", "url": "https://it.wikipedia.org/wiki?curid=2869026", "title": "San Cetteo", "text": ""}
{"id": "2869035", "revid": "228587", "url": "https://it.wikipedia.org/wiki?curid=2869035", "title": "Hopman Cup 1992", "text": "La Hopman Cup 1992 \u00e8 stata la 4\u00aa edizione della Hopman Cup, torneo di tennis riservato a squadre miste.\nVi hanno partecipato 12 squadre di tutti i continenti e si \u00e8 disputata al Burswood Entertainment Complex di Perth in Australia dal 27 dicembre 1991 al 3 gennaio 1991.\nLa vittoria \u00e8 andata alla coppia svizzera formata da Manuela Maleeva-Fragniere e Jakob Hlasek,\nche hanno battuto la coppia cecoslovacca formata da Anke Huber e Bernd Karbacher."}
{"id": "2869039", "revid": "767487", "url": "https://it.wikipedia.org/wiki?curid=2869039", "title": "The Fatal Hour (film 1908)", "text": "The Fatal Hour \u00e8 un cortometraggio diretto e sceneggiato da David W. Griffith. Griffith, qui al suo undicesimo film da regista, appare anche come attore nel ruolo di un poliziotto insieme a Mack Sennett.Il film segna il debutto di attrice di Jeanie Macpherson che diventer\u00e0 in seguito una delle pi\u00f9 conosciute sceneggiatrici cinematografiche.\nTrama.\nPong Lee \u00e8 a capo di una banda cinese specializzata nella tratta delle bianche. Il suo braccio destro \u00e8 il giovane Hendricks, al quale Pong chiede di procurargli cinque nuove ragazze. Hendricks, un bel giovanotto, non ha nessuna difficolt\u00e0 ad avvicinare le donne e, recatosi in campagna, si guadagna la fiducia di alcune ragazze. Una di queste, per\u00f2, mentre viene rapita, riesce a lanciare un urlo lancinante che mette in allarme la gente della zona e la polizia, che controllava il posto. Una dei detective \u00e8 una donna che riesce a mettersi sulle tracce dei banditi. Viene per\u00f2 catturata dalla gang e legata ad un palo, nei pressi di un orologio collegato ad una pistola tramite cordicella. Quando scoccher\u00e0 l'ora fatale, le dodici, la pistola sparer\u00e0. Ma, dopo la cattura di uno dei membri della banda, la polizia accorre per salvare la donna che non subir\u00e0 alcun danno.\nProduzione.\nGirato a Fort Lee, nel New Jersey e negli studios della Biograph a New York il 21 e 27 luglio, il film venne prodotto dall'American Mutoscope and Biograph Company.\nDistribuzione.\nIl copyright del film, richiesto dall'American Mutoscope and Biograph Co. - la compagnia che distribu\u00ec nelle sale la pellicola il 18 agosto - fu registrato l'8 agosto 1908 con il numero H114372.\nNon si conoscono copie ancora esistenti della pellicola che viene considerata presumibilmente perduta"}
{"id": "2869043", "revid": "1776051", "url": "https://it.wikipedia.org/wiki?curid=2869043", "title": "Sula dactylatra", "text": "La sula mascherata (Sula dactylatra ) \u00e8 un uccello marino della famiglia dei Sulidi.\nSistematica.\nEsistono diverse sottospecie di sula mascherata:\nDescrizione.\nPu\u00f2 raggiungere una lunghezza di circa 81-91 cm con una apertura alare di 152 cm e un peso di circa 1500 grammi. Gli esemplari adulti hanno un piumaggio bianco con le ali e la coda bordate di nero e una chiazza scura sul muso. Le differenze tra i due sessi non sono marcate, tuttavia i maschi hanno il becco di colore giallo mentre nelle femmine la gradazione del colore tende pi\u00f9 verso il verde. Durante il periodo della riproduzione le femmine hanno una striscia di colore blu alla base del becco. Gli esemplari giovani hanno la testa e il dorso di colore marrone mentre la zona del collo e il ventre sono di colore bianco; servono circa due anni a questi esemplari per avere il piumaggio adulto.\nSi nutre principalmente di piccoli pesci che cattura tuffandosi a grande velocit\u00e0 nelle acque del mare durante il volo. Mentre sorvola il mare non emette suoni, produce invece un forte richiamo quando torna alle colonie di nidificazione.\nRiproduzione.\nNidifica in piccole colonie deponendo in piccole buche su spiagge sabbiose due uova che vengono covate da entrambi gli adulti per un periodo di 45 giorni. Nella maggior parte dei casi il pulcino che nasce dall'uovo che si schiude per primo uccide il secondogenito spingendolo fuori dal nido; questo \u00e8 un comportamento che si riscontra anche nella sula di Nazca."}
{"id": "2869045", "revid": "1610933", "url": "https://it.wikipedia.org/wiki?curid=2869045", "title": "Sula mascherata", "text": ""}
{"id": "2869046", "revid": "116289734", "url": "https://it.wikipedia.org/wiki?curid=2869046", "title": "Isto\u010dni Mostar", "text": "Isto\u010dni Mostar (; letteralmente: \"Mostar Est\") \u00e8 un comune della Repubblica Serba di Bosnia ed Erzegovina con 280 abitanti al censimento 2013.\n\u00c8 stato costituito in seguito agli Accordi di Dayton e comprende parte del territorio del vecchio comune di Mostar.\nLocalit\u00e0.\nIl comune \u00e8 formato dall'insieme delle seguenti 3 localit\u00e0:"}
{"id": "2869048", "revid": "59645", "url": "https://it.wikipedia.org/wiki?curid=2869048", "title": "Generale Von Francois", "text": ""}
{"id": "2869052", "revid": "287204", "url": "https://it.wikipedia.org/wiki?curid=2869052", "title": "Coppa Libertadores 2010 (fase a gironi)", "text": ""}
{"id": "2869053", "revid": "1543377", "url": "https://it.wikipedia.org/wiki?curid=2869053", "title": "Ljubinje", "text": "Ljubinje (\u0409\u0443\u0431\u0438\u045a\u0435), in italiano anche \"Liubigne\", \u00e8 un comune della Repubblica Serba di Bosnia ed Erzegovina con 3.576 abitanti al censimento 2013.\nLocalit\u00e0.\nLa municipalit\u00e0 di Ljubinje \u00e8 composta dalle seguenti 21 localit\u00e0:"}
{"id": "2869058", "revid": "767487", "url": "https://it.wikipedia.org/wiki?curid=2869058", "title": "The Devil (film 1908)", "text": "The Devil \u00e8 un cortometraggio muto sceneggiato e diretto da David W. Griffith. La sceneggiatura si basa sul lavoro teatrale \"Az \u00f6rd\u00f6g; vigj\u00e1tek h\u00e1rom felvon\" di Ferenc Moln\u00e1r, andato in scena a Budapest nel 1907.\nGriffith e il direttore della fotografia G.W. Bitzer usarono per il film il sistema di animazione stop motion.\nTrama.\nUn pittore, felicemente sposato, si fa tentare dalla bellezza di una modella. Il diavolo causer\u00e0 la sua morte e quella della moglie che, scoperto il tradimento del marito, vorr\u00e0 vendicarsi. A sua volta sorpresa insieme a uno spasimante, fuggir\u00e0 inseguita dal marito, follemente geloso, che finir\u00e0 per ucciderla prima di suicidarsi.\nProduzione.\nProdotto dalla American Mutoscope and Biograph Company, il film fu girato a New York negli studios della Biograph il 12 settembre 1908.\nDistribuzione.\nIl copyright del film, richiesto dall'American Mutoscope and Biograph Co., fu registrato il 25 settembre 1908 con il numero H116154.\nDistribuito dall'American Mutoscope and Biograph Company, il film - un cortometraggio di 174 metri - usc\u00ec in sala il 2 ottobre 1908. Copia della pellicola viene conservata (positivo 35\u00a0mm) negli archivi della Library of Congress."}
{"id": "2869059", "revid": "767487", "url": "https://it.wikipedia.org/wiki?curid=2869059", "title": "Jeremy London", "text": "Biografia.\nJeremy \u00e8 nato a San Diego, in California, figlio di Debbie, una cameriera e Frank London, un carpentiere. Dopo il divorzio dei genitori, la famiglia si trasfer\u00ec 13 volte in sei mesi. Il fratello gemello, Jason, anch'egli un attore, \u00e8 pi\u00f9 grande di 27 minuti. I gemelli avevano anche una sorella, Diedre, morta all'et\u00e0 di 16 anni in un incidente d'auto nel 1992. Jeremy ha lavorato pi\u00f9 in televisione mentre Jason opta maggiormente per ruoli nei film, pi\u00f9 che nelle serie TV. I due hanno recitato insieme nella serie TV \"Settimo cielo\" e nel film del 1991 \"L'uomo della luna\".\nIl primo ruolo di Jeremy fu quello di Nathan nella serie drammatica \"I'll Fly Away\", dal 1991 al 1993.\nNel 1995, entr\u00f2 a far parte del cast della serie trasmessa da Fox \"Cinque in famiglia\", recitando la parte di Griffin per tre stagioni. Recit\u00f2 poi in \"Settimo cielo\" dal 2002 al 2004.\nHa anche avuto una parte nel film di Kevin Smith \"Generazione X\".\nVita privata.\n\u00c8 sposato con Melissa Cunningham. La coppia ha un figlio, Lyrik London."}
{"id": "2869063", "revid": "1543377", "url": "https://it.wikipedia.org/wiki?curid=2869063", "title": "Nevesinje", "text": "Nevesinje (\u041d\u0435\u0432\u0435\u0441\u0438\u045a\u0435), , \u00e8 un comune della Repubblica Serba di Bosnia ed Erzegovina con 13.758 abitanti al censimento 2013.\nLocalit\u00e0.\nIl comune \u00e8 formato dall'insieme delle seguenti 56 localit\u00e0:\nBatkovi\u0107i, Be\u017e\u0111e\u0111e, Biograd, Boji\u0161ta, Borov\u010di\u0107i, Brata\u010d, Budisavlje, Donja Bijenja, Donji Dre\u017eanj, Donji Lukavac, Drami\u0161evo, Gaj, Gornja Bijenja, Gornji Dre\u017eanj, Gornji Lukavac, Grabovica, Hru\u0161ta, Hum\u010dani, Jasena, Jugovi\u0107i, Kifino Selo, Kljen, Kljuna, Kova\u010di\u0107i, Krekovi, Kru\u0161evljani, Lakat, Luka, Miljevac, Nevesinje, Od\u017eak, Plu\u017eine, Podgra\u0111e, Postoljani, Presjeka, Pridvorci, Prkovi\u0107i, Rabina, Rast, Rilja, Roga\u010de, Seljani, Slato, Sopilja, Studenci, \u0160ehovina, \u0160ipa\u010dno, Trtine, Trusina, Udre\u017enje, Zaborani, Zalom, Zalu\u017eje, Zovi Do, \u017diljevo, \u017duberin e \u017dulja.\nDista 36 km da Mostar alla quale \u00e8 collegato dal 1973 con una strada principale.\nIl territorio, di tipo dinarico, \u00e8 caratterizzato dalla presenza di due montagne: dal monte Vele\u017e sul lato Nord-occidentale, dal monte Crvanj sul lato Nord-orientale."}
{"id": "2869065", "revid": "287204", "url": "https://it.wikipedia.org/wiki?curid=2869065", "title": "Divisione Nazionale A 1937", "text": "La Divisione Nazionale A 1937 \u00e8 stata la 21\u00aa edizione della massima serie del campionato italiano maschile di pallanuoto.\nCalendario e risultati.\nNota a partire dal girone di ritorno il Libertas viene chiamato Cavagnaro. In grassetto le partite giocate in altra data."}
{"id": "2869067", "revid": "287204", "url": "https://it.wikipedia.org/wiki?curid=2869067", "title": "Berkovici", "text": ""}
{"id": "2869069", "revid": "287204", "url": "https://it.wikipedia.org/wiki?curid=2869069", "title": "Bileca", "text": ""}
{"id": "2869070", "revid": "287204", "url": "https://it.wikipedia.org/wiki?curid=2869070", "title": "Istocni Mostar", "text": ""}
{"id": "2869075", "revid": "767487", "url": "https://it.wikipedia.org/wiki?curid=2869075", "title": "Father Gets in the Game", "text": "Father Gets in the Game \u00e8 un cortometraggio muto sceneggiato e diretto da David W. Griffith. \nTrama.\nUn padre di famiglia subisce i sarcasmi della moglie e dei figli a causa della sua et\u00e0 e della sua mancanza di umorismo. Sorprender\u00e0 la famiglia facendo una cura di giovinezza.\nProduzione.\nProdotto dall'American Mutoscope and Biograph Company, il film fu girato a New York, in Central Park il 3 e 4 settembre.\nDistribuzione.\nIl copyright del film, richiesto dall'American Mutoscope and Biograph Co., fu registrato il 1\u00ba ottobre 1908 con il numero H116386.\nDistribuito dall'American Mutoscope &amp; Biograph, il film - un cortometraggio di circa dieci minuti - usc\u00ec in sala il 10 ottobre 1908. Nel 2003, fu distribuito in DVD dalla Grapevine, inserito in un'antologia di cortometraggi con altri dieci titoli dei primi film di Griffith - per un totale di 102 minuti - con il titolo \"D.W. Griffith, Director\" Volume 1 (1908-1909)."}
{"id": "2869085", "revid": "30899542", "url": "https://it.wikipedia.org/wiki?curid=2869085", "title": "Robert Frederick Zenon Geldof", "text": ""}
{"id": "2869086", "revid": "297059", "url": "https://it.wikipedia.org/wiki?curid=2869086", "title": "Parco Naturale Regionale della Lessinia", "text": ""}
{"id": "2869087", "revid": "1573940", "url": "https://it.wikipedia.org/wiki?curid=2869087", "title": "Prenomi berberi", "text": "Questa \u00e8 una lista di prenomi usati dai berberi nel Nord Africa (F si riferisce ai nomi femminili, M a quelli maschili).\nA.\nAbba (M \"pap\u00e0\"), Abu-Mokhammed (M), Abdalla (M), Adan (M), Adid (M), Adza (M), Affi (M), Afenni\u0161 (M), Afrukh (M), Afsahi (M), Ahajji (M), Ahamu (M, dim, di Akhamuk), Ahar (M \"leone\"), A\u1e25mi\u0161 (M), A\u1e25siku (M), Akbabu (M), Akli (M \"negro, schiavo\"), Akudad (M), Akziz (M), Akhamuk (M), Amadur (M), Amad\u0161u (M), Amastan (M \"difensore, protettore\"), Amayas (M \"ghepardo\"), Amedras (M), Amhaw\u0161 (M), Amjun (M), Amermu\u0161 (M), Ameqran (M), Amergiw (M), Amezyan (M \"figlio minore\"), Amezza (M), Amghar (M \"capo\"), Amzar (M) Amezyan (M \"figlio minore\") (M), Anna (F \"mamma\"), Annaz (M), Andaz (M), Arafu (M), A\u0161baku (M), A\u0161nani (M), Awras (M), Azwaw (M), Azzad (M)\nB.\nBadaz (M), Badi (M), Badida (F), Baddis (M), Bagduda (F), Baha (M), Bahada (M), Baheddi (M), Bahemmu\u0161 (M), Bahenna (M); Bahya, Baheyya e Baya (F); Ba\u1e25aja (M), Ba\u1e25nini (M), Ba\u1e25sis (M), Ba\u1e25\u1e25u (M), Ba\u1e25u\u0161 (M), Bakhkhu (M), Bakheyyi (M), Bajja (M), Bajji (M), Bakku (M), Bakki (M), Bakebbu (M), Bakdid (M), Bakezda (M), Balluk (M), Balwa (M), Bammu (M), Bani (M), Banini (M), Bare\u1e25\u1e25u (M), Bar\u0161a (M), Barur (M), Bassi (M), Blal e Belal (M); Brahem, Briruc (M, diminutivi di Yebrahim); Bedergemu(M), Bezzi (M, diminutivo familiare di Amezyan) \nC.\nChabha, Chacha (F)\nD.\nDassin (F), Dris (M variante di Idris)\nE.\nEbeggi (M \"sciacallo\"), Elias (M, corrispettivo di Elia)\nF.\nFatima (F di origine araba) e numerosi derivati o diminutivi, es.: tuareg Fadimata, Fatma, Fattima, Fatena, Fadi, Fodi , cabilo Fadma (scritto anche Fadhma), Fatima, Fatma, Fafa, Fettuma (nonch\u00e9 Titem e Timu\u0161), Firhun (M)\nG.\nGana (M), Giss (M)\nGh.\nGhadda (F), Ghumer (M dall'arabo Omar)\nH.\nHakku (M), Haggi (M), Heddi(M), Heddu(M), Hejju (F), Hemmu (M), Hemmucha (F),Hennu (F), Hennuba (F), Herri (F), Herru (F), He\u0161\u0161u (M), Hettu (M), Hissu (M), \nI.\nIbbu (F), Idir (M), Idris (M), Iffu (M), Ijja (F), Ijju (F), Ikken (M), Immas (M), Irru (M), Issef (M), Issid (M), I\u0161\u0161an (M), I\u0161\u0161i (M), I\u0161\u0161u (M), Ittu (F), Ittuba (F), Ittuna (F), Izza (F \"Basta [figlie femmine]!\")\nJ.\nJedjiga e Jidji (F \"Fiore\")\nK.\nKebbu (M), Keffu (M), Kella (F), Kennu (M), Kenwa (F), Ketta (M)\nKh.\nKhedduj (F dall'arabo Khadija), Khella (M), Khellu (M), Khennuj (F), Khetta (F), Khnata (F)\nL.\nLila (F)\nM.\nMbarek (M \"benedetto\", dall'arabo) e Mbarka (F), anche Mebruk (M) e Mebruka (F); Moha o Mu\u1e25a (M), Mamma (F), M\u00e2ma (F \"mamma\"); Mezyan (M \"figlio minore\")\nN.\nNanna (F \"mamma\"), Nebruk (M variante di Mebruk) e Nebruka (F variante di Mebruka);\nR.\nRabha (F), Rabeh (M), Reggu (M), Rehhu (M), Rehma (F), Remdan (M \"[nato durante il] Ramadan\") , Rqiyya (F), Rziga (F) e Rezqeyya (F) \nS.\nSliman (M \"Salomone\") Smail e Smain (M \"Ismaele)\nT.\nTuda (F \"Basta [figlie femmine]!\"), Taballutt (F), Tabaynutt (F), Tabbayt (F), Tabu\u1e25ayt (F), Tadda (F), Taklit (F femminile di Akli), Tamghara (F femminile di Amghar), Tata (F), Tatam (F), Tayma (F), Tayttutt (F), Tla (F), Tel-angi (F \"che ha dell'acqua corrente\"), Telgumas (F \"che ha un fratello\"), Tlaytmas (F \"che ha dei fratelli\"), Titem e Timu\u0161 (F, dim. di Fatima), Tugga (F), Tuka (F), Tula (F)\nY.\nYebrahim (M), Yidir (M) ; \u00e8 uno dei nomi tradizionali berberi, che significa \"vivr\u00e0\".\nZ.\nZayd (M), Zennu (F), Zmamu (M), Zzahi (M)."}
{"id": "2869089", "revid": "287204", "url": "https://it.wikipedia.org/wiki?curid=2869089", "title": "Yaound\u00e8", "text": ""}
{"id": "2869091", "revid": "400694", "url": "https://it.wikipedia.org/wiki?curid=2869091", "title": "Ted DiBiase, Jr.", "text": ""}
{"id": "2869094", "revid": "30899665", "url": "https://it.wikipedia.org/wiki?curid=2869094", "title": "P'y\u014fngyang Chikhalsi", "text": ""}
{"id": "2869096", "revid": "298055", "url": "https://it.wikipedia.org/wiki?curid=2869096", "title": "Numero Uno (Battlestar Galactica)", "text": ""}
{"id": "2869098", "revid": "30899708", "url": "https://it.wikipedia.org/wiki?curid=2869098", "title": "H\u00e0 N\u1ed9i", "text": ""}
