{"id": "2953596", "revid": "539155", "url": "https://it.wikipedia.org/wiki?curid=2953596", "title": "Orchestre de la Soci\u00e9t\u00e9 des Concerts du Conservatoire", "text": "L'Orchestre de la Soci\u00e9t\u00e9 des Concerts du Conservatoire \u00e8 stata un'orchestra sinfonica fondata a Parigi nel 1828 da Fran\u00e7ois-Antoine Habeneck. Tenne il suo primo concerto il 9 marzo 1828 proponendo musiche di Beethoven, Rossini, Meifreid, Rode e Cherubini.\nStoria.\nAmministrata dall'associazione filarmonica del Conservatoire de Paris, l'orchestra era costituita dai professori del Conservatorio e dai loro allievi. Venne costituita da Habeneck come compagine d'avanguardia, con l'obiettivo di far conoscere ed eseguire le sinfonie di Beethoven, ma con il passar degli anni divenne pi\u00f9 conservatrice nella scelta dei programmi.\nNella sua lunga esistenza ha acquisito e mantenuto l'insegnamento dell'esecuzione impartito al Conservatorio, preminente nella vita musicale francese. L'orchestra ha occupato il centro della scena della musica classica europea in Francia per tutto il XIX secolo e per la maggior parte del XX. Uno dei suoi principali tour degli Stati Uniti ha avuto luogo nel 1918, durante il quale diede concerti in 52 citt\u00e0. Nello stesso anno fece la prima delle sue molte registrazioni.\nNel 1967, alcune difficolt\u00e0 finanziarie, insieme all'impiego irregolare dei musicisti ed alla loro scarsa retribuzione, portarono alla decisione del governo francese di formare una nuova orchestra. A seguito di audizioni presiedute da Charles M\u00fcnch, vennero scelti 108 musicisti (di cui 50 sono provenienti dall'Orchestra del Conservatorio di Parigi) per la neo costituita Orchestre de Paris, che ha dato il suo primo concerto il 14 novembre 1967 al Th\u00e9\u00e2tre des Champs-\u00c9lys\u00e9es.\nI direttori principali dell'orchestra sono stati:\nDal 1960 al 1967, anno di scioglimento del complesso, non vi furono pi\u00f9 dei direttori stabili.\nFra le prime esecuzioni date dall'orchestra hanno figurato la Symphonie fantastique di Hector Berlioz, il Concerto n.1 per violoncello di Camille Saint-Sa\u00ebns e la Sinfonia in Re minore di Franck."}
{"id": "2953597", "revid": "599013", "url": "https://it.wikipedia.org/wiki?curid=2953597", "title": "Ariel Garc\u00e9", "text": "Carriera.\nNazionale.\nNel 2010 a sorpresa l\u2019allora ct della nazionale argentina Diego Armando Maradona lo inserisce tra i convocati per il mondiale in SudAfrica dove non scender\u00e0 mai in campo."}
{"id": "2953598", "revid": "767487", "url": "https://it.wikipedia.org/wiki?curid=2953598", "title": "Madame P... e le sue ragazze", "text": "Madame P... e le sue ragazze (\"A House Is Not a Home\") \u00e8 un film del 1964 diretto da Russell Rouse.\nTrama.\nIl film, tratto dal romanzo semi autobiografico di Polly Adler, narra le vicende di una ragazza sedotta da un malvivente che viene allontanata dalla famiglia a causa dello scandalo che ha procurato. Rimasta senza casa e lavoro, non le resta che affidarsi al suo seduttore, Frank Costigan, che la fa diventare una delle sue \"protette\" e tale rimane negli anni fino a diventare la tenutaria di una casa d'appuntamenti per uomini ricchi. Nella sua vita un giorno entra un affermato musicista che le offre di sposarlo, nonostante l'esistenza che lei ha condotto fino a quel momento, ma Polly - non sentendosi degna - lo allontana definitivamente da lei."}
{"id": "2953599", "revid": "767487", "url": "https://it.wikipedia.org/wiki?curid=2953599", "title": "Sex and the City 2", "text": "Sex and the City 2 \u00e8 un film del 2010 diretto da Michael Patrick King, sequel di \"Sex and the City\" del 2008 entrambi basati sull'omonima serie televisiva della HBO.\nTrama.\nUn flashback mostra Carrie, Charlotte, Miranda e Samantha all'epoca del loro primo incontro, negli anni Ottanta e, immediatamente dopo, al tempo attuale, alle prese con i preparativi per il matrimonio di Stanford ed Anthony. A due anni di distanza dal matrimonio di Carrie con Mr. Big la donna \u00e8 ossessionata dal timore che la loro vita si trasformi in quella di una \"noiosa vecchia coppia sposata\"; Charlotte, nonostante il profondo amore che prova per le sue figlie, inizia a esaurirsi a causa di Rose, la pi\u00f9 piccola, che non smette mai di piangere e fare i capricci; Miranda ha qualche problema sul lavoro dovuto alla presenza di un nuovo socio anziano che non sta al passo con le donne; Samantha \u00e8 invece alle prese con la menopausa e con i problemi che derivano dai suoi 52 anni. Un viaggio ad Abu Dhabi servir\u00e0 alle quattro amiche newyorkesi per riscoprire loro stesse e riusciranno ad apprezzare ancora di pi\u00f9 quello che hanno conquistato negli ultimi venti anni.\nProduzione.\nDopo vari mesi di speculazioni le quattro interpreti principali hanno confermato la lavorazione di un sequel, firmando un contratto nel febbraio del 2009. La produzione \u00e8 iniziata nell'agosto 2009, con l'uscita nelle sale fissata per il 27 maggio 2010.\nRiprese.\nLe riprese del sequel sono iniziate il 1\u00ba settembre e sono continuate fino alla fine del 2009. Le riprese hanno avuto luogo principalmente a New York; parte del film doveva essere girato ad Abu Dhabi, ma sono state negate le autorizzazioni per girare nell'emirato del Golfo Arabo, a causa della sceneggiatura e del titolo, gi\u00e0 il primo film era stato vietato nelle sale. La durata delle riprese in Marocco era prevista di circa tredici giorni, successivamente prolungati a sei settimane.\nCast.\nProtagoniste delle pellicola sono sempre le quattro attrici Sarah Jessica Parker, Cynthia Nixon, Kristin Davis e Kim Cattrall. Come nel precedente film del cast fanno parte anche Chris Noth, che riprende il ruolo di Mr. Big, Evan Handler (Harry Goldenblatt), David Eigenberg (Steve Brady), Willie Garson (Stanford Blatch) e Mario Cantone (Anthony Marentino). L'attore John Corbett interpreta Aidan Shaw, ruolo gi\u00e0 interpretato nella serie televisiva.\nIl film \u00e8 costellato da numerosi cameo, come quello dell'attrice spagnola Pen\u00e9lope Cruz, che interpreta il ruolo di Carmen, mentre Liza Minnelli e Miley Cyrus interpretano loro stesse.\nCast completo.\nIl cast comprende tutti i protagonisti della serie tv, pi\u00f9 alcuni personaggi creati appositamente per il film.\nIl cast al completo:\nDistribuzione.\nIl film \u00e8 stato distribuito in gran parte del mondo il 27 maggio 2010; in Italia \u00e8 uscito il giorno successivo.\nAccoglienza.\nCritica.\nIn patria il film \u00e8 stato stroncato da critica e pubblico. Sul sito di recensioni Metacritic ottiene un giudizio di 27/100 da parte dei critici e 4/10 da parte del pubblico. Sul sito Rotten Tomatoes riceve una votazione del 15% da parte dei critici, dell'8% da parte dei critici Top e del 48% da parte del pubblico.\nIl film riceve inoltre ben sei Razzie Awards come Peggior coppia o cast per l'intero cast, Peggior prequel, remake, rip-off o sequel e Peggior attrice protagonista (uno per ciascuna delle quattro attrici protagoniste). \u00c8 stato candidato anche per il Peggior film, Peggior regista per Michael Patrick King, Peggiore sceneggiatura di Michael Patrick King, Peggior attrice non protagonista per Liza Minnelli.\nParticolarmente aspre sono anche le critiche del giornale britannico \"The Guardian\" che definisce il film come la morte della serie Sex and the City, la distruzione dell'eredit\u00e0 lasciata da un telefilm fantastico e divertente.\nAnche in Italia il film \u00e8 accolto negativamente dalla maggior parte di critici e spettatori: su MYmovies ottiene solo una stella e mezza su cinque. Le critiche titolano: \"Il declino di Carrie &amp; Co.\" (\"Il Riformista\"), \"N\u00e9 city n\u00e9 sex, solo propaganda\" (\"Il Messaggero\"), \"Jessica &amp; C. niente sex e poca city\" (\"La Repubblica\"), \"Quattro oche ad Abu Dhabi: gli stessi squittii di New York\" (\"Il Giornale\"). Per il \"Corriere della Sera\" \"Sex and the City 2\" \u00e8 sinonimo di 145 minuti di noia ed \u00e8 definito come la fine di un mito, la trasformazione di icone in carampane ululanti.\nIncassi.\nNonostante le critiche negative il film incassa a livello internazionale tra i 288 e 295 milioni di dollari, a fronte di un budget di cento milioni di dollari. La pellicola, pur subendo un importante calo rispetto al capitolo precedente (soprattutto sul mercato domestico), riesce a segnare il record di incassi per una commedia romantica e riesce a mantenere una buona performance sui mercati esteri: resta in prima posizione nel mercato tedesco per cinque settimane, in quello britannico per tre settimane, in quello australiano per due settimane e supera gli incassi del primo film in Giappone e Grecia. \"Sex and the city 2\" riesce inoltre a ottenere buoni risultati dalle vendite DVD: in patria, alla sua uscita sul mercato home video, debutta al primo posto tra i DVD pi\u00f9 venduti e arriva ad incassare quasi 30 milioni di dollari."}
{"id": "2953600", "revid": "599013", "url": "https://it.wikipedia.org/wiki?curid=2953600", "title": "D\u00e9sir\u00e9 P\u00e9riatamb\u00e9e", "text": "Carriera.\nClub.\nComincia a giocare nell'Auxerre 2. Nel 1997 si trasferisce al Troyes. Nel 1999 passa all'Auxerre 2. Nel 2000 viene acquistato dal Grenoble, in cui milita fino al 2003, anno in cui si trasferisce al Le Mans. Nel 2006 passa al Niort. Nel 2008 viene acquistato dal Digione. Nel 2010 passa al Bastia, in cui milita fino al 2012. Nel 2012 si ritira.\nNazionale.\nDebutta in Nazionale nel 2000. Ha collezionato in totale, con la Nazionale, 18 presenze e una rete."}
{"id": "2953605", "revid": "830939", "url": "https://it.wikipedia.org/wiki?curid=2953605", "title": "Joseph Jastrow", "text": "Nato in una famiglia ebraica, si trasfer\u00ec con essa a Filadelfia all'et\u00e0 di tre anni. Si laure\u00f2 in psicologia alla University of Pennsylvania nel 1882, poi lavor\u00f2 alla Johns Hopkins University dove fu assistente di Charles Sanders Peirce, collaborando con lui in numerosi esperimenti di psicofisica.\nNel 1888 fu nominato professore di psicologia alla University of Wisconsin di Madison. Nel 1893 diresse la sezione di psicologia della Esposizione universale di Chicago. Fu presidente della American Psychological Association nell'anno 1900.\nScrisse molti articoli per varie riviste, tra cui \"Science\" e \"Psychological Review\".\nScopr\u00ec diversi tipi di illusioni ottiche, tra cui l'illusione di Jastrow e l'illusione anatra-coniglio."}
{"id": "2953607", "revid": "287204", "url": "https://it.wikipedia.org/wiki?curid=2953607", "title": "MacCumhail Park", "text": "Il MacCumhail Park \u00e8 uno stadio irlandese della Gaelic Athletic Association, situato a Ballybofey, cittadina della contea di Donegal. Ha una capienza di circa 17500 posti a sedere ed \u00e8 il campo di casa delle franchige di calcio gaelico e hurling della contea.\n\u00c8 dedicato a Se\u00e1n MacCumhail (o Se\u00e1n McCool), uno dei massimi espondenti dell'Irish Republican Army."}
{"id": "2953609", "revid": "36426", "url": "https://it.wikipedia.org/wiki?curid=2953609", "title": "Collegio del cambio", "text": ""}
{"id": "2953613", "revid": "1782831", "url": "https://it.wikipedia.org/wiki?curid=2953613", "title": "Chuggington", "text": "Chuggington \u00e8 una serie televisiva anglo-statunitense. La serie debutt\u00f2 nel Regno Unito il 29 settembre 2008 su CBeebies. In Italia venne trasmessa su Playhouse Disney e Rai Yoyo.\nTrama.\nLa serie narra le vicende di tre trenini apprendisti: Bruno, Koko e Wilson. In ogni puntata imparano nuove cose e tutti e tre cercano di raggiungere il loro obiettivo: diventare treni esperti."}
{"id": "2953614", "revid": "287204", "url": "https://it.wikipedia.org/wiki?curid=2953614", "title": "Ariel Garc\u00e8", "text": ""}
{"id": "2953615", "revid": "287204", "url": "https://it.wikipedia.org/wiki?curid=2953615", "title": "Ariel Garce", "text": ""}
{"id": "2953617", "revid": "599013", "url": "https://it.wikipedia.org/wiki?curid=2953617", "title": "Sex and the City (disambigua)", "text": ""}
{"id": "2953622", "revid": "120494750", "url": "https://it.wikipedia.org/wiki?curid=2953622", "title": "Carlos Romero Barcel\u00f3", "text": "\u00c8 stato il 5\u00ba Governatore di Porto Rico dal 1977 al 1985 e dal 1993 al 2000 deputato della Camera dei Rappresentanti degli Stati Uniti."}
{"id": "2953623", "revid": "124123", "url": "https://it.wikipedia.org/wiki?curid=2953623", "title": "Wen Yiduo", "text": "Biografia.\nNato nella contea di Xishui, Wen ricevette un'educazione tradizionale e, successivamente, continu\u00f2 gli studi all'Universit\u00e0 Tsinghua. Nel 1922 viaggi\u00f2 negli Stati Uniti per studiare belle arti e letteratura all'Art Institute of Chicago, e proprio durante il periodo americano scrisse e pubblic\u00f2 la sua prima raccolta di poesie, \"Hongzhu\" (\u7d05\u71ed, \"Candela rossa\"). Nel 1925 torn\u00f2 in Cina, dove ottenne una cattedra come docente universitario. Nel 1928 fu pubblicata la sua seconda raccolta di poesie, \"Sishui\" (\u6b7b\u6c34, \"Acqua morta\"). Stilisticamente, la sua poesia \u00e8 alquanto influenzata dai modelli occidentali, studiati durante la permanenza statunitense. Sempre nel 1928, si un\u00ec alla letteraria Societ\u00e0 della Luna Crescente, per la quale scrisse saggi sulla poesia inneggiando alle \"propriet\u00e0 formali\" di quest'ultima. In questo periodo, inizi\u00f2 a pubblicare i risultati delle sue ricerche sulla letteratura cinese classica.\nAllo scoppio della seconda guerra sino-giapponese, e quindi della seconda guerra mondiale, Wen si trasfer\u00ec a Kunming, Yunnan, dove continu\u00f2 ad insegnare ottenendo un posto alla National Southwestern Associated University. Nel 1944 si attiv\u00f2 anche politicamente, divenendo sostenitore della Lega Democratica Cinese, causa che port\u00f2 avanti fino alla morte. La sua personalit\u00e0 troppo esplicita in campo politico port\u00f2 al suo assassinio, nel 1946, da parte di alcuni agenti segreti del Kuomintang. Wen era reduce dal funerale dell'amico Li Gongpu, anch'egli ucciso dal Kuomintang."}
{"id": "2953627", "revid": "767487", "url": "https://it.wikipedia.org/wiki?curid=2953627", "title": "Jurij Selichov", "text": ""}
{"id": "2953628", "revid": "729019", "url": "https://it.wikipedia.org/wiki?curid=2953628", "title": "Sindrome di Landau-Kleffner", "text": "La sindrome di Landau-Kleffner (LKS, dall'inglese Landau-Kleffler syndrome), definita anche come sindrome di afasia acquisita con disturbi convulsivi nei bambini da questi autori nel 1957, \u00e8 una raro quadro sindromico dominato da crisi epilettiche tipo assenza o tipo tonico-clonico, pi\u00f9 frequenti durante il sonno, associate ad agnosia verbale e afasia espressiva.\nProfilo clinico e diagnostico.\nLa sindrome di Landau-Kleffner si caratterizza per disturbi comportamentali quali ipereccitabilit\u00e0 e iperattivit\u00e0 associati ad epilessia, con parossismi notturni o durante il riposo caratterizzati da crisi di assenza atipiche o tipo tonico-clonico. Molto spesso, l'elettroencefalografia durante il riposo \u00e8 in grado di dimostrare la prevalenza di fasi non REM con attivit\u00e0 bilaterale punta-onda continui che si configurano come stato di male epilettico. La agnosia verbale, spesso confusa dai genitori come ipoacusia, precede la afasia espressiva spesso grave ma che non si associa al ritardo mentale tipico della epilessia con scariche punta-onda continue durante il sonno ad onde lente, condizione che, per motivi prognostici, deve essere posta in diagnosi differenziale con la sindrome di Landau-Kleffner.\nTerapia.\nLe benzodiazepine e l'acido valproico sono presidi terapeutici fondamentali per ridurre le crisi epilettiche e per i disturbi comportamentali. Tale terapia deve essere affiancata all'uso di corticosteroidi, come il prednisone.\nUno studio fa riferimento a casistiche aneddotiche circa l'uso di: felbamato, lamotrigina, nicardipina, vigabatrin, levetiracetam."}
{"id": "2953629", "revid": "400694", "url": "https://it.wikipedia.org/wiki?curid=2953629", "title": "Sonanze", "text": "Sonanze \u00e8 il primo album in studio del compositore italiano Roberto Cacciapaglia, pubblicato nel 1974.\nDescrizione.\nIl disco \u00e8 stato pubblicato da Rolf Ulrich Kaiser, editore dell'etichetta discografica indipendente tedesca Ohr, specializzata in rock sperimentale.\n\"Sonanze\" fu un lavoro ambizioso per quegli anni, costruito su orchestra, coro e musica elettronica, usando un linguaggio che si avvicina alla musica cosmica tedesca. Con questo lavoro entra in contatto con altri gruppi attivi nella sfera sperimentale tedesca come Popol Vuh, Tangerine Dream, Wallestein e Dieter Dierks.\nNel 2001 l'album \u00e8 stato ristmpato in CD in una edizione rimasterizzata presso i celebri Abbey Road Studios di Londra, con il sottotitolo \"Sonances &amp; Otherworks\" e con l'aggiunta di 15 nuove tracce. L'album originale \u00e8 stato inoltre ristmpato dalla spagnola Wah Wah Records in vinile nel 2011 e dalla russa \u041c\u0438\u0440\u0443\u043c\u0438\u0440 in LP + CD nel 2013. "}
{"id": "2953638", "revid": "322816", "url": "https://it.wikipedia.org/wiki?curid=2953638", "title": "Athlone Town Stadium", "text": "Athlone Town Stadium (pi\u00f9 comunemente conosciuto come Lissywollen) \u00e8 uno stadio irlandese, situato ad Athlone, citt\u00e0 della contea di Westmeath. Ha una capienza complessiva di posti, seppure solo la met\u00e0 a sedere.\nTuttavia sono in corso lavori per costruire un'altra tribuna, che aumenterebbe la capienza stessa a persone.\n\u00c8 lo stadio di casa dell'Athlone Town Football Club e ha preso il posto di St. Mel's Park."}
{"id": "2953641", "revid": "767487", "url": "https://it.wikipedia.org/wiki?curid=2953641", "title": "Juan Mercier", "text": "Carriera.\nClub.\nHa disputato quasi tutta la sua carriera in patria con le maglie di Flandria, Deportivo Mor\u00f3n, Trist\u00e1n Su\u00e1rez e Argentinos Juniors, con cui ha vinto un campionato argentino nel 2010.\nIl 20 luglio 2011 si trasferisce all'Al-Nassr.\nNel luglio 2012 fa ritorno in patria, stavolta con il San Lorenzo, con cui vince un altro campionato nel 2013 e la Coppa Libertadores nel 2014."}
{"id": "2953644", "revid": "729019", "url": "https://it.wikipedia.org/wiki?curid=2953644", "title": "Bundesautobahn 44", "text": "La Bundesautobahn 44, abbreviata anche in A\u00a044, \u00e8 una autostrada tedesca che collega il confine con il Belgio alla citt\u00e0 di Kassel.\nIl tragitto di \u00e8 composto di varie tratte, collegate tra loro da altre autostrade o strade statali e, in alcune parti, appartiene agli itinerari delle strade europee E40 e E331. Non \u00e8 previsto a breve termine la costruzione dei tratti mancanti."}
{"id": "2953649", "revid": "1442080", "url": "https://it.wikipedia.org/wiki?curid=2953649", "title": "Organizzazione centrale per una pace duratura", "text": "L'Organizzazione centrale per una pace duratura o Central Organisation for a Durable Peace fu un'istituzione internazionale istituita all'Aia, nei Paesi Bassi, nell'aprile 1915 per il conseguimento e il mantenimento della pace.\nStoria.\nI suoi membri, costituiti da nove paesi europei e dagli Stati Uniti, aspiravano a una nuova diplomazia che ammetteva interventi militari contro paesi aggressivi.\nL'Organizzazione fu sciolta dopo il Trattato di Versailles del 28 giugno 1919.\nNell'Organizzazione erano coinvolti diversi pacifisti americani compresi Fannie Fern Andrews, Emily Greene Balch e William Isaac Hull."}
{"id": "2953650", "revid": "767487", "url": "https://it.wikipedia.org/wiki?curid=2953650", "title": "Angelus Rock", "text": "Angelus Rock \u00e8 il quinto album del compositore milanese Roberto Cacciapaglia, pubblicato nel 1992 dall'etichetta Polygram Italia.\nAngelus Rock \u00e8 un progetto di teatro musicale, un tributo a dieci \"angeli del rock\", personaggi chiave che hanno lasciato il segno: Elvis Presley, Brian Jones (Rolling Stones), Jim Morrison (Doors), John Lennon, Bob Marley, Sid Vicious (Sex Pistols), Bob Hite (Canned Heat), Jimi Hendrix, Nico (The Velvet Underground), Janis Joplin. \u00c8 un viaggio nella memoria, attraverso un'epoca di anime ribelli, di eroi simbolo di una generazione, legati tra loro dalla passione per la musica.\n\"Angelus Rock\" \u00e8 un percorso, un pellegrinaggio attraverso un'epoca di anime ribelli, di eroi simbolo di una generazione che voleva superare i propri limiti con la trasgressione e l'eccesso. \u00c8 un ritorno progressivo nella memoria ai protagonisti scomparsi, a quegli angeli del rock che hanno segnato, guidato e influenzato un'intera generazione."}
{"id": "2953652", "revid": "767487", "url": "https://it.wikipedia.org/wiki?curid=2953652", "title": "The Futurist (Robert Downey Jr.)", "text": "The Futurist \u00e8 l'album di debutto dell'attore statunitense Robert Downey Jr., pubblicato il 23 novembre 2004 dall'etichetta discografica Sony Classical.\nAlla realizzazione dell'album hanno partecipato, fra gli altri, Cameron Stone, Gregg Bisonette e Steve Dudas."}
{"id": "2953653", "revid": "110157", "url": "https://it.wikipedia.org/wiki?curid=2953653", "title": "Celtic Park (Derry)", "text": "Celtic Park \u00e8 uno stadio nord-irlandese, della Gaelic Athletic Association, situato a Derry, capoluogo della contea di Londonderry.\nVanta una capienza di circa posti ed ospita le gare casalinghe delle franchigie di hurling e calcio gaelico della contea, seppure alcune partite vengano disputate in stadi secondari della contea. Talvolta prendono vita partite tra squadre di club. Per esempio la finale di calcio gaelico della contea del 2008, che vide Ballinderry trionfare su Slaughtneil, si tenne proprio sul terreno di Celtic Park.\nStoria.\nFu inizialmente utilizzato per la disputa delle gare della squadra di calcio Derry Celtic F.C. nel periodo in cui fece parte del Campionato nordirlandese di calcio (1910-1913).\nLa squadra di calcio ebbe negli anni trenta la possibilit\u00e0 di acquistare definitivamente il terreno di gioco, ma esit\u00f2, facendoselo soffiare dal Derry County Board, che l'avrebbe reso il pi\u00f9 importante impianto della contea e uno dei principali dell'isola d'Irlanda.\nRistrutturazione.\nI riflettori vennero aggiunti tra la fine del 2007 e l'inizio del 2008, rendendo possibili i match in notturna. Il primo incontro che sfrutt\u00f2 tale servizio fu quello del 2 febbraio 2008, del campionato nazionale di calcio gaelico, tra Derry e Mayo. Seppure la capienza ufficiale sia di 22000 posti, per ragioni di sicurezza \u00e8 stata ridotta a 12000. Sono stati stanziati fondi, pari a 1.8 milioni \u00a3, per consentire la realizzazione di una tribuna con soli posti a sedere (circa 3600) sulla Lone Moor Road, che amplierebbe la capienza usufruibile, a 18000 posti.\nVerranno aggiunti, inoltre, i tornelli, una sala stampa, un'area destinata alla polizia, una sala per gli steward; verranno migliorati i servizi igienici e quelli destinati ai disabili. Questi lavori, che dovrebbero trasformare lo stadio in uno dei migliori del paese, sono iniziati nel 2009, costringendo Derry GAA a disputare i propri match altrove."}
{"id": "2953661", "revid": "729019", "url": "https://it.wikipedia.org/wiki?curid=2953661", "title": "Eliporto di Algeciras", "text": "L'eliporto di Algeciras \u00e8 un eliporto civile, in fase di costruzione dal febbraio 2009 , situato nella\ncitt\u00e0 di Algeciras, nella Spagna meridionale.\nDopo la sua inaugurazione si prevede provveder\u00e0 a collegare Ceuta ad altre zone nel Campo di Gibilterra, zona in cui attualmente l'unico aeroporto esistente \u00e8 nel vicino territorio britannico di Gibilterra.\nAttualmente \u00e8 in attesa della inaugurazione della elicottero eliporto permette di comunicare con Ceuta dopo l'approvazione da parte del Ministero dell'Ambiente e degli Affari rurali e marine a fine 2008 e la costruzione nel corso del 2009 e il 2010. L'eliporto si trova l'edificio attuale parcheggio della darsena, La Galera nella citt\u00e0 portuale. Per costruirlo, ha proceduto a prolungare di un edificio esistente e il terreno mantenendo una superficie di 32 x 24 metri per il decollo del veicolo e una zona di sicurezza di 8 x 5 metri. Si \u00e8 completata dalle unit\u00e0 di servizio per il salvataggio e antincendio e di varie unit\u00e0 di manutenzione. L'elicottero usato in citt\u00e0 sar\u00e0 un modello Bell 412 EP che permette la comunicazione con la citt\u00e0 di Ceuta in soli 10 minuti.\nLa piattaforma eliporto si trova alla fine est del parcheggio nei pressi del terminal del porto con una dimensione di 2.400\u00a0m\u00b2 e un'altezza di 30 metri sul livello del mare. I pilastri che sostengono l'eliporto vengono eseguiti e la struttura spaziale montato in assenza di una piattaforma in alluminio su cui gli elicotteri atterrati e decollati.\nIl Terminal Passeggeri si trova nel terminal passeggeri ora \u00e8 stato pertanto necessario rimodellare la 650\u00a0m\u00b2 con che contano. All'interno, le partizioni con le loro rispettive finiture sono state condotte in assenza di pannelli di legno che caratterizzano le diverse unit\u00e0. Il pavimento \u00e8 a posto e sta attualmente lavorando su impianti elettrici, climatizzazione e ventilazione, acqua e servizi igienico-sanitari.\nL'eliporto ha avuto 10\u00a0999 passeggeri nel 2010 e 11\u00a0960 nel 2011."}
{"id": "2953664", "revid": "25152", "url": "https://it.wikipedia.org/wiki?curid=2953664", "title": "Central Organisation for a Durable Peace", "text": ""}
{"id": "2953666", "revid": "352448", "url": "https://it.wikipedia.org/wiki?curid=2953666", "title": "Tensore energia momento", "text": ""}
{"id": "2953668", "revid": "300067", "url": "https://it.wikipedia.org/wiki?curid=2953668", "title": "Dariusz Szczubia\u0142", "text": ""}
{"id": "2953670", "revid": "352448", "url": "https://it.wikipedia.org/wiki?curid=2953670", "title": "Tensore stress energia", "text": ""}
{"id": "2953671", "revid": "287204", "url": "https://it.wikipedia.org/wiki?curid=2953671", "title": "Dariusz Szczubial", "text": ""}
{"id": "2953675", "revid": "767487", "url": "https://it.wikipedia.org/wiki?curid=2953675", "title": "KNVB beker 1986-1987", "text": "La KNVB beker 1986-87 fu la 69\u00aa edizione della competizione.\nPrimo turno.\n11 e 12 ottobre, 1986.\nSecondo turno.\n15 e 16 novembre 1986.\nOttavi.\n10 e 11 marzo 1987.\nQuarti.\n29 marzo e 1\u00ba aprile 1987. Non sono previsti i rigori ma la ripetizione della partita in caso di parit\u00e0 dopo i supplementari.\nRipetizione.\n15 aprile 1987.\nSemifinali.\n5 maggio 1987. Non sono previsti i rigori ma la ripetizione della partita in caso di parit\u00e0 dopo i supplementari.\nRipetizione.\n19 maggio 1987."}
{"id": "2953694", "revid": "367445", "url": "https://it.wikipedia.org/wiki?curid=2953694", "title": "Endimione dormiente", "text": "L'Endimione dormiente della Galleria nazionale di Parma \u00e8 un dipinto datato 1505-1510 a olio su tavola (24,8x25,4\u00a0cm) di Cima da Conegliano.\nStoria.\nL'opera entr\u00f2 nella collezione della Galleria, assieme al suo pendant, il Giudizio di Mida, grazie all'acquisto, da parte di Maria Luigia, dalla collezione della famiglia Dalla Rosa-Prati, discendente da Scipione Dalla Rosa uno dei protagonisti pi\u00f9 attivi nella vita culturale del primo Cinquecento Parmense. Scipione, nipote di Bartolomeo Montini, fu infatti, tramite tra il giovane Correggio e la Badessa Giovanna da Piacenza committente di Cima di Conegliano per la Pala Montini nel Duomo di Parma. Non \u00e8 certa la destinazione di questa tavola e del suo pendant, ma si suppone fossero parte di un cassone nuziale oppure di uno strumento musicale a tastiera.\nDescrizione.\nL'opera si rif\u00e0 a un tema molto comune nella cultura Rinascimentale. Il soggetto ripreso dalle Eroidi di Ovidio descrive il giovane Endimione addormentato mentre viene visitato da Diana - Selene, raffigurata dalla falce di luna al centro della composizione; sulla destra \u00e8 rappresentato un cervo dormiente, animale sacro alla dea."}
{"id": "2953696", "revid": "339392", "url": "https://it.wikipedia.org/wiki?curid=2953696", "title": "Juugo", "text": ""}
{"id": "2953700", "revid": "842111", "url": "https://it.wikipedia.org/wiki?curid=2953700", "title": "Telstar Velsen", "text": ""}
{"id": "2953702", "revid": "181699", "url": "https://it.wikipedia.org/wiki?curid=2953702", "title": "Anne Danican Philidor", "text": "Biografia.\nIl nome Anne, diffuso nel Seicento in Francia come maschile, gli deriv\u00f2 da quello del padrino conte Anne de Noailles. Il padre, Philidor il Vecchio, era musicista di corte e compositore. Compositore fu anche il fratellastro Fran\u00e7ois-Andr\u00e9, sebbene sia pi\u00f9 noto come scacchista.\nA sedici anni compose la musica di scena per \"L'Amour vainqueur\" come pastorale eroica, una delle forme musicali in voga all'epoca. I suoi lavori pi\u00f9 noti sono le opere \"Diane et Endymion\" e \"Dana\u00e9\".\nNel 1698 divenne oboista della Grande Scuderia del re e nel 1704 succedette al padre come membro della Cappella reale.\nNel 1725 fond\u00f2 il Concert Spirituel, nonostante l'opposizione dell'Acad\u00e9mie royale che deteneva il privilegio reale di tenere concerti a Parigi. Due anni dopo fond\u00f2 il Concert Fran\u00e7ais."}
{"id": "2953704", "revid": "155634", "url": "https://it.wikipedia.org/wiki?curid=2953704", "title": "KNVB beker 1985-1986", "text": "La Coppa d'Olanda 1985-86 fu la 68\u00aa edizione della competizione."}
{"id": "2953712", "revid": "1494169", "url": "https://it.wikipedia.org/wiki?curid=2953712", "title": "Portatile", "text": ""}
{"id": "2953714", "revid": "112936174", "url": "https://it.wikipedia.org/wiki?curid=2953714", "title": "Agostino Ferrin", "text": "Biografia.\nEbbe come maestro Cesare Chiesa e debutt\u00f2 nel 1954 ne \"Il Conte Ory\" al Teatro Comunale di Firenze.\nSi esib\u00ec per undici stagioni liriche consecutive al Teatro alla Scala. Fu presente inoltre nei principali teatri italiani ed esteri.\nTra i principali titoli vanno ricordati: \"La Favorita\", \"Marin Faliero\" e \"Lucia di Lammermoor\" di Gaetano Donizetti, \"Norma\" e \"I puritani\" di Vincenzo Bellini, \"La Vestale\" di Gaspare Spontini, \"Simon Boccanegra\", \"Nabucco\", \"Ernani\", \"Rigoletto\", \"Aida\" (Ramphis) e \"Il trovatore\" di Giuseppe Verdi, \"Il barbiere di Siviglia\" di Gioachino Rossini, \"Il barbiere di Siviglia\" di Giovanni Paisiello, \"La boh\u00e8me\" di Giacomo Puccini, \"Mefistofele\" e \"Nerone\" di Arrigo Boito.\nL'ultima apparizione fu il 9 gennaio 1989 al Teatro Massimo di Palermo ne \"La Wally\". Nel corso dello stesso anno avvenne l'improvvisa e prematura scomparsa.\nBibliografia.\nP. Padoan, \"Agostino Ferrin - Una voce della Saccisica\", 2004"}
{"id": "2953717", "revid": "767487", "url": "https://it.wikipedia.org/wiki?curid=2953717", "title": "Zurab Sak'andelidze", "text": "Ha militato sia da giocatore che da allenatore nella Dinamo Tbilisi e, nella Nazionale di pallacanestro dell'Unione Sovietica, vinse la medaglia d'oro alle Olimpiadi di Monaco di Baviera nel 1972 dopo una famosa finale contro gli Stati Uniti d'America."}
{"id": "2953723", "revid": "292162", "url": "https://it.wikipedia.org/wiki?curid=2953723", "title": "Ucria", "text": "Ucria (\"Ucr\u00eca\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 sito all'interno del parco dei Nebrodi.\nGeografia fisica.\nUcria \u00e8 un piccolo centro montano (tra i 710 e i 790 m s.l.m.) abbarbicato sui monti Nebrodi. Costituisce il primo punto d'incontro di tre importanti vie di transito: la statale N.116 (Capo d'Orlando\u00a0\u2013 Randazzo), la provinciale N.136 (S.Piero Patti\u00a0\u2013 Ucria) ed infine la Provinciale N.139. quest'ultima, passa da Sinagra ed \u00e8 la strada pi\u00f9 breve ed agevole per raggiungere, in 20 minuti, lo stupendo mare di Brolo e Capo d'Orlando. La Via Padre Bernardino divide in due il paese e costituisce per il passante un piacevole balcone-belvedere sulle circostanti montagne e verso la vallata.\nStoria.\nPeriodo classico.\nI rinvenimenti di utensili preistorici, in prossimit\u00e0 della Rocca di San Marco e di un ripostiglio di monete romane in localit\u00e0 Arelluso, sono prova della frequentazione dell'uomo in queste zone sin dall'antichit\u00e0.\nPeriodo arabo - normanno ed et\u00e0 feudale.\nLe tracce di due torri saracene, una in periferia che doveva fungere da avvistamento e una nella zona nord del paese, sono indice di come il borgo esistesse gi\u00e0 al tempo degli Arabi, ma soprattutto di come rappresentasse un luogo strategico per chi dal mare voleva spingersi verso l'interno. Dalle torri si sviluppavano una serie di cunicoli e gallerie che si diramavano per tutta la superficie del paese. Intorno all'anno 1000 Ucria era dominata da un castello che pass\u00f2 da un proprietario all'altro secondo le assegnazioni delle varie dominazioni: normanne, sveve, angioine e aragonesi. In epoca normanna, Ucria inizialmente fu feudo di Abbo Barresi e successivamente fu feudo di Giovanni Ventimiglia Maniaci, barone del Castello Maniace e del Castello di Sperlinga, signore di Ucria e pretore di Palermo. \nPeriodo post - feudale.\nNonostante il sistema feudale fosse stato ufficialmente abolito con la costituzione siciliana del 1812, il latifondo diverr\u00e0 il nuovo strumento tramite il quale far valere i medesimi principi del passato regime sociale. Proprio in questa ottica i Gullotti, notabile famiglia del luogo imparentata con i baroni Stancanelli di Novara di Sicilia, grazie all'acquisto di ex feudi a inizio XIX secolo diverranno economicamente e politicamente potenti diramandosi in seguito in parte a Sant'Agata di Militello e in parte a Palermo.\nEt\u00e0 contemporanea.\nIl paese attravers\u00f2 il periodo storico tra il XIX secolo e i primi anni del XX secolo seguendo le medesime sorti della Sicilia. Trascorsi i primi anni del Novecento segnati dalla crisi economica che ebbe i suoi effetti pi\u00f9 vistosi nel fenomeno dell'emigrazione verso il Nuovo Mondo, si arriv\u00f2 all'entrata in guerra dell'Italia nel primo conflitto mondiale. \nLa povert\u00e0 generatasi spinse molti residenti di Ucria a emigrare a Waltham, nel Massachusetts, negli Stati Uniti, dove si registra un'importante presenza di ucriesi.\nSimboli.\nLo stemma del comune, concesso dal presidente della Repubblica Italiana il , si blasona:\nCultura.\nMusei.\nBanca Vivente del Germoplasma Vegetale.\nLa Banca vivente del Germoplasma vegetale si trova\u00a0 in Via S. Antonio del Prato nel Comune di Ucria, e comprende l\u02b9annesso \u02baGiardino dei Semplici\u02ba, dedicato all\u02b9illustre botanico nebrodense Bernardino da Ucria (1739 \u20131796). Ospita i campi di collezione delle diverse specie di piante di interesse terapeutico ed una variet\u00e0 di semi di vecchie cultivar tradizionali da frutto che rischiano di scomparire. \u00c8 stato allestito anche un laboratorio biologico per la tutela e moltiplicazione del germoplasma per la conservazione della biodiversit\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nUcria ha stretto patto di gemellanza con Gozzano (No), da maggio 2014.\nAltre informazioni amministrative.\nIl comune di Ucria fa parte delle seguenti organizzazioni sovracomunali: regione agraria n.2 (Nebrodi nord-occidentali)."}
{"id": "2953725", "revid": "179980", "url": "https://it.wikipedia.org/wiki?curid=2953725", "title": "Ossie Ardiles", "text": ""}
{"id": "2953728", "revid": "287204", "url": "https://it.wikipedia.org/wiki?curid=2953728", "title": "Campionato mondiale di hockey su ghiaccio 2010", "text": "Il Campionato mondiale di hockey su ghiaccio 2010 \u00e8 stata la 74\u00aa edizione del massimo campionato di hockey su ghiaccio per nazionali organizzato dalla IIHF.\nI tornei.\nCampionato mondiale di hockey su ghiaccio maschile.\nIl 74\u00b0 Campionato mondiale di hockey su ghiaccio maschile di gruppo A si \u00e8 tenuto dal 7 al 23 maggio a Colonia, Mannheim e a Gelsenkirchen, in Germania..\nI tornei delle divisioni inferiori si sono tenuti nelle date e nei luoghi seguenti:\nCampionato mondiale di hockey su ghiaccio femminile.\nNon si \u00e8 disputato il Campionato mondiale di hockey su ghiaccio femminile a causa della concomitanza con il Torneo femminile di hockey su ghiaccio in occasione dei XXI Giochi olimpici invernali svoltisi a Vancouver, in Canada..\nCampionato mondiale di hockey su ghiaccio U-20 maschile.\nIl 34\u00b0 Campionato mondiale di hockey su ghiaccio U20 maschile di gruppo A si \u00e8 svolto dal 26 dicembre al 5 gennaio a Saskatoon e a Regina, in Canada.\nLe divisioni inferiori si sono disputate nelle date e nei luoghi seguenti:\nCampionato mondiale di hockey su ghiaccio U-18 maschile.\nIl 12\u00b0 Campionato mondiale di hockey su ghiaccio U18 maschile di gruppo A si \u00e8 svolto dal 13 al 23 aprile a Minsk e Babrujsk, in Bielorussia.\nLe divisioni inferiori si sono disputate nelle date e nei luoghi seguenti:\nCampionato mondiale di hockey su ghiaccio U-18 femminile.\nIl 3\u00b0 Campionato mondiale di hockey su ghiaccio U18 femminile di gruppo A si \u00e8 tenuto dal 27 marzo al 3 aprile a Chicago, negli Stati Uniti.\nLa divisione inferiore si \u00e8 disputata nelle date e nei luoghi seguenti:"}
{"id": "2953738", "revid": "173219", "url": "https://it.wikipedia.org/wiki?curid=2953738", "title": "Caterina di Sassonia-L\u00fcneburg", "text": ""}
{"id": "2953741", "revid": "125595200", "url": "https://it.wikipedia.org/wiki?curid=2953741", "title": "Pensatore (DC Comics)", "text": "Pensatore (\"Thinker\") \u00e8 il nome di quattro supercriminali dell'Universo DC.\nBiografia del personaggio.\nClifford DeVoe.\nClifford DeVoe fu un avvocato fallito che termin\u00f2 la sua carriera nel 1933. Capendo che molti dei criminali che incontr\u00f2 avevano le abilit\u00e0 ma non il cervello per governare il sottosuolo di Gotham City, cominci\u00f2 una nuova carriera come il cervello dietro i piccoli criminali. Come Pensatore, fu sconfitto dal Jay Garrick, successivamente da Flash che presto divenne il suo nemico pi\u00f9 ricorrente. Cerc\u00f2 sempre molti dispositivi scientifici da utilizzare, e quello pi\u00f9 importante fu il \"Cappello Pensante\", un cappello metallico che poteva emettere forze mentali. Il Pensatore fece uso di questo dispositivo ripetutamente nel corso degli anni.\nIl Pensatore fu membro della Societ\u00e0 dell'Ingiustizia, e, insieme al Violinista e all'Ombra, fu l'uomo dietro l'abduzione lunga decenni di Keystone City e del Flash originale, dopo di che fu sconfitto dai Flash di due epoche. Il suo \"tempo in animazione sospesa\" in Keystone mantenne il Pensatore giovane per anni, e pot\u00e9, quindi, continuare la sua carriera nel corso dell'epoca moderna.\nIn anni recenti, tuttavia, DeVoe accett\u00f2 una missione con la Squadra Suicida in cambio di un pieno perdono. Sebbene sembr\u00f2 che fosse stato ucciso da Weasel durante la missione, si scopr\u00ec che era vivo, ma che mor\u00ec di cancro poco dopo. Il suo ex nemico, Jay Garrick assieme a Barry Allen, tentarono di salvarlo con il Cappello Pensante, ma DeVoe rifiut\u00f2, preferendo riposare in pace.\nIl primo Pensatore \u00e8 morto, ma la sua eredit\u00e0 sopravvisse con Cliff Carmichael, che utilizz\u00f2 la sua tecnologia, e l'intelligenza artificiale che fu basata sul modello del suo cervello.\nCliff Carmichael.\nClifford \"Cliff\" Carmichael fu un bullo intellettuale, e rivale di Ronald Raymond (una delle met\u00e0 di Firestorm) alla Vandemeer University. Tormentato dai sensi di colpa per aver accidentalmente paralizzato suo cugino, fu internato in un istituto mentale. Per alcune ragioni, alcuni scienziati cominciarono a fare degli esperimenti con l'ora abbandonato Cappello Pensante del primo Pensatore (che si credeva fosse morto, all'epoca), e utilizzarono Carmichael come cavia. Cliff lo utilizz\u00f2 per vedere com'era fatto all'interno e migliorarne il design. Impiantando una versione in microchip del cappello nel suo cervello, Cliff divenne un maniaco cyberpunk, con poteri metaumani. Come nuovo Pensatore, fu arruolato nella Squadra Suicida per numerose missioni quando tent\u00f2 di uccidere Oracolo e Amanda Waller, finch\u00e9 non li trad\u00ec per il criminale Cabal. Ritorn\u00f2 poi come nemico di Jason Rusch (il nuovo Firestorm). Quando Killer Frost scopr\u00ec che la coscienza di Raymond, il Firestorm precedente, esisteva all'interno di Rusch, il Pensatore sfrutt\u00f2 l'occasione di provocare un vecchio nemico. Dominando telepaticamente le menti di Multiplex e Typhoon, si batt\u00e9 contro Firestorm, infine costringendo la dissoluzione della persona di Ronald Raymond. Motivato dalle parole d'incoraggiamento finali del suo predecessore, Rusch dissolse gli incrementi nel cervello di Carmichael, lasciandolo in uno stato comatoso.\nDurante la storia di \"Crisi infinita\", Cliff comparve come membro della Societ\u00e0 segreta dei supercriminali di Alexander Luthor Jr..\nCon il rinnovamento della miniserie \"Suicide Squad\" del 2008-2009 da parte di John Ostrander, Cliff fu di nuovo associato alla Suicide Squad sotto la direzione di Amanda Waller. Fu rivelato che anche se Rusch rimosse l'incremento del cervello di Cliff, questi si riprese del tutto e continu\u00f2 a servire come supporto tecnico e lacch\u00e9 per la Waller nelle sue operazioni con la Squad. Infine tradendo la Squad sotto la direzione de \"Il Generale\", Wade Eiling, Cliff spar\u00f2 a King Faraday e sottomise la Waller nel mezzo di un'operazione. Faraday si riprese, spar\u00f2 a Cliff tre volte e probabilmente lo uccise prima che la Waller si riprese e riacquist\u00f2 il controllo della Squad.\nDes Connor.\nDes Connor era un criminale che utilizzava spesso il soprannome di Pensatore e affront\u00f2 Batman a Gotham City. Possedendo abilit\u00e0 telepatiche che gli permettevano di amplificare le paure degli altri, Connor cominci\u00f2 una relazione di lavoro con l'ipnotista Marlon Dall. Le loro illusioni combinate fecero s\u00ec che i pi\u00f9 prominenti cittadini della citt\u00e0 commettessero vari crimini che utilizzarono come distrazione per le loro stesse rapine. Il Pensatore fu poi sconfitto da Batman, che era in qualche modo immune al suo potere.\nIntelligenza Artificiale.\nQuando la riformata Justice Society of America si stabil\u00ec nell'edificio presente a New York precedentemente posseduto da Wesley Dodds (alias il supereroe Sandman), Mister Terrific disegn\u00f2 un sistema computerizzato basato sulla tecnologia del Cappello Pensante del primo Pensatore, e modellato sul suo cervello. Non molto sorprendentemente, il sistema svilupp\u00f2 una coscienza e prese una \"forma olografica\" visuale. Come nuovo Pensatore, si un\u00ec alla moderna Societ\u00e0 dell'Ingiustizia di Johnny Sorrow, fornendo ai criminali informazioni sui membri della JSA, e mettendo il loro stesso quartier generale contro di loro. Fu sconfitto dal secondo Star-Spangled Kid e scomparve nel cyberspazio. Ricomparve a Keystone City per battersi contro Wally West, il Flash corrente, nel tentativo di controllare ogni cervello di Keystone che potesse incrementare il suo potere. Sconfitto da Cyborg, si ritir\u00f2 nuovamente nel cyberspazio. Da l\u00ec comparve brevemente in altri fumetti, e pi\u00f9 recentemente in \"JSA Classified\" n. 5, alleandosi con l'ultima incarnazione della Societ\u00e0 dell'Ingiustizia, al fianco dei suoi ex colleghi.\nDurante la storia di \"Crisi Infinita\", il Pensatore Artificiale era tra i criminali della Societ\u00e0 segreta dei supercriminali di Alexander Luthor Jr..\nQuesta versione del Pensatore fu assunto come Alfiere del Re Bianco (Mister Terrific) in \"Checkmate\" vol. 2 n. 9.\nAltri media.\nCinema.\nGaius Greves, alias il Pensatore, compare come uno dei due antagonisti principali nel film del DC Extended Universe \"The Suicide Squad - Missione suicida\" (2021), interpretato da Peter Capaldi. Nel film \u00e8 uno scienziato pazzo scozzese e un genio del male dotato di poteri telepatici che viene assoldato dal governo americano per studiare sull'isola di Corto Maltese il micidiale alieno Starro, svolgendo per trent'anni terribili esperimenti su di lui e su diversi civili: quando il governo viene preso dallo spietato dittatore Silvio Luna egli riesce a mantenere la sua posizione, ma viene catturato nel bordello che generalmente frequenta dalla Squadra Suicida. Costretto a condurre il gruppo nella prigione in cui \u00e8 custodito l'alieno, il Pensatore rivela loro le sue origini ma viene interrotto quando il gruppo attiva prima del tempo gli esplosivi per distruggere la prigione: nella confusione Starro si libera e, afferrando il Pensatore, si vendica delle torture subite staccandogli brutalmente un braccio e una gamba e spappolandolo contro un muro.\nAnimazione.\nNella serie animata \"Justice League Unlimited\", il Pensatore \u00e8 un membro della Societ\u00e0 Segreta di Gorilla Grodd. Fece anche una comparsa come personaggio di sfondo nell'episodio \"Flash, l'eroe\".\nIl Pensatore fu uno dei personaggi comparsi nel n. 2 dell'adattamento in fumetto della serie animata \"\".\nTelevisione.\nNeil Sandilands interpreta Clifford DeVoe/Pensatore, come antagonista principale nella quarta stagione della serie CW \"The Flash\". Viene citato da Abra Kadabra e Savitar nella terza stagione come futuro nemico di Flash, al pari di Eobard Thawne e Zoom.\nClifford DeVoe era un intelligentissimo professore che credeva nelle emozioni umane, tuttavia la tecnologia lo ha corrotto, facendogli cambiare idea su ci\u00f2. Cos\u00ec, grazie a sua moglie Marlize, crea il \"Cappello Pensante\", il quale, combinato all'esplosione dell'acceleratore di particelle di Harrison Wells, gli permette di incrementare la sua intelligenza. Il processo riesce, tuttavia viene affetto da una forma avanzata di sclerosi laterale amiotrofica; con l'aiuto di sua moglie, costruisce una sedia che rallenta la sua malattia, e contemporaneamente diventa un cyborg sempre pi\u00f9 privo di emozioni. Da qui comincia a mettere in atto il suo grande piano; fa uscire Barry Allen dalla Forza della velocit\u00e0, creando contemporaneamente 12 metaumani, che gli serviranno per attuare il suo piano di togliere l'intelligenza a tutto il mondo, chiamato \"Illuminazione\". Cattura il metaumano Weeper, e con i suoi poteri, riesce a tenere sua moglie sotto controllo; in seguito riesce ad apprendere l'identit\u00e0 di Flash come Barry Allen, e a farlo sospendere dal commissariato di polizia di Central City.\nSubito dopo il matrimonio di quest'ultimo, assolda Amunet Black per i suoi piani, e riesce a rubare i poteri dei metaumani che aveva creato, ovvero Dominic Lanse/Brainstorm, Becky Sharpe/Hazard, Izzy Bowin/Violinista, Edwin Gauss/Folded Man, Ramsey Deacon/Kilgore, Sylbert Rundine/Dwarfstar, Mina Chaytan/Black Bison, Matthew Kim/Melting Point, e Janet Petty/Null. Riesce inoltre a rendere inefficaci i poteri di Killer Frost, e a manipolare Harrison Wells, facendogli creare un \"Cappello Pensante\", atto a testare l'Illuminazione su di lui come esperimento. Infine prende il controllo del corpo di Ralph Dibny, per contenere l'afflusso di materia oscura all'interno di esso e riprendere il suo originale aspetto; viene inoltre rivelato che questo corpo gli \u00e8 utile per tenere testa al Team Flash e altri supereroi che vogliono ostacolarlo (come Green Arrow o Supergirl).\nDopo aver perso l'appoggio di sua moglie Marlize, decide di costruire i satelliti che serviranno a ultimare il suo piano; usa l'ultimo metaumano Neil Borman/Fallout, facendolo detonare come bomba atomica e utilizzandolo come fonte di energia all'interno di un satellite dei Laboratori S.T.A.R. Il Team Flash e Marlize uniti decidono di utilizzare il potere telepatico di Cecile per proiettare Barry all'interno della mente del Pensatore, scoprendo che ha \"ucciso\" il suo precedente, ed \u00e8 intenzionato a prendere il controllo di Flash per diventare onnisciente. Nel frattempo Barry riesce a trovare la coscienza di Ralph e a tirarla fuori, cosicch\u00e9 riesce a riprendere possesso del suo corpo ed eliminare per sempre il Pensatore, il quale per\u00f2 riesce prima a trasferire la sua coscienza nella sua sedia volante (poi eliminata da Marlize), e infine, come ultima risorsa, a far schiantare il satellite su Central City.\nViene rivelato nella quinta stagione che il satellite di DeVoe \u00e8 responsabile della creazione di altri metaumani (tra cui spicca Cicada) e della cosiddetta \"meta-tecnologia\", utilizzata da Strega del Tempo, Spin e Silver Ghost."}
{"id": "2953742", "revid": "125178016", "url": "https://it.wikipedia.org/wiki?curid=2953742", "title": "Every Time I Die", "text": "Gli Every Time I Die sono stati un gruppo musicale statunitense formatosi nel 1998 a Buffalo, New York, e scioltosi nel 2022. Il loro stile musicale, pur radicato nell'hardcore punk e nel metalcore, mostrava forti influenze southern rock.\nStoria del gruppo.\nDopo aver pubblicato i primi 4 album di inediti con la Ferret Music, la formazione ha annunciato il 14 luglio 2008 la fine del contratto con l'etichetta e l'inizio di una collaborazione con la Epitaph Records. Il loro quinto album in studio, \"New Junk Aesthetic\", \u00e8 stato il primo a essere pubblicato, il 15 settembre 2009, con l'etichetta di Hollywood. Il 6 marzo 2012 esce il loro sesto album \"Ex Lives\", mentre il 1\u00ba luglio 2014 pubblicano il settimo album \"From Parts Unknown\", seguito da \"Low Teens\" nel 2017. Dopo l'uscita del loro nono album di inediti intitolato \"Radical\", il cantante Keith Buckley decide di lasciare momentaneamente la band per motivi personali. Dopo la cancellazione di alcuni concerti e di un intero tour nel Regno Unito a causa dell'epidemia di COVID-19, i restanti componenti del gruppo hanno dichiarato lo scioglimento ufficiale degli Every Time I Die, dichiarando che non vi \u00e8 stata alcuna comunicazione ufficiale da parte di Buckley riguardo la sua volont\u00e0 di tornare a far parte della formazione, e che non vi \u00e8 nessuna intenzione da parte loro di trovare un nuovo cantante."}
{"id": "2953748", "revid": "2153076", "url": "https://it.wikipedia.org/wiki?curid=2953748", "title": "You Sang to Me", "text": "You Sang to Me \u00e8 un singolo del cantante pop statunitense Marc Anthony, pubblicato nel 1999 dall'etichetta discografica Columbia.\nLa canzone \u00e8 stata scritta da Marc Anthony e Cory Rooney, che ne ha curato anche la produzione, e ha riscosso successo a livello internazionale tra il 1999 e il 2000. La canzone \u00e8 stata estratta dall'album \"Marc Anthony\" e, con questo brano, il cantante ha partecipato in Italia al \"Festivalbar\" nel 2000.\nEsiste anche una versione del brano in lingua spagnola."}
{"id": "2953752", "revid": "1714743", "url": "https://it.wikipedia.org/wiki?curid=2953752", "title": "Sibilla di Hohenzollern", "text": "Biografia.\nVenne data in moglie al duca Guglielmo di J\u00fclich-Berg che spos\u00f2 a Colonia il 25 luglio 1481 divenendone la seconda moglie.\nDall'unione nacque una figlia:\nNon essendo riuscita a dare al marito figli maschi, unica erede del Ducato di J\u00fclich-Berg fu Maria che lo port\u00f2 in dote al marito. I discendenti di Maria e Giovanni III furono i duchi di J\u00fclich-Kleve-Berg."}
{"id": "2953760", "revid": "22414", "url": "https://it.wikipedia.org/wiki?curid=2953760", "title": "Gatti bonsai", "text": ""}
{"id": "2953766", "revid": "567822", "url": "https://it.wikipedia.org/wiki?curid=2953766", "title": "Bilancio comunale", "text": "Il bilancio comunale, nell'ordinamento giuridico italiano, \u00e8 disciplinato dal Testo unico delle leggi sull'ordinamento degli enti locali e, segnatamente, dalla \"Parte II\" del testo di legge rubricato \"Ordinamento finanziario e contabile\", nell'ambito di una pi\u00f9 ampia regolamentazione del bilancio degli enti locali.\nDescrizione generale.\nIl legislatore contempla due documenti fondamentali, il \"bilancio di previsione\" e il rendiconto di gestione. Tra i due documenti, la differenza principale \u00e8 la funzione che svolgono rispetto alla giunta comunale, ovvero l'organo che ha il compito di scegliere ed attuare le politiche locali: il \"bilancio di previsione\" ha il compito di dare autorizzazione all'inizio di ogni anno delle spese che i singoli assessorati potranno sostenere e garantire le adeguate coperture finanziarie attraverso la programmazione delle entrate; il rendiconto di gestione, invece, ha una funzione rendicontativa e certifica, alla fine dell'anno, delle entrate e delle spese effettivamente sostenute dalla gestione comunale.\nIl bilancio comunale \u00e8 materia di deliberazione da parte del Consiglio comunale, e viene predisposto in via preliminare dalla Giunta. I contenuti, la sua struttura e il processo di stesura del bilancio sono normati per legge e sono di competenza del Ministero dell'Economia e delle Finanze (MEF) che li regola attraverso il T.U.E.L (\"Testo Unico Enti Locali\").\nL'insieme dei bilanci comunali fanno parte, in termini monetari assoluti, ovvero concorrono al bilancio dello Stato e dunque alla spesa pubblica.\nCaratteristiche.\nI princ\u00ecpi di bilancio.\nIn accordo con il Testo Unico degli Enti Locali sono sette i principi che ispirano la redazione del bilancio pubblico:\nLa struttura del bilancio.\nLa struttura del bilancio comunale \u00e8 stabilita dal Testo Unico degli Enti Locali (T.U.E.L.) ed \u00e8 equivalente per il bilancio preventivo e il bilancio consuntivo.\nLa prima grande suddivisione \u00e8 tra voci di entrata e voci di spesa.\nLe entrate rappresentano le risorse finanziarie a disposizione del Comune nel corso dell'anno, tra cui le tasse e i contributi che il Comune prevede di incassare nel suo territorio e i trasferimenti che ricever\u00e0 da enti regionali, statali o altri enti pubblici (es: INPS).\nLe spese rappresentano le modalit\u00e0 con cui il Comune ha scelto di impiegare le risorse a sua disposizione (ovvero le entrate). Tra le spese troviamo i costi per l'erogazione dei servizi ai cittadini e per la gestione dell'ente comunale nonch\u00e9 gli investimenti.\nSia le entrate che le spese sono divise in conto corrente e conto capitale. La parte in conto corrente raggruppa quelle voci di entrata o di spesa che si riferiscono all'esercizio in corso e che fanno propriamente capo alla gestione dei servizi e al loro funzionamento. Si contrappongono alla parte in conto capitale che invece si riferisce agli investimenti e al loro finanziamento nel lungo termine.\nInfine, entrate e spese sono ulteriormente suddivise in capitoli secondo uno schema proposto dal T.U.E.L., che permette di identificare la tipologia di ciascuna entrata o spesa, e la loro provenienza. Per ogni capitolo viene definito lo stanziamento ovvero l'ammontare dell'entrata o della spesa prevista.\nBilancio di previsione.\nIl bilancio di previsione \u00e8 un documento di pianificazione economica e di programmazione politica che viene approvato annualmente dal Consiglio comunale su proposta della Giunta. All'interno dei documenti che compongono il bilancio comunale, ha una funzione autorizzativa in quanto stabilisce ex-ante l'entit\u00e0, la natura e la destinazione della spesa che il Comune potr\u00e0 sostenere nel corso dell'anno e le relative modalit\u00e0 di finanziamento, attraverso la programmazione dell'entit\u00e0, della natura e della provenienza delle entrate. \nIl carattere autorizzativo del bilancio di previsione deriva dalla volont\u00e0 del legislatore di subordinare le scelte finanziarie degli enti locali al preventivo consenso popolare, espresso attraverso il voto di delibera del Consiglio.\nLa struttura.\nIl bilancio di previsione si struttura in due parti: le entrate e la spesa. In particolare, il bilancio di previsione contiene tutte le entrate che il Comune prevede di incassare nel corso dell'anno (cd. accertamenti) e tutte le spese che prevede di dover sostenere (cd. impegni). Siccome non \u00e8 possibile per un ente pubblico chiudere l'anno con un avanzo (entrate maggiori delle spese) o con un disavanzo (spese maggiori delle entrate), il bilancio di previsione deve prevedere un pareggio sostanziale tra le diverse voci (equilibrio di bilancio: la somma delle entrate deve equivalere a quella delle uscite). \nInoltre, in accordo con il T.U.E.L. il bilancio di previsione deve prevedere l'equilibrio di parte corrente, ovvero la copertura delle spese correnti e delle rate di mutuo con le entrate correnti (Titolo I, Titolo II e Titolo III).\nDocumenti allegati.\nAl bilancio di previsione vengono allegati per legge dei documenti complementari, quali:\n\u00c8 inoltre obbligatorio allegare il PEG \"(Piano Esecutivo di Gestione)\" per i Comuni al di sopra dei 5\u00a0000 abitanti. \nIl PEG \u00e8 un documento che consente la programmazione analitica dei flussi finanziari, l'attribuzione delle risorse ai responsabili, la possibilit\u00e0 di correlare l'utilizzo di tali risorse agli obiettivi assegnati. Secondo le disposizioni del TUEL, la Giunta approva il Piano Esecutivo di Gestione entro 20 giorni dall'approvazione del bilancio di previsione, in termini di competenza.\nRendiconto di gestione.\nIl rendiconto \u00e8 il documento con cui la Giunta rendiconta e certifica, alla fine dell'anno, le spese e le entrate effettivamente sostenute per la gestione dell'ente comunale di fronte al Consiglio, che ha la competenza per l'approvazione definitiva. Si tratta di una sintesi di fine periodo che serve a rendere conto alla comunit\u00e0 del corretto utilizzo delle risorse a disposizione del comune.\nIl bilancio consuntivo viene approvato entro il 30 aprile dell'anno successivo a quello a cui fa riferimento.\nLa struttura.\nIl rendiconto di gestione viene costruito considerando tre parti (cosiddetto \"conto del bilancio\"):\nAlla fine del bilancio consuntivo sono inoltre calcolati due risultati di sintesi, il fondo cassa e il risultato di amministrazione, che saranno riportati nel bilancio preventivo dell'anno successivo. Per i Comuni al di sopra degli 8.000 abitanti e in caso di disavanzo, il Consiglio provvede a presentare il rendiconto alla Sezione Enti Locali della Corte dei Conti.\nDocumenti allegati.\nAl bilancio consuntivo vengono allegati:\nLa gestione del bilancio.\nLa gestione del bilancio include tutte le regole di contabilit\u00e0 pubblica che devono essere adottate per il rilevamento delle voci da iscrivere nel bilancio di previsione e in quello consuntivo. In altre parole, consiste in un insieme di regole che determinano gli importi in entrata e in uscita che la Tesoreria comunale deve considerare per la determinazione del risultato di amministrazione.\nNella contabilit\u00e0 pubblica esistono due sistemi per redigere il bilancio: la \"contabilit\u00e0 di competenza\" e la \"gestione di cassa\". La principale differenza tra i due sistemi \u00e8 la fase dell'entrata e della spesa a cui si riferiscono.\nContabilit\u00e0 di competenza.\nLa contabilit\u00e0 di competenza considera le entrate che il Comune ha il diritto di riscuotere (accertamenti) e le spese che si \u00e8 impegnato a sostenere (impegni) durante l'anno, indipendentemente dal fatto che vengano effettivamente riscosse e pagate nel corso dello stesso anno e in futuro: queste prendono il nome di accertamenti (entrate) e impegni (spesa).\nTuttavia, proprio perch\u00e9 si tratta di previsioni di entrata o di spesa non \u00e8 detto che le somme di denaro corrispondenti siano effettivamente pagate o incassate nel corso dell'esercizio.\nGestione di cassa.\nGestione di cassa considera le entrate e le spese che il Comune ha effettivamente riscosso (riscossioni) e pagato (pagamenti) nel corso dell'anno, indipendentemente dall'anno in cui sono nati i crediti (accertamenti) e i debiti (impegni). Queste prendono il nome di riscossioni (entrate) e pagamenti (spesa).\nResidui.\nLe differenze tra le entrate e le spese rilevate secondo la contabilit\u00e0 di competenza e la gestione di cassa prendono il nome di residui attivi o residui passivi e rappresentano i crediti e i debiti dell'ente comunale.\nIter di bilancio.\nIl bilancio di previsione.\nIn linea di principio la bozza del bilancio di previsione viene predisposta ogni anno dalla Giunta, presentata al Consiglio comunale e approvata entro il 31 dicembre dell'anno precedente.\nL'iter di approvazione del bilancio preventivo inizia con la redazione di proposte tecnico-amministrative da parte della ragioneria comunale. Queste fanno da punto di partenza per la redazione della proposta di bilancio di previsione da parte della Giunta, all'interno della quale ciascun assessore \u00e8 responsabile per le risorse appartenenti alla propria area di competenza. La proposta di bilancio di previsione cos\u00ec redatta viene dapprima presentata ai consiglieri comunali e in seguito collegialmente discussa in Consiglio per la deliberazione definitiva entro il 31 dicembre. \u00c8 il regolamento comunale a stabilire quanti giorni prima del Consiglio, la Giunta deve rendere disponibile la bozza di bilancio e quanto tempo \u00e8 a disposizione dei consiglieri per eventuali emendamenti.\nLa gestione provvisoria.\nAccade spesso che il termine per l'approvazione venga posticipato e il Comune istituisca una \u201cgestione provvisoria\u201d per i primi due mesi dell'anno, che limita il tetto di spesa a un dodicesimo di quella dell'anno precedente.\nLa gestione provvisoria delle finanze comunali \u00e8 prevista dall'articolo 163 del T.U.E.L. \"Esercizio provvisorio e gestione provvisoria\". Si tratta di un istituto giuridico che i comuni sono autorizzati ad adottare nel caso in cui il Consiglio comunale non riesca ad approvare il bilancio di previsione entro il termine stabilito al 31 dicembre o nel caso in cui lo Stato abbia fissato un nuovo termine massimo per la deliberazione definitiva del bilancio (solitamente attraverso la legge finanziaria).\nIn entrambi i casi, il Consiglio delibera, per una durata massima di due mesi, il cosiddetto \"esercizio provvisorio\" che consente di assolvere a tutte quelle operazioni che \"evitano l'incorrere di danni patrimoniali certi e gravi\" per l'ente comunale. Tra queste, il comune pu\u00f2 assolvere a tutte le obbligazioni gi\u00e0 assunte, alle obbligazioni derivanti da provvedimenti giurisdizionali esecutivi e da obblighi speciali regolati dalla legge e al pagamento delle spese per il personale, di residui passivi, rate di mutuo, canoni, imposte e tasse.\nLa gestione provvisoria termina con l'approvazione del bilancio di previsione da parte del Consiglio comunale. In caso di mancata approvazione del bilancio di previsione entro l'ulteriore termine ultimo stabilito dalla legge, \u00e8 possibile che venga previsto lo scioglimento del Consiglio.\nVariazioni di bilancio.\nUna volta approvato, il bilancio di previsione diventa l'unica fonte per stabilire la legittimit\u00e0 o meno di una spesa o di un'entrata comunale ed \u00e8 compito della Tesoreria comunale rilevare tutte le operazioni di entrata e di spesa che effettivamente avvengono nell'esercizio. \n\u00c8 tuttavia possibile che nel corso dell'anno si renda necessario modificare una voce di entrata o di spesa rispetto a quanto dichiarato nel bilancio di previsione. Il Consiglio comunale \u00e8 l'unico organo che pu\u00f2 approvare eventuali variazioni in aumento o diminuzione delle voci del bilancio di previsione, prestando attenzione al mantenimento degli equilibri di bilancio, primo tra tutti la parit\u00e0 tra entrate ed uscite.\nTutte le modifiche vengono integrate entro il 30 novembre grazie ad un'operazione contabile definita \"assestamento di bilancio\".\nIl bilancio consuntivo.\nIl bilancio consuntivo viene, invece, elaborato dalla Tesoreria comunale e dalla Giunta a partire dal 31 dicembre e viene approvato dal Consiglio comunale entro il 30 aprile dell'anno successivo. Per questo motivo i dati di bilancio sono disponibili soltanto alcuni mesi dopo la fine dell'anno.\nIl bilancio consuntivo riporta tutte le entrate effettivamente incassate dall'ente comunale e tutte le spese da esso sostenute."}
{"id": "2953780", "revid": "785863", "url": "https://it.wikipedia.org/wiki?curid=2953780", "title": "Palmipedoni", "text": ""}
{"id": "2953781", "revid": "339392", "url": "https://it.wikipedia.org/wiki?curid=2953781", "title": "Movimento 26 luglio", "text": ""}
{"id": "2953782", "revid": "287204", "url": "https://it.wikipedia.org/wiki?curid=2953782", "title": "Nicolas Almagro", "text": ""}
{"id": "2953783", "revid": "62748", "url": "https://it.wikipedia.org/wiki?curid=2953783", "title": "Op\u00e9ra National de Bordeaux", "text": ""}
{"id": "2953789", "revid": "62748", "url": "https://it.wikipedia.org/wiki?curid=2953789", "title": "Ballet National de Bordeaux", "text": ""}
{"id": "2953796", "revid": "1305772", "url": "https://it.wikipedia.org/wiki?curid=2953796", "title": "Demetrio Salvi", "text": "Biografia.\n\u00c8 un esperto di Linguaggio del Cinema e della Televisione (ha insegnato presso l'IRRE Campania per i corsi promossi dal Ministero sul linguaggio cinetelevisivo), insegnante, documentarista, critico cinematografico. Dopo aver collaborato con la rivista Cineforum, \u00e8 uno dei fondatori, insieme a Federico Chiacchiari, della rivista \"Sentieri selvaggi\", oltre che il responsabile della omonima Scuola di Cinema. Ha studiato con Robert McKee, da cui ha derivato l'impostazione e i concetti di Struttura e Stile nella Sceneggiatura, e il cui metodo ha rilanciato anche in Italia nella sua attivit\u00e0 di Docente e divulgatore.\nCome documentarista ha realizzato, negli anni '90, progetti sul folklore per il Ministero dei Beni Culturali, per la serie \"Il folklore come bene culturale vivo\".\nNella sua attivit\u00e0 di critico cinematografico ha pubblicato monografie su David Lynch, Massimo Troisi, John Belushi (Stefano Sorbini editore) e scritto diverse voci per l'Enciclopedia del Cinema Treccani. Ha pubblicato anche volumi di manualistica cinematografica \"Scrivere e girare un cortometraggio\", \"Sul dialogo\", \"Insegnare cinema a Scuola\" (Edizioni Sentieri selvaggi), e il romanzo \"I giornaletti sporchi\" (Citt\u00e0 del sole). Ha collaborato, con un saggio su Massimo Troisi, al volume collettivo \"Napoli una citt\u00e0 nel cinema da Tot\u00f2 a Gomorra\"\nHa diretto il mediometraggio \"Marenero\" presentato al Torino Film Festival e \"Fuoridiqui\", presentato al Festival di Giffoni e sempre al Torino Film Festival\nItaliano."}
{"id": "2953797", "revid": "84217", "url": "https://it.wikipedia.org/wiki?curid=2953797", "title": "Guglielmo Divini", "text": ""}
{"id": "2953803", "revid": "32156351", "url": "https://it.wikipedia.org/wiki?curid=2953803", "title": "Roald Engelbregt Gravning Amundsen", "text": ""}
{"id": "2953805", "revid": "767487", "url": "https://it.wikipedia.org/wiki?curid=2953805", "title": "Bassey Akpan", "text": "Carriera.\nHa giocato 6 partite con la Nazionale Under-17 nigeriana al Mondiale di categoria del 2001.\nCon la Nazionale maggiore ha esordito nell'amichevole contro il Congo del 3 marzo 2010 vinta per 5-2."}
{"id": "2953809", "revid": "1005847", "url": "https://it.wikipedia.org/wiki?curid=2953809", "title": "Mario Bertolissi", "text": "Carriera.\nLaureato nel 1973 in Giurisprudenza presso l'Universit\u00e0 degli Studi di Padova, avvocato dal 1978, \u00e8 stato allievo del grande giurista, nonch\u00e9 Presidente della Corte Costituzionale, Livio Paladin. Attualmente \u00e8 professore ordinario di diritto costituzionale presso la Scuola di Giurisprudenza di Padova. Dal 1978 esercita l'attivit\u00e0 di avvocato, anche presso le supreme magistrature. Ha fondato il Centro Studi sulle Istituzioni, a Padova.\nGi\u00e0 componente del Consiglio Superiore delle Finanze e della Commissione Statuto del Consiglio regionale del Veneto, tra il 2003 e il 2006 \u00e8 stato presidente dell'Editoriale Il Gazzettino. \u00c8 stato Vicepresidente della Fondazione Cassa di Risparmio di Padova e Rovigo ed \u00e8 attualmente Vicepresidente dell'Associazione \"Amici di Giorgio Lago\". \u00c8 componente della Commissione Paritetica per le norme di attuazione dello Statuto della Regione Friuli-Venezia Giulia. Dal 2010 al 2016 \u00e8 stato vicepresidente del consiglio di sorveglianza di Intesa Sanpaolo. \u00c8 stato anche membro del consiglio di amministrazione di Equitalia.\nAttualmente \u00e8 membro della delegazione trattante per l'Autonomia del Veneto a seguito del Referendum consultivo per l'autonomia veneta."}
{"id": "2953816", "revid": "1543377", "url": "https://it.wikipedia.org/wiki?curid=2953816", "title": "Ucisz moje serce", "text": "Ucisz moje serce \u00e8 il terzo singolo da solista della cantante pop polacca Sasha Strunin, pubblicato dall'etichetta discografica Sony BMG nel febbraio del 2010 ed estratto dal suo album di debutto \"Sasha\"."}
{"id": "2953817", "revid": "767487", "url": "https://it.wikipedia.org/wiki?curid=2953817", "title": "Federazione Internazionale di Wushu", "text": "La Federazione Internazionale di Wushu (Inglese: International Wushu Federation, IWUF; Cinese: \"Guoji Wushu Lianhehui \u56fd\u9645\u6b66\u672f\u8054\u5408\u4f1a)\" \u00e8 la federazione sportiva internazionale, riconosciuta dal CIO che governa lo sport della wushu. \u00c8 stata fondata il 3 ottobre 1990 presso i Giochi asiatici. L'organizzazione promuove il wushu nelle sue varie forme, specialmente wushu taolu e sanda. La IWUF ospita i campionati mondiali di wushu dal 1991.\nCompetizioni.\nCampionati del Mondo:\nCoppe del Mondo:"}
{"id": "2953821", "revid": "1762097", "url": "https://it.wikipedia.org/wiki?curid=2953821", "title": "Ospedaletto (Istrana)", "text": "Ospedaletto \u00e8 una frazione del comune di Istrana, in provincia di Treviso.\nGeografia fisica.\nSorge all'estremit\u00e0 sudovest del capoluogo, al confine con Cavasagra di Vedelago.\nA sud della frazione scorre il fiume Sile, che in questo tratto iniziale si caratterizza per le numerose diramazioni (in particolare il Siletto) e le zone umide ricche di risorgive; l'area \u00e8 protetta dal Parco naturale regionale del Fiume Sile. Per il resto il territorio \u00e8 privo di corsi d'acqua di rilievo e l'approvvigionamento idrico \u00e8 assicurato dalle varie canalette derivanti dal canale della Vittoria di Ponente, alimentato a sua volta dal Piave.\nStoria.\nIl primo riferimento scritto \u00e8 del 997. Il toponimo richiama alla presenza di un ospizio per viandanti gestito dai benedettini di Polirone e attestato dall'XI secolo. Nel 1314 \"Hospitali de Cavasagra\" (in effetti fu molto legata alla vicina frazione di Vedelago) rappresentava una regola e cappella dipendente dalla capopieve di Istrana e vi venivano censiti sette \"fuochi\".\nMonumenti e luoghi d'interesse.\nChiesa della Purificazione di Maria.\nLa parrocchiale di Ospedaletto, a cui era annesso l'ospedale-monastero, dipese dal convento di San Cipriano di Murano, passando poi in commenda al patriarca di Venezia dal 1587 al 1944 (pur dipendendo sempre dalla diocesi di Treviso).\nL'edificio attuale fu ricostruito nel XVIII secolo su iniziativa dell'allora parroco don Giovanni Piccoli, il quale pot\u00e9 usufruire del lascito testamentario del patrizio e possidente locale Domenico Querini, ivi sepolto; fu consacrato il 24 settembre 1774. Fu successivamente ampliato nel 1900 con la costruzione delle due navate laterali. \u00c8 una costruzione pregevole e tra le varie opere che la ornano si ricorda l'affresco del soffitto, una \"Purificazione\" attribuita al Tiepolo; vanno menzionati poi la pala di Filippo de Blancey e un preziosissimo apparato per le Quarantore placcato in oro, attualmente non utilizzato."}
{"id": "2953828", "revid": "767487", "url": "https://it.wikipedia.org/wiki?curid=2953828", "title": "Paolo Montarsolo", "text": "Biografia.\nFratello di Carlo Montarsolo, capitano d'aviazione e pittore, dopo aver lasciato gli studi universitari, Montarsolo studi\u00f2 canto dapprima con il maestro E. Conti, poi al \"centro di perfezionamento per giovani artisti\" del Teatro alla Scala di Milano.\nAllievo del Centro di perfezionamento per giovani artisti lirici istituito presso il Teatro alla Scala di Milano, fece parte del complesso dei \"Cadetti della Scala\" esibendosi in numerose produzioni, talvolta anche sul palcoscenico del massimo teatro milanese.\nIl debutto scaligero ufficiale avvenne nel 1951, in un ruolo secondario del Werther, e da allora fu utilizzato per oltre cinque anni in ruoli fiancheggianti (Cunone \"Il franco cacciatore\", Cirillo nella \"Fedora\"...). Ma nel frattempo si faceva notare per il giusto rilievo conferito a ruoli del repertorio comico (Gaudenzio ne \"Il signor Bruschino\", Beaupertuis ne \"Il cappello di paglia di Firenze\", Simone nel \"Gianni Schicchi\"...).\nDopo prove di maggiore impegno, tutte affrontate alla Piccola Scala (\"Le astuzie femminili\" di Cimarosa, La Notte di un nevrastenico di Rota, Il Revisore di Egk, Lo Frate 'nnammorato di Pergolesi...) egli si orient\u00f2 soprattutto verso ruoli brillanti e giocosi o \"di carattere\" nei quali ancora oggi non \u00e8 agevole intravedere chi sia in grado di sostituirlo.\nPilastri della sua lunga carriera (1951 - 1997) che lo ha condotto nei massimi teatri in Italia e all'estero (Metropolitan, Covent Garden, Op\u00e9ra di Parigi, Bolscioi, ...) sono stati don Basilio del Barbiere rossiniano, con quella \"Calunnia\" nella originale, luminosa tonalit\u00e0 di re maggiore \"che in anni di studio consapevole e di perfezionamenti successivi ha portato a perfezione esemplare\"; don Magnifico della Cenerentola, al quale ha conferito \"una pressoch\u00e9 illimitata gamma di tonalit\u00e0, dal cinico al caricaturale, dal ridicolo al buffonesco, sino a giungere al patetico\"; don Pasquale, il dottor Dulcamara dell'Elisir d'amore, Mustaf\u00e0 dell'Italiana in Algeri, ruoli nei quali si \u00e8 imposto \"con l'impronta di una personalit\u00e0 tale da farne un autentico padrone della scena, spesso di una comicit\u00e0 irresistibile\".\nSenza dimenticare i ruoli mozartiani, primi fra tutti, don Alfonso del Cos\u00ec fan tutte, reso con aristocratico distacco, e Leporello del Don Giovanni la cui interpretazione rappresenta una pietra miliare nella storia del teatro mozartiano.\n\"Cantante-attore (o attore-cantante) che nobilita la categoria collocandosi ai piani alti nella storia del Buffo, dalla quale pi\u00f9 nessuno potr\u00e0 rimuoverlo\".\n\u00c8 stato stimato che Montarsolo abbia recitato in tutta la carriera ben 128 ruoli principali, alcuni dei quali nel registro del basso buffo.\nMolto famosa \u00e8 la sua interpretazione di \"Don Magnifico\" ne La Cenerentola di Rossini.\nPaolo Montarsolo all'estero.\nAll'estero fu frequentemente ospite del Festival di Glyndebourne (\"Mustaf\u00e0\", \"don Alfonso\", \"Leporello\", \"Osmino\"..), di Salisburgo (\"don Basilio\", \"don Bartolo\" delle Nozze di Figaro per 8 anni consecutivi dir. H. von Karajan), di Aix en Provence, dei Paesi Bassi, di Edimburgo.\nVienna, Parigi, Ginevra, Londra, Mosca, Barcellona, lo hanno visto protagonista di memorabili edizioni di \"Cenerentola\", L'Italiana in Algeri, Don Pasquale, Elisir d'Amore, Il cappello di paglia di Firenze...\nIn America \u00e8 stato ospite del Met a N.Y., di Dallas, S. Francisco, Houston, Philadelphia, Washington, Buenos Aires e Santiago del Cile.\nOpere contemporanee.\n\u00c8 stato protagonista di diverse opere contemporanee, alcune in prima assoluta, di Petrassi, Rota, Tosatti, Hazon, in ruoli anche drammatici che ha potuto affrontare grazie alla sua spiccata sensibilit\u00e0."}
{"id": "2953830", "revid": "727616", "url": "https://it.wikipedia.org/wiki?curid=2953830", "title": "Johann Peter Salomon", "text": "Biografia.\nNacque a Bonn, nella casa che poi divenne il luogo di nascita di Beethoven.\nFu primo violino e direttore d'orchestra presso la corte del principe Enrico, fratello di Federico II di Prussia.\nSi trasfer\u00ec poi a Londra nei primi anni 1780, e vi rimase fino alla morte, dove lavor\u00f2 come compositore e violinista in un quartetto d'archi.\nLa storia della musica tuttavia lo ricorda maggiormente come uno dei pi\u00f9 famosi impresari musicali, attivissimo a Londra, dove si stabil\u00ec definitivamente, alla fine di XVIII secolo, e organizzava importanti eventi concertistici. Riusc\u00ec a portare Franz Joseph Haydn a Londra nel 1791-1792 e di nuovo nel 1794-1795. In questa occasione, Haydn scrisse le sue ultime sinfonie numerate 93-104, chiamate sinfonie londinesi, e un Sinfonia concertante in risposta al suo allievo, diventato suo concorrente, Ignaz Pleyel.\nMolti contemporanei di Haydn videro le loro opere eseguite in questi \"concerti di Salomon\": Jan Ladislav Dussek, Adalbert Gyrowetz, Leopold Kozeluch, V\u00e1clav Pichl, Antonio Rosetti, Muzio Clementi e Franz Anton Hoffmeister principalmente.\nSecondo Franz Xaver Wolfgang Mozart, fu Solomon a dare il soprannome \"Jupiter\" alla Sinfonia n. 41 di Mozart.\nCome compositore scrisse 5 melodrammi, 1 oratorio, 3 concerti per violino, poco meno di una decina di sinfonie, una dozzina di sonate per violino e per strumenti vari, e alcune piccole pagine vocali da camera (lieder, canzonette ecc.)."}
{"id": "2953833", "revid": "1714743", "url": "https://it.wikipedia.org/wiki?curid=2953833", "title": "Elisabetta di Hohenzollern (1474-1507)", "text": "Biografia.\nVenne data in moglie al conte Ermanno VIII di Henneberg che spos\u00f2 a Aschaffenburg il 23 ottobre 1491.\nDall'unione nacquero nove figli:"}
{"id": "2953839", "revid": "767487", "url": "https://it.wikipedia.org/wiki?curid=2953839", "title": "Tatiana Okupnik", "text": "Biografia.\nTatiana Okupnik laureata all'Universit\u00e0 di \u0141\u00f3d\u017a. Appassionata di musica gi\u00e0 da molto piccola, \u00e8 entrata da adolescente nel gruppo amatoriale Carpe Dream come cantante. Ha debuttato in televisione nei programmi \"Pr\u00f3bie talentu\" e \"Chichot 2\", dove ha incontrato Pawe\u0142 Rurak-Sokal, con cui ha a formare la band Blue Caf\u00e9.\n\u00c8 stata cantante dei Blue Caf\u00e9 dalla nascita nel gruppo alla fine degli anni '90. Con loro ha pubblicato gli album \"Fanaberia\" (2002) e \"Demi-sec\" (2003), e nel 2004 hanno rappresentato la Polonia all'Eurovision Song Contest 2004 con il brano \"Love Song\", piazzandosi al 17\u00ba posto su 24 partecipanti con 27 punti totalizzati. Nel 2005 la cantante ha lasciato la band per intraprendere una carriera da solista."}
{"id": "2953842", "revid": "115296125", "url": "https://it.wikipedia.org/wiki?curid=2953842", "title": "Sala delle Udienze del Collegio del Cambio", "text": "La Sala delle Udienze del Collegio del Cambio a Perugia era il salone principale della sede dell'Arte del Cambio locale. Si tratta di un salone monumentale famoso soprattutto per un ciclo di affreschi dipinto da Pietro Perugino (1496-1500) all'apice della sua carriera. Si tratta del capolavoro dell'artista e uno dei massimi traguardi della pittura italiana alle soglie del XVI secolo.\nStoria.\nL'Arte del Cambio aveva ricevuto l'autorizzazione di stabilirsi in alcuni locali a un'estremit\u00e0 del palazzo dei Priori a partire dal 1452. Fino al 1457 ebbero luogo lavori architettonici di adattamento e sistemazione degli ambienti.\nNel 1496 venne deciso di affidare la decorazione della Sala delle Udienze, luogo delle riunioni e centro delle attivit\u00e0 commerciali della corporazione, al Perugino, artista tra i pi\u00f9 richiesti in Italia, responsabile contemporaneamente sia di una bottega a Firenze che a Perugia; egli in quel periodo si trovava infatti a Perugia al lavoro per il \"Polittico di San Pietro\". Il contratto siglato quell'anno reca la data 26 gennaio. Perugino vi lavor\u00f2 soprattutto dal 1498 e termin\u00f2 il ciclo nel 1500, con ricorso ad aiuti come richiedeva un'impresa decorativa del genere. Tra di essi spiccavano Andrea d'Assisi, il Fantasia e forse il giovane Raffaello, magari alla figura della \"Fortezza\" e nel volto di \"Salomone\".\nIl saldo del pagamento avvenne l'11 giugno 1507 per un totale di 350 ducati d'oro. Le pitture, come in voga a quell'epoca, si integravano in un omogeneo programma iconografico con le altre decorazioni, come gli arredi lignei predisposti da Domenico del Tasso tra il 1491 e il 1493, in cui si trova una dei pi\u00f9 antichi esempi conosciuti di decorazione a grottesche su supporto ligneo. Le imposte delle porte vennero invece realizzate da Antonio Bencivenni da Mercatello entro il 1501.\nVasari lod\u00f2 ampimanete il ciclo: \"Quest'opera, che fu bellissima e lodata pi\u00f9 che alcun'altra che da Pietro fusse in Perugia lavorata, \u00e8 oggi dagl'uomini di quella citt\u00e0, per memoria d'un s\u00ec lodato artefice della patria loro, tenuta in pregio\".\nDescrizione.\nIl tema del ciclo \u00e8 la concordanza fra sapienza pagana e sapienza cristiana, elaborato dall'umanista Francesco Maturanzio. Tra le fonti iconografiche a cui il pittore si ispir\u00f2 ci furono il ciclo degli \"Uomini illustri\" della sala del Giglio in Palazzo Vecchio a Firenze, opera di Domenico Ghirlandaio (1481-1485), e gli affreschi di palazzo Trinci a Foligno.\nLa volta, tra grottesche, presenta una serie di divinit\u00e0/pianeti.\nIl programma decorativo delle lunette ruota attorno al trionfo delle quattro Virt\u00f9 cardinali, incarnate in una serie di figure esemplari dell'antichit\u00e0, e delle tre Virt\u00f9 teologali, a cui fanno riferimento i tre episodi della vita di Cristo.\nAlla parete destra si trova la figura isolata di \"Catone\", simbolo di saggezza. Nella prima lunetta la \"Prudenza e Giustizia sopra sei savi antichi\". Sul pilastro divisorio si trova l\"'Autoritratto\" di Perugino con l'iscrizione dedicatoria. La seconda lunetta presenta la \"Fortezza e Temperanza sopra sei eroi antichi\".\nLa parete di fondo ha le lunette della \"Trasfigurazione\" e della \"Nativit\u00e0\". Sulla parete destra \"Dio Padre in gloria tra angeli e cherubini sopra un gruppo con profeti e sibille\"\". Il pilastro successivo contiene una cartella tra grottesche con la data di completamento dell'impresa: \"Anno Salut. MD\".\nVolta.\nCome di consueto la decorazione dovette avviare dalla volta a padiglione, che venne dipinta a tempera, forse perch\u00e9 il maestro la trov\u00f2 gi\u00e0 intonacata, accelerando notevolmente i tempi di esecuzione. Sei spicchi triangolari circondano la vela centrale a forma di losanga; in ciascuno di essi si trova la personificazione di un Dio/Pianeta legato ai segni zodiacali e raffigurato su un carri trionfali trainati da vari animali, tra citazioni colte. Vi si vedono \"Saturno, Giove\" e \"Marte\" al di sopra della parete di fondo, \"Apollo/Sole\" al centro, \"Mercurio, Diana/Luna\" e \"Venere\" sopra la parete della finestra.\nTra queste raffigurazioni figurate si trova poi una fitta decorazione fantastica, in cui si trovano putti a cavallo di capre e pantere, satiri, arpie, mascheroni e gruppi erotici, ripresi anche nei decori lignei sottostanti. Se i disegni della volta sono attribuibili al maestro, l'esecuzione venne in larga parte completata da due collaboratori diversi, in tutta probabilit\u00e0 il Pastura e Andrea d'Assisi detto l'Ingegno. Si tratta comunque di opere di grande equilibrio e qualit\u00e0, che confermano una continua supervisione del Perugino che non permise cedimenti. \"Apollo-Sole\", al centro della volta, incarna la funzione di reggente del tempo. Secondo la tradizione rinascimentale, mutuata dai Trionfi di Francesco Petrarca, le divinit\u00e0 planetarie sono raffigurate su carri trainati da animali reali e fantastici.\n\"Trasfigurazione\".\nLa decorazione prosegu\u00ec con i cinque lunettoni che occupano la met\u00e0 superiore delle pareti e sono incorniciati da un sottile fregio a monocromo e pilastrini con grottesche.\nLa \"Trasfigurazione\" (226x229 cm), ambientata sul monte Tabor, simboleggiava la virt\u00f9 della Fede. Lo schema dell'affresco riprende numerose altre opere di Perugino in cui la divinit\u00e0 \u00e8 rappresentata in una mandorla che fluttua sopra un registro inferiore, in questo caso i tre apostoli Giovanni, Pietro e Giacomo maggiore, che appaiono moderatamente sorpresi dalla rivelazione della natura divina di Ges\u00f9. Ai lati del Cristo si trovano le consuete apparizioni dei profeti Mos\u00e8 e Isaia, raffigurati in ginocchio in posizioni oranti. Alle estremit\u00e0 della mandorla corrono le iscrizioni: e .\nDi grandissima finezza sono le teste dei tre apostoli, con la plasticit\u00e0 dei corpi piuttosto marcata. Nel volto di san Giacomo, con le masse di colore che assumono quasi un valore plastico e il particolare modo di delimitare le parti in luce e quelle in ombra, si \u00e8 voluta vedere la mano del giovane Raffaello.\n\"Nativit\u00e0\".\nLa \"Nativit\u00e0\" o \"Adorazione del Bambino\" (264x225 cm) sintetizza un'allegoria della Carit\u00e0. Anche in questo caso la scena \u00e8 impostata attingendo al repertorio dei lavori precedenti dell'artista, in particolare la perduta \"Nativit\u00e0\" della Cappella Sistina, con le figure principali avanzate in primo piano, e il tema del portico centrale che conduce lo sguardo dello spettatore in lontananza, verso un sereno paesaggio lacustre. Il Bambino si trova disteso a terra tra san Giuseppe e la Madonna in adorazione, mentre dietro di lui si trovano alcuni pastori inginocchiati, i cui bastoni fanno convergere le linee di forza verso il bambinello. A sinistra si trova poi nello sfondo un altro gruppo di pastori con gregge, e a destra il bue e l'asinello. In alto, sotto le arcate, tre angeli cantano inni, come riportato nell'iscrizione in lettere dorate .\nLa scena presenta affinit\u00e0 con la \"Crocifissione della Confraternita di Sant'Agostino\" dipinta da Raffaello diciassettenne, in particolare nei tre angeli e nel paesaggio. Nelle figure principali \u00e8 presente un ispessimento dei contorni e una resa dei volumi pi\u00f9 plastica che hanno fatto pensare a un intervento del giovane aiuto di Perugino, divenuto poi uno dei pi\u00f9 grandi maestri dell'arte italiana. Questa saldezza plastica manca ad esempio nell\"'Adorazione dei Magi di Citt\u00e0 della Pieve\", dipinta dal Perugino nel 1504.\n\"Eterno tra angeli sopra un gruppo con profeti e sibille\".\nLa lunetta dell'\"Eterno tra angeli sopra un gruppo con profeti e sibille\" (229x370 cm), allegoria della Speranza, presenta lo schema delle altre due lunette delle Virt\u00f9 teologali, con un registro inferiore di personaggi stanti e uno superiore, in questo caso occupato dall'eterno benedicente entro un nimbo luminoso, circondato da cherubini, serafini e due angeli svolazzanti, pure ripresi dal repertorio dell'artista. Il paesaggio, con le tipiche dolci colline umbre punteggiate da alberelli, senza luogo e senza tempo, scala verso il centro creando l'effetto di una vallata aperta che fa convergere l'occhio dello spettatore sul centro della rappresentazione. I profeti e le sibille sono divisi in due gruppi simmetrici e le iscrizioni alla base aiutano a riconoscere i personaggi, oltre ai cartigli che essi recano in mano con brani di profezie. Da sinistra si incontrano Isaia, Mos\u00e8, Daniele, Re Davide, Geremia e Salomone, poi le sibille Eritrea, Persica, Cumana, Libica, Tiburtina e Delfica.\nSi tratta dell'unica lunetta in cui il disegno preparatorio fu riportato mediante incisione, piuttosto che lo spolvero, usato in tutte le altre scene. L'impaginazione compositiva, rispetto alle altre scene, \u00e8 meno schematica e la stesura pittorica pi\u00f9 fluida e scorrevole, forse per il ricorso a mani diverse o forse per una distanza temporale nella realizzazione. Fin dal XVII secolo si \u00e8 anche ipotizzato la presenza del giovane Raffaello, anche se all'epoca il pittore di Urbino, giovanissimo allievo del Perugino, viveva una fase della sua arte di stretta osservanza del maestro.\n\"Prudenza e Giustizia sopra sei savi antichi\".\nImpostata simmetricamente \u00e8 anche la lunetta con \"Prudenza e Giustizia sopra sei savi antichi\" (293x418 cm). Le due Virt\u00f9 stanno sedute sopra nuvole, con i rispettivi attributi, affiancate ai lati da putti che reggono cartigli con iscrizioni. In basso si vedono, da sinistra, con i nomi iscritti in basso, Fabio Massimo, Socrate, Numa Pompilio, Camillo, Pittaco e Traiano.\n\"Fortezza e Temperanza sopra sei eroi antichi\".\nLa \"Fortezza e Temperanza sopra sei eroi antichi\" (291x400 cm) ha uno schema del tutto analogo al precedente. Spiccano i sei eroi per la ricchezza delle decorazioni delle armature e delle vesti, con cimieri e cappelli fastosamente elaborati. Essi sono, da sinistra, Lucio Sicinio Dentato, Leonida, Orazio Coclite, Publio Scipione, Pericle e Cincinnato.\nLe due lunette dei \"Saggi\" e degli \"eroi\" segnano un vertice nel classicismo del pittore, raggiunto tramite un modellato morbido, una tavolozza brillante e ricca.\nL\"'Autoritratto\".\nSu un pilastro intermedio della parete sinistra si trova un quadro appeso tra nastri e collane di corallo, con effetto \"trompe-l'oeil\". Vi si trova il celebre autoritratto del pittore (40x30,5\u00a0cm) e un'iscrizione che testimonia il compiacimento per la fama raggiunta: , cio\u00e8 \"Pietro perugino, pittore insigne. Se era stata smarrita l'arte della pittura, egli la ritrov\u00f2. Se non era ancora stata inventata egli la port\u00f2 fino a questo punto.\" L'allusione \u00e8 al dibattito allora molto in voga circa la superiorit\u00e0 degli antichi o dei moderni; siccome si conoscevano pochissime tracce di pittura antica, citata invece dalle fonti, il dilemma era se i pittori del Rinascimento fossero gi\u00e0 riusciti a superare gli antichi o se essi si fossero gi\u00e0 spinti oltre, facendo di meglio di quanto era mai stato prodotto.\nI dettagli fisici e psicologici dell'autoritratto sono molto curati. La faccia \u00e8 tondeggiante, con le guance arrossate, le labbra sottili, i capelli fluenti, il mento doppio e con fossetta.\nStile.\nLa decorazione del Collegio del Cambio fu sicuramente un capolavoro, dove i concetti letterari, umanistici e classici sono trasposti in immagini armoniche e pacate, ritmicamente alternate in un andamento che ricorda la composizione musicale. I colori sono brillanti ma sapientemente armonizzati, con l'uso anche di contrasti come l'arancio accostato al verde, il giallo col blu, il rosa ancora col verde. La tecnica mostra una pennellata che divide la luce in infiniti segmenti, che vibrano scomponendosi e ricomponendosi nell'effetto finale unitatrio. L'illuminazione teatrale e la prospettiva studiata suscitarono intense emozioni tra i contemporanei. L'altissimo livello qualitativo della pittura a affresco permette di rendere una miriade di dettagli di raffinatezza non minore a quelli ottenibili su tavola.\nIl paesaggio \u00e8 generalmente semplificato e le figure sono spesso semplicemente accostate (paratassi) creando schemi simmetrici. Le ombre sul terreno sono nitide e le pose dei personaggi spesso eleganti, quasi affettate.\nQui per\u00f2 sono evidenti anche i limiti dell'arte di Perugino: la reiterazione di schemi compositivi di repertorio e la difficolt\u00e0 a rappresentare scene narrative dinamiche."}
{"id": "2953844", "revid": "767487", "url": "https://it.wikipedia.org/wiki?curid=2953844", "title": "Liban Abdi", "text": "Carriera.\nClub.\nDopo aver giocato, a livello giovanile, per V\u00e5lerenga e Skeid, Abdi fu messo sotto contratto dallo Sheffield United. Il 24 giugno 2008, pass\u00f2 in prestito agli ungheresi del Ferencv\u00e1ros, club satellite dello Sheffield United. Al primo anno, la formazione centr\u00f2 la promozione nella Nemzeti Bajnoks\u00e1g I. Successivamente, il trasferimento divent\u00f2 a titolo definitivo e Abdi trascorse complessivamente quattro anni in squadra. Il 30 giugno 2011 debutt\u00f2 in Europa League, seppure nei turni preliminari: fu infatti titolare nella vittoria per 3-0 sull'Ulisses. Nella sfida di ritorno, fu autore di un gol e contribu\u00ec cos\u00ec al successo per 0-2.\nNell'estate 2012 Abdi fu voluto ai portoghesi dell'Olhanense dall'allenatore, S\u00e9rgio Concei\u00e7\u00e3o, che ne defin\u00ec l'ingaggio. Il calciatore debutt\u00f2 nella Primeira Liga il 17 agosto successivo, in occasione della vittoria per 2-1 sull'Estoril: la sua prestazione fu premiata, da diversi giornali, dalla nomina di uomo partita. Il 1\u00ba settembre arriv\u00f2 la prima rete nella massima divisione portoghese, nella sconfitta per 3-1 contro il Porto. Nel mese di gennaio 2013 sub\u00ec un infortunio all'inguine che lo tenne lontano dai campi per un mese.\nIl 6 agosto 2013 l'Acad\u00e9mica comunic\u00f2 sul proprio sito l'ingaggio del calciatore, che si leg\u00f2 al club con un contratto biennale. Esord\u00ec in squadra il 2 settembre, schierato titolare nel pareggio per 1-1 sul campo dell'Estoril Praia.\nIl 13 gennaio 2014 firm\u00f2 un contratto con i turchi del \u00c7aykur Rizespor, valido per i successivi quattro anni e mezzo. Debutt\u00f2 in squadra il 25 gennaio, schierato titolare nella sconfitta per 3-1 sul campo del Gen\u00e7lerbirli\u011fi. Il 14 febbraio arriv\u00f2 la prima rete nella massima divisione locale, nella vittoria per 5-1 sul Gaziantepspor.\nIl 15 giugno 2016 l'Haugesund ha reso noto sul proprio sito internet che Abdi si sarebbe aggregato in prova al resto della squadra. Il 30 giugno il giocatore ha firmato un contratto valido per il successivo anno e mezzo con questo club, esordendo in squadra il 16 luglio successivo, subentrando a Roy Miljeteig e trovando la rete del definitivo 4-1 sul Viking. Ha chiuso la stagione con 14 presenze e 2 reti, contribuendo cos\u00ec al 4\u00ba posto finale dell'Haugesund.\nAlla scadenza del contratto che lo legava all'Haugesund fino al 31 dicembre 2017, Abdi \u00e8 passato ai sauditi dell'Al-Ettifaq. Ad aprile 2018 \u00e8 ritornato in Norvegia per giocare nella squadra riserve del Viking.\nIl 1\u00ba aprile 2019 \u00e8 stato reso noto il suo passaggio al Mj\u00f8lner. Ad agosto dello stesso anno \u00e8 passato al Brodd.\nNazionale.\nEssendo in possesso del doppio passaporto, Abdi pu\u00f2 essere convocato anche dalla Nazionale norvegese. A questo proposito, nel mese di agosto 2012, il commissario tecnico della selezione scandinava, Egil Olsen, ha dichiarato di essere interessato alle prestazioni del calciatore e di osservarlo tramite \"Wyscout\", programma utilizzato dall'allenatore per monitorare le prestazioni dei giocatori norvegesi. Lo stesso Abdi, pochi giorni dopo, ha affermato di non aver mai vestito la maglia della e ha manifestato la volont\u00e0 di rappresentare la Norvegia.\nStatistiche.\nPresenze e reti nei club.\n\"Statistiche aggiornate al 17 agosto 2019.\""}
{"id": "2953845", "revid": "1543377", "url": "https://it.wikipedia.org/wiki?curid=2953845", "title": "Stockbridge (Massachusetts)", "text": "Stockbridge \u00e8 un comune degli Stati Uniti d'America facente parte della contea di Berkshire nello stato del Massachusetts.\nFu fondata nel 1734 come una missione per una trib\u00f9 di Mohicani chiamata \"Stockbridge Indians\".\n\u00c8 presente il museo Norman Rockwell."}
{"id": "2953851", "revid": "838137", "url": "https://it.wikipedia.org/wiki?curid=2953851", "title": "AGIL Volley 2001-2002", "text": "Questa voce raccoglie le informazioni riguardanti l'AGIL Volley nelle competizioni ufficiali della stagione 2001-2002.\nStagione.\nLa stagione 2001-2002 dell', il primo in Serie A1, si apre con importanti cambiamenti in ambito societario: la squadra infatti sposta la sua sede da Trecate a Novara ed il marchio Asystel diventa \"main sponsor\"; nell'ambito del mercato vengono confermate diverse autrici della promozione, come Paola Cardullo, Sara Anzanello, Laura Venturini e Natalia Vigan\u00f2 ed acquistate sia giocatrici esperte come le due nazionali cinesi Qui He e Yue Sun, la serbo montenegrina Branka Sekuli\u0107 e la croata Nata\u0161a Osmokrovi\u0107 sia delle giovani come Nadia Centoni, Martina Guiggi e Raffaella Calloni, queste ultime due provenienti dal progetto federale del . L'avvio di campionato \u00e8 stentato: nelle prime quattro giornate infatti la squadra coglie due vittorie e due sconfitte, poi inizia una serie di successi consecutivi, ben otto, che la spingono ai vertici della classifica; il girone di ritorno si conclude con due sole sconfitte e l'AGIL chiude la prima fase di campionato al terzo posto in classifica, qualificandosi per i \"play-off\" scudetto: ai quarti di finale ed in semifinale supera in tre gare prima il di Jesi e poi il , mentre in finale incontra il , il quale dopo aver ceduto il primo incontro al tie-break, vince i successivi tre incontri aggiudicandosi lo scudetto. L'AGIL, con questo risultato, \u00e8 la prima squadra nella storia della pallavolo italiana, ad arrivare da neo-promossa ad una finale scudetto ed inoltre si qualifica per la Coppa CEV 2002-03.\nL'avventura in Coppa Italia invece \u00e8 alquanto deludente: l'AGIL viene sconfitta nella gara d'esordio, gli ottavi di finale, dal Vicenza, in tre set e quindi eliminata.\nOrganigramma societario.\nArea direttiva\nArea tecnica\nArea sanitaria"}
{"id": "2953857", "revid": "729019", "url": "https://it.wikipedia.org/wiki?curid=2953857", "title": "Bundesautobahn 45", "text": "La Bundesautobahn 45, abbreviata anche in A 45, \u00e8 una autostrada tedesca che collega la citt\u00e0 di Dortmund con la citt\u00e0 di Aschaffenburg, nella zona di Francoforte sul Meno. Corre parallela all'autostrada A 3, e quindi \u00e8 utile per collegare la regione della Ruhr con Francoforte, decongestionando la trafficatissima A 3."}
{"id": "2953859", "revid": "110157", "url": "https://it.wikipedia.org/wiki?curid=2953859", "title": "International Waterski &amp; Wakeboard Federation", "text": "La International Waterski &amp; Wakeboard Federation (IWWF) \u00e8 la federazione sportiva internazionale, riconosciuta dal CIO che governa gli sport dello sci nautico e del wakeboard."}
{"id": "2953860", "revid": "483293", "url": "https://it.wikipedia.org/wiki?curid=2953860", "title": "International Water Ski Federation", "text": ""}
{"id": "2953862", "revid": "599013", "url": "https://it.wikipedia.org/wiki?curid=2953862", "title": "Cha Du-ri", "text": "Biografia.\n\u00c8 figlio d'arte. Suo padre Cha Bum-Kun, \u00e8 stato attaccante dell' e del ed \u00e8 il miglior marcatore della Corea del Sud con 55 reti.\nCha nasce a Francoforte sul Meno in Germania (allora Germania Ovest), quando suo padre Cha Bum-Kun giocava in Bundesliga con l'Eintracht Francoforte; qui Cha du Ri ha vissuto la sua infanzia.\nCarriera.\nClub.\nCha Du Ri ha giocato principalmente in Germania (seguendo quindi le orme del padre), con le maglie dell', , , e .\nNel 2010 approda in Scozia, con la maglia del , dove milita fino al 2012.\nIl 28 luglio 2010 Cha fa il suo debutto con il Celtic in UEFA Champions League contro il , nel turno preliminare e il 14 agosto dello stesso anno esordisce anche in SPL contro l'. Cha realizza il suo primo gol contro il St Johnstone il 26 dicembre 2010. Il 26 marzo 2012, Cha viene espulso nell'Old Firm, il derby che il vinse 3\u20132.\nFa ritorno in Germania nella stagione 2012-2013 dove gioca con la maglia del .\nNel 2013 ritorna in patria, in Corea, al .\nNazionale.\nCha esordisce nel 2001 con la nazionale coreana, convocato per la prima volta dal tecnico Guus Hiddink.\nViene incluso nel 2002 nella lista dei 23 convocati, al mondiale nippo-coreano che vede perci\u00f2 la nazionale di Cha giocare in casa. La Corea, rivelazione del torneo, si fermer\u00e0 in semifinale dalla Germania, che vincer\u00e0 grazie alla rete decisiva di Michael Ballack.\nDopo l'assenza al mondiale in Germania nel 2006, partecipa al suo secondo mondiale in Sudafrica, nel 2010. Non ha giocato la seconda gara del torneo, contro l'Argentina, persa 4-1. Rimarr\u00e0 l'unica gara saltata da Cha in tutte e 4 le gare della Corea. Il 26 giugno, agli ottavi di finale, Cha gioca la sua 50 gara con la nazionale contro l'Uruguay."}
{"id": "2953871", "revid": "1305772", "url": "https://it.wikipedia.org/wiki?curid=2953871", "title": "Cappa aspirante", "text": "Con il termine Cappa aspirante ci si pu\u00f2 riferire a:"}
{"id": "2953878", "revid": "767487", "url": "https://it.wikipedia.org/wiki?curid=2953878", "title": "On My Own (Tatiana Okupnik)", "text": "On My Own \u00e8 l'album da solista di debutto della cantante polacca Tatiana Okupnik, pubblicato dall'etichetta discografica Kayax Production il 13 aprile 2007."}
{"id": "2953880", "revid": "15756", "url": "https://it.wikipedia.org/wiki?curid=2953880", "title": "Michael Tarver", "text": "Carriera.\nCircuito indipendente (2005\u20132008).\nMicheal Tarver debutta nel mondo del wrestling nella Pro Wrestling Xpress il 19 febbraio 2005 sotto il suo vero nome, battendo Brandon X in un Burgh Brawl match. Poco dopo il suo debutto, batte Daron Smythe per il Territory's Brass Knuckles Championship il 2 aprile 2005, conquistando il titolo. Smythe tent\u00f2 la rivincita, ma perse anche il rematch il 16 aprile. Poco tempo dopo, Evans inizia un feud con Scott Venom, che si risolve con la vittoria di Micheal il 14 maggio che mantiene il titolo. Dopo due settimane, viene disputato un rematch per il titolo che si risolve nuovamente a favore di Evans in un match senza squalifiche. L'11 giugno 2005, Evans perde il Brass Knuckles Championship a favore di Venom.\nDopo aver perso il titolo, Evans sfida Brandon K per il Territory's Heavyweight Championship l'8 settembre 2005 ma non riesce a vincere.\nFlorida Championship Wrestling (2008\u20132010).\nTyrone Evans continua la sua carriera nel circuito indipendente tra 2006 e il 2007. In seguito, sigla un contratto di sviluppo con la WWE e fa il suo debutto in Florida Championship Wrestling il 3 maggio 2008 perdendo contro Atlas DaBone.\nil 25 settembre Evans cambia il suo ring name in Tyson Jones poi cambiato ancora in Tyson Tarver. Si aggrega al team dei Saxton Conglomerate, una squadra composta da Black Pain, Lawrence Knight e il capo Byron Saxton. Tarver combatte il suo primo match con la Conglomerate il 30 ottobre 2008, dove lui, Pain e Drew McIntyre perdono contro Johnny Prime, Kafu e Kizarny.\nJohnny Prime inizia un feud con l'intera Conglomerate e il 16 dicembre, Tarver e Saxton perdono contro Prime e Ralph Mosca. La Conglomerate si scioglier\u00e0 presto a causa degli insuccessi. Dopo lo scioglimento, Tarver, insieme a O'Neal e Knight battono Brett DiBiase, Maverick Darsow e Tank Mulligan il 13 febbraio 2009.\nDopo un breve feud con Skip Sheffield nel novembre 2009, Tarver mira al Florida Heavyweight Championship nel 2010 (poco prima di essere trasferito ad NXT), ma perde per ben 2 volte contro il campione in carica Justin Gabriel. Il 3 giugno 2010, i rappresentanti di NXT Season 1 (Skip Sheffield, David Otunga, Michael Tarver &amp; Heath Slater) sconfiggono quelli di NXT Season 2 (Eli Cottonwood, Husky Harris, Percy Watson &amp; Lucky Cannon) in un 8-man tag team match.\nTorna il 9 dicembre in FCW, sconfiggendo Donny Marlow. Il 23 gennaio 2011, sconfigge ad un match singolo Big E.Langston. Il 12 febbraio, ha la meglio su Mike Dalton. Nei tapings FCW del 28 aprile, perde contro Xavier Woods. Poco dopo il match, viene riportato che Michael Tarver, durante il match, ha subito un infortunio al collo ed \u00e8 probabile che stia per un po' fuori dalle scene.\nWorld Wrestling Entertainment (2010\u20132011).\nViene cos\u00ec trasferito a NXT, con Carlito come mentore. Fa il suo debutto il 23 febbraio perdendo un tag team match in coppia con Carlito contro Heath Slater &amp; Christian. Nella puntata di NXT del 16 marzo, viene sconfitto da Heath Slater in un match singolo mentre la settimana successiva, in coppia con Daniel Bryan, viene sconfitto da David Otunga &amp; Darren Young. Il 30 marzo, gli esordienti di NXT partecipano ad una battle royal che avrebbe decretato il rookie che sarebbe stato Guest Host di Raw la settimana successiva. La battle royal viene vinta da David Otunga con Tarver che viene eliminato per quarto da Daniel Bryan. Nella puntata di SmackDown! del 2 aprile, Kane si dice annoiato e sfida gli 8 rookies di NXT in un 8 on 1 handicap match che viene vinto dal Big Red Monster per squalifica. A NXT, il 6 aprile, viene sconfitto da Justin Gabriel. Il 20 aprile, partecipa ad un triple treath match contro Skip Sheffield e Darren Young dove a vincere \u00e8 quest'ultimo che schiena proprio Tarver. Il 10 maggio, a Raw, i rookies di NXT sconfiggono in un 8 on 4 handicap match Santino Marella, Goldust, John Morrison e Yoshi Tatsu.\nTarver, insieme agli altri membri della prima stagione di NXT, riceve un contratto a Raw il 21 giugno. Sotto il nome di Nexus, i 7 della prima stagione di NXT attaccano superstar della WWE come John Cena, Chris Jericho, Edge, Mark Henry, The Great Khali, membri del management come Justin Roberts, Matt Striker e Vince McMahon e addirittura leggende come Ricky \"The Dragon\" Steamboat. In una puntata di Raw, i 7 del Nexus vincono un 7 on 1 handicap match contro John Cena e in un'altra occasione un 7-man elimination tag team match contro Mark Henry, Goldust, Yoshi Tatsu, Harry Smith, Tyson Kidd, Jerry Lawler e Evan Bourne, con Tarver che riesce ad eliminare Yoshi Tatsu. A Summerslam, i sette del Nexus affronteranno un team composto dalle maggiori superstar della World Wrestling Entertainment. A SummerSlam il Team WWE sconfigge la Nexus con Tarver che viene eliminato per secondo da John Morrison con la Starship-Pain. Nella puntata di Raw del 16 agosto, ogni singolo membro dei Nexus deve combattere contro un membro a scelta del Team WWE: la stipulazione decisa \u00e8 che se un qualunque membro dei Nexus dovesse perdere, dovr\u00e0 lasciare la stable. Tarver ha un match contro Daniel Bryan, e riesce a vincere, grazie a The Miz che distrae Bryan consentendo a Tarver di effettuare il roll-up vincente. Cos\u00ec facendo, Tarver rimane nei Nexus. Nella puntata di Raw del 4 ottobre, Michael Tarver perde un tag team match con John Cena contro Evan Bourne e Mark Henry. Poco dopo Wade Barrett dice di volersi sbarazzare di lui, sostituendolo probabilmente con un membro della seconda stagione di WWE NXT.\nIl 13 giugno 2011 Michael Tarver viene rilasciato dalla WWE.\nTitoli e riconoscimenti.\nPro Wrestling Xpress\nMain Event Wrestling League\nFlorida Underground Wrestling\n'Pro Wrestling Illustrated\nWWE"}
{"id": "2953881", "revid": "76069", "url": "https://it.wikipedia.org/wiki?curid=2953881", "title": "Dmitry Glukhovsky", "text": ""}
{"id": "2953882", "revid": "3831", "url": "https://it.wikipedia.org/wiki?curid=2953882", "title": "Rione de' Brozzi", "text": ""}
{"id": "2953886", "revid": "1821847", "url": "https://it.wikipedia.org/wiki?curid=2953886", "title": "Miguel Miram\u00f3n", "text": "Miguel Miram\u00f2n fu il pi\u00f9 giovane presidente che il Messico abbia mai avuto. Era conosciuto come \"Il Giovane Maccabeo\".\nBiografia.\nNato da una famiglia di origine francese, Miguel Miram\u00f3n, dopo essere entrato giovanissimo nell'esercito e aver combattuto nella guerra contro gli Stati Uniti, si dedic\u00f2 all'attivit\u00e0 politica, militando nelle file del partito conservatore. Militare di carriera, nel 1857 ader\u00ec al colpo di Stato dei conservatori (guidati dal generale F\u00e9lix Mar\u00eda Zuloaga), ostili alla politica liberale del presidente del Messico Ignacio Comonfort, ribellandosi con il suo reggimento di stanza a Puebla. Il \"golpe\" and\u00f2 a buon fine e Zuloaga, occupata Citt\u00e0 del Messico nel gennaio 1858, depose ed esili\u00f2 Comonfort e venne proclamato Presidente del Messico.\nScoppiata la guerra civile tra i conservatori e i liberali, guidati da Benito Ju\u00e1rez, gi\u00e0 vicepresidente di Comonfort e nominato presidente \"ad interim\", Miram\u00f3n riusc\u00ec a sconfiggere in diverse battaglie l'esercito liberale, adottando talvolta metodi spietati, come la fucilazione di tutti i prigionieri. Dopo le dimissioni di Zuloaga, divenne il capo del partito conservatore, venendo proclamato, il 2 febbraio 1859, presidente del Messico. In tal veste, part\u00ec con le sue truppe per assediare Veracruz, capitale del governo provvisorio liberale di Ju\u00e1rez, sostenuto dagli Stati Uniti; proprio per via del sostegno del governo di Washington, che invi\u00f2 la propria marina militare nel porto messicano per proteggere il governo liberale, Miram\u00f3n dovette desistere dall'impresa e ritirarsi verso la capitale, subendo, durante la ritirata, due sonore sconfitte.\nDimessosi il 12 agosto 1860 dalla carica presidenziale a favore di Jos\u00e9 Ignacio Pav\u00f3n, la riassunse tre giorni dopo, organizzando subito dopo una nuova offensiva per sbaragliare gli avversari in una battaglia campale. Lo scontro tra i conservatori, guidati dallo stesso presidente, e i liberali, alla testa dei quali vi era il generale Jes\u00fas Gonzales Ortega, avvenne il 22 dicembre 1860 a San Miguel de Calpulalpam, e si risolse a favore delle truppe liberali. Preso atto della sconfitta, Miram\u00f3n rassegn\u00f2 le dimissioni due giorni dopo e part\u00ec per l'esilio, rifugiandosi prima a Cuba e poi a Parigi. Riusc\u00ec a rientrare in Messico nel 1862, durante il Secondo intervento francese in Messico, quando la Francia di Napoleone III, per difendere i propri interessi economici di fronte al congelamento del debito estero messicano attuato da Ju\u00e1rez, invase il Paese centroamericano, facendo proclamare da un'assemblea di notabili messicani il Secondo Impero messicano, offrendo la corona imperiale all'arciduca austriaco Massimiliano d'Asburgo, fratello dell'imperatore asburgico Francesco Giuseppe d'Asburgo.\nMiram\u00f3n decise di mettersi al servizio del nuovo regime, ottenendo importanti incarichi, come la nomina a gran maresciallo e ad ambasciatore a Berlino, nel 1864. Tuttavia, due anni dopo rientr\u00f2 in patria per sostenere il sovrano messicano dopo l'annuncio della ritirata delle truppe francesi, le quali, su pressione americana, si accingevano ad abbandonare il Paese. Massimiliano, infatti, si rifiut\u00f2 di abdicare e si prepar\u00f2 a resistere all'avanzata dei repubblicani, trincerandosi nel febbraio 1867, nella cittadina di Santiago de Quer\u00e9taro, pur contro il parere di Miram\u00f3n, che considerava la posizione troppo poco adatta alla difesa. Ben presto le truppe repubblicane, al comando del generale Mariano Escobedo, misero infatti l'assedio alla piazzaforte: sulle prime, Miram\u00f3n riusc\u00ec a respingere gli attacchi, ma, dopo il tradimento del colonnello Miguel L\u00f3pez, che, il 5 maggio consegn\u00f2 agli assedianti la vitale postazione di La Cruz, la situazione si fece insostenibile.\nQuindi, insieme all'imperatore e al generale Tom\u00e1s Mej\u00eda, tent\u00f2 di fare una sortita per rompere l'accerchiamento, ma i tre vennero catturati e condannati a morte da un tribunale militare messicano. Massimiliano, Miram\u00f3n e Mej\u00eda furono fucilati il 19 giugno 1867 nel Cerro de Las Campanas a Quer\u00e9taro, da un plotone d'esecuzione comandato dal generale Escobedo. I suoi resti vennero deposti nel Pantheon di San Fernando, ma nel 1872, dopo la morte di Ju\u00e1rez, la moglie, Concepci\u00f3n Lombardo, chiese che venissero traslati in una delle cappelle della Cattedrale di Puebla. "}
{"id": "2953887", "revid": "599013", "url": "https://it.wikipedia.org/wiki?curid=2953887", "title": "Marko Simeunovi\u010d", "text": ""}
{"id": "2953888", "revid": "1543377", "url": "https://it.wikipedia.org/wiki?curid=2953888", "title": "European Masters Championship di pallavolo femminile", "text": "L'European Masters Championship di pallavolo femminile \u00e8 una competizione sportiva continentale a cadenza biennale organizzata dalla Conf\u00e9d\u00e9ration Europ\u00e9enne de Volleyball (CEV), la federazione europea della pallavolo.\nSi tratta di un torneo tra nazionali di \"veterane\" diviso in due categorie: gli over 35 (35-45 anni) e gli over 45 (45+), che assegna il titolo di campione europeo alla nazionale vincitrice.\nIl primo \"European Masters Championship\" si tenne nel 2007 in Grecia con il nome di \"Campionato Europeo Veterans\".\nDopo la prima edizione la categoria over 45 (45+) \u00e8 stata abolita lasciando solo la over 35 senza limiti d'et\u00e0 (35+)."}
{"id": "2953889", "revid": "1114711", "url": "https://it.wikipedia.org/wiki?curid=2953889", "title": "Oh Beom-seok", "text": ""}
{"id": "2953894", "revid": "92723", "url": "https://it.wikipedia.org/wiki?curid=2953894", "title": "Vojtech Maty\u00e1\u0161 J\u00edrovec", "text": "Biografia.\nInizi\u00f2 gli studi musicali con il padre, maestro di cappella presso la Cattedrale di \u010cesk\u00e9 Bud\u011bjovice prima di trasferirsi a Praga per studiare legge.\nDivenne segretario del conte Franz von F\u00fcnfkirchen a Brno, per il quale partecip\u00f2 ai concerti della sua orchestra. Ivi compose le sue prime sinfonie che invi\u00f2 ad un editore. Nel 1785 si trasfer\u00ec a Vienna, dove divenne amico di Mozart, che lo incoraggi\u00f2 a perseverare nella composizione.\nDal 1786 al 1793, viaggi\u00f2 in tutta Europa, dove ebbe modo di incontrare Johann Wolfgang von Goethe a Roma, Ignaz Pleyel e Joseph Haydn a Londra ai Concerti Salomon nel 1791. A Parigi scopr\u00ec che una delle sue sinfonie era stata attribuita a Haydn, la cui maggior reputazione consentiva agli editori di vendere pi\u00f9 facilmente le opere.\nTorn\u00f2 quindi in Boemia nel 1793. Nel 1804 fu nominato alla prestigiosa posizione di vice Kapellmeister del Teatro di Corte di Vienna, dove ebbe modo di fare la conoscenza di Beethoven, diventando suo amico.\nOpere.\nAlcune sue opere poco conosciute sono state riscoperte dai London Mozart Players nel 2000, con la registrazione delle sinfonie op. 6 No. 2 e 3 e op. 12 n. 1 in stile galante, si avvicinano alle sinfonie scritte da Joseph Haydn.\nOltre a delle opere, scrisse numerosi ed importanti pezzi di musica da camera."}
{"id": "2953895", "revid": "287204", "url": "https://it.wikipedia.org/wiki?curid=2953895", "title": "Miguel Miram\u00f2n", "text": ""}
{"id": "2953901", "revid": "1543377", "url": "https://it.wikipedia.org/wiki?curid=2953901", "title": "Campionati europei giovanili di nuoto 1967", "text": "I I Campionati europei giovanili di nuoto e tuffi si sono disputati a Link\u00f6ping dal 13 agosto al 15 agosto 1967.\nHanno partecipato alla manifestazione le federazioni iscritte alla LEN; questi sono i criteri di ammissione:"}
{"id": "2953902", "revid": "425563", "url": "https://it.wikipedia.org/wiki?curid=2953902", "title": "The Lumberjack Song", "text": ""}
{"id": "2953905", "revid": "767487", "url": "https://it.wikipedia.org/wiki?curid=2953905", "title": "Kang Min-soo", "text": ""}
{"id": "2953914", "revid": "123093015", "url": "https://it.wikipedia.org/wiki?curid=2953914", "title": "Pinocchio (videogioco 1995)", "text": "Pinocchio \u00e8 un videogioco rompicapo e d'avventura platformer del 1995, tratto dall'omonimo film d'animazione.\nTrama.\nIl falegname Geppetto desidera che la sua marionetta Pinocchio possa diventare un bambino vero e, nella notte, la Fata Azzurra giunge e dona la vita a Pinocchio, ma gli dice che dovr\u00e0 dimostrarsi bravo, coraggioso e disinteressato, assistito nel suo viaggio dal Grillo Parlante.\nLivelli.\nPinocchio sfugge a Monstro salvando lo svenuto Geppetto, ma cade a terra stremato e privo di forze, morto. La Fata lo resuscita e lo trasforma in un bambino vero, mentre il Grillo osserva il tutto felice cantando una canzone."}
{"id": "2953915", "revid": "123701655", "url": "https://it.wikipedia.org/wiki?curid=2953915", "title": "Prosciutto di Sauris", "text": "Il prosciutto di Sauris \u00e8 un salume a base di carne suina a Indicazione geografica protetta, prodotto da 2 aziende nel comune di Sauris, in provincia di Udine secondo una tradizione produttiva ben definita. Si distingue tra tutti i prosciutti italiani tutelati per la leggera affumicatura ottenuta per combustione naturale esclusivamente di legna di faggio.\nMateria prima.\nI suini utilizzati per la preparazione del prosciutto di Sauris provengono da undici regioni italiane del nord e centro Italia (prevalentemente dal Friuli Venezia Giulia), dove devono essere nati, allevati e macellati. La produzione del prodotto, dalla salatura al confezionamento, avviene a Sauris.\nLa dieta dei suini destinati alla produzione deve avvenire secondo un rigoroso Disciplinare di Produzione .\nGli ingredienti previsti sono esclusivamente il sale, il pepe e l'aglio. Sono vietati i conservanti. Il ciclo produttivo dura almeno 10 mesi di cui almeno 8 in stagionatura naturale.\nCaratteristiche chimico-fisiche.\nIl prosciutto di Sauris IGP (non sgrassato) contiene mediamente: 2,1-2,2% sodio, 58-62% acqua, 28-30% proteine e 6-7% grassi.\nCaratteristiche organolettiche.\nIl colore della sezione magra \u00e8 uniformemente rossa-rosata; la sezione grassa \u00e8 di colore bianco candido o bianco-rosato; delicato all'olfatto; il gusto inconfondibile per la dolcezza e una garbata nota di affumicato.\nAbbinamenti.\nSi accompagna ottimamente con vini rossi freschi e morbidi, preferibilmente dotati di effervescenza come quelli da uve Lambrusco e Croatina. Da evitare vini dalle elevate doti di acidit\u00e0 e sapidit\u00e0 che andrebbero ad esaltare il gusto salato tipico del salume, producendo uno sgradevole sentore metallico.\nProduzione.\nNel 2009 sono stati prodotti oltre 40.000 prosciutti."}
{"id": "2953917", "revid": "339392", "url": "https://it.wikipedia.org/wiki?curid=2953917", "title": "Vasily Demuth-Malinovsky", "text": ""}
{"id": "2953922", "revid": "838137", "url": "https://it.wikipedia.org/wiki?curid=2953922", "title": "Kwak Tae-hwi", "text": ""}
{"id": "2953924", "revid": "7969", "url": "https://it.wikipedia.org/wiki?curid=2953924", "title": "Sweet liberty - la dolce indipendenza", "text": ""}
{"id": "2953926", "revid": "28592", "url": "https://it.wikipedia.org/wiki?curid=2953926", "title": "Vasilij Demuth-Malinovskij", "text": ""}
{"id": "2953928", "revid": "106908", "url": "https://it.wikipedia.org/wiki?curid=2953928", "title": "Kozlovskij", "text": ""}
{"id": "2953935", "revid": "106908", "url": "https://it.wikipedia.org/wiki?curid=2953935", "title": "Pimenov", "text": ""}
{"id": "2953936", "revid": "767487", "url": "https://it.wikipedia.org/wiki?curid=2953936", "title": "Kim Hyung-il", "text": ""}
{"id": "2953940", "revid": "1543377", "url": "https://it.wikipedia.org/wiki?curid=2953940", "title": "I Got You (Leona Lewis)", "text": "I Got You \u00e8 una canzone pop interpretata dalla cantante Leona Lewis, secondo singolo estratto dall'album \"Echo\". \u00c8 stata scritta da Arnthor Birgisson, Max Martin e Savan Kotecha, e prodotto da Birgisson. Nel Regno Unito \u00e8 stata pubblicata il 21 febbraio 2010. Ha raggiunto la numero 14 nella classifica britannica ed \u00e8 rimasto per quattro settimane nella top 40. Le vendite del singolo nel Regno Unito ammontano a pi\u00f9 di 110.000.\nVideo.\nIl video di \"I Got You\" \u00e8 stato girato il 21 dicembre 2009, diretto da Dave Meyers a Venice Beach, in California. \u00c8 uscito in anteprima il 12 febbraio 2010. Il video mostra diverse coppie che concludono i loro rapporti, ma si conclude con immagini che suggeriscono una riunione delle coppie."}
{"id": "2953941", "revid": "287204", "url": "https://it.wikipedia.org/wiki?curid=2953941", "title": "Dr. Cullen Park", "text": "Dr. Cullen Park \u00e8 uno stadio irlandese, situato nel Leinster, nella citt\u00e0 di Carlow, capoluogo dell'omonima contea. Ha una capienza di circa 21000 posti, \u00e8 di propriet\u00e0 della Gaelic Athletic Association ed \u00e8 l'impianto di casa delle franchige di calcio gaelico ed hurling che rappresentano la contea."}
{"id": "2953944", "revid": "838137", "url": "https://it.wikipedia.org/wiki?curid=2953944", "title": "Koo Ja-cheol", "text": "Palmar\u00e8s.\n Giochi asiatici: 1"}
{"id": "2953945", "revid": "729019", "url": "https://it.wikipedia.org/wiki?curid=2953945", "title": "Ludwig Meyl\u00e4nder gennant Rogalla von Bieberstein", "text": "Biografia.\nLudwig fu notato dal professore di Lipsia per il suo talento per la poesia, e fu iscritto al \"Collegium Friedricianum\" dell'allora K\u00f6nigsberg. Nel maggio 1884, suo padre Walter lo avvi\u00f2 alla carriera militare nell'esercito tedesco e lo iscrisse all'accademia militare di Schwerin, dalla quale usc\u00ec alfiere di un reggimento di ulani.\nPromosso tenente, fu poi di stanza in un reggimento di ussari al confine con la Francia, presso Treviri. Successivamente fu nominato capitano della riserva a Wehlau, in Prussia.\nDurante la prima guerra mondiale, Rogalla von Bieberstein ebbe numerosi comandi sul fronte occidentale in Alsazia e presso Metz e partecip\u00f2 alla prima battaglia della Marna, venendo trasferito nel 1917 come comandante della riserva a Heidelberg.\nQuando i russi si appropriarono della regione di K\u00f6nigsberg/Kaliningrad durante l'invasione russa della Prussia Orientale (1914), il castello di famiglia di Laukischken e altri territori nella Pomerania furono confiscati come propriet\u00e0 di aristocratici, e i Rogalla von Bieberstein dovettero fuggire in Germania, dove Ludwig, in merito alle sue azioni di guerra, fu insignito dell'Ordine dell'Aquila Rossa e il politico Thilo von Trotha, ricco amico di famiglia, ospit\u00f2 la famiglia nella sua villa presso Magdeburgo.\nDurante la Repubblica di Weimar, Rogalla von Bieberstein fu un noto critico della politica di Ebert, ma non appoggi\u00f2 neanche il regime dittatoriale di Hindemburg e fu un aspro critico e oppositore monarchico del nazismo; fond\u00f2 con Johann Georg von Dewitz un'associazione di militari prussiani antinazisti, e prima di morire fu condannato agli arresti domiciliari dal governo di Hitler."}
{"id": "2953948", "revid": "73843", "url": "https://it.wikipedia.org/wiki?curid=2953948", "title": "Kinkaleri", "text": "Kinkaleri \u00e8 una compagnia teatrale e di danza italiana fondata a Firenze nel 1995 dall'incontro di Matteo Bambi, Massimo Conti, Marco Mazzoni, Gina Monaco, Luca Camilletti, Cristina Rizzo. Nel 2007 Camilletti e Rizzo lasciano il gruppo per dedicarsi a progetti personali. Nel 2011 anche Matteo Bambi lascia il gruppo.\nStoria dei Kinkaleri.\nLa compagnia, che nasce come compagnia di danza, opera in campo interdisciplinare fra sperimentazione teatrale, ricerca sul movimento, installazioni visive, materiali sonori, performance.\nKinkaleri nasce a Firenze nel 1995. I componenti si incontrano, unendo le loro esperienze e studi precedenti maturati in vari campi, con l\u2019intenzione di realizzare dei progetti specifici, sollecitando quindi la volont\u00e0 di operare intorno a delle idee concrete e curando sempre tutti gli aspetti necessari alle creazioni della propria attivit\u00e0. Kinkaleri opera fra sperimentazione teatrale, ricerca sul movimento, performance, installazioni, allestimenti, materiali sonori, cercando un linguaggio non sulla base di uno stile ma direttamente nell\u2019evidenza di un oggetto. I lavori del gruppo hanno ricevuto ospitalit\u00e0 presso numerose programmazioni in Italia e all\u2019estero, teatri, centri d\u2019arte contemporanea, festivals e spazi espositivi fra cui Triennale/Teatro dell\u2019Arte - Milano, Teatro Metastasio, Teatro Fabbricone - Prato, Teatro Grande - Brescia, Sophiensaele, KunstHalle, Deutsche Bank \u2013 Berlino,\nCentre Pompidou - Parigi, Kaaitheater, Kunstenfestivaldesarts - Bruxelles, Centro per l'arte contemporanea Luigi Pecci \u2013 Prato, Fondazione Calouste Gulbenkian \u2013 Lisbona, Kitazawa Town Hall \u2013 Tokyo, Oriental Pioneer Theatre \u2013 Pechino, Mercat de les flors - Barcellona, La Batie Festival - Ginevra, Festival di Santarcangelo \u2013 Santarcangelo, Biennale Danza - Venezia, Villa Romana - Firenze, MAXXI - Roma.\nTra le produzioni pi\u00f9 importanti ricordiamo \"Doom\" (1996), \"1.9cc GLX\" (1998), \"My love for you will never die\" (2001), \"WEST\" (2003-2006), \"I Cenci/Spettacolo\" (2004), \"Nerone\" (2006), \"THE HUNGRY MARCH SHOW\" / \"Between a carrot and I\" (2007) / \"Yes Sir!\" (2008), \"Alcuni giorni sono migliori di altri\" (2008), \"Ascesa&amp;Caduta\" (2010) / \"I AM THAT AM I\" (2010), \"Hit Parade\" (2011/2017), \"All!\" (2012-2017) \"Trilogia Puccini\": \"Nessun Dorma\"(2010) / \"Butterfly\"(2015) / \"I love You TOSCA\" (2018), \"No Title Yet\"(2017), \"I\u2019M OK.\"(2017), (2003/2018).\nNel 2002 la compagnia riceve il \u201cPremio Lo Straniero - Scommesse per il futuro \u201c\u2026per l\u2019ammirevole coordinamento di gruppo dentro forme teatrali austere dai mezzi scabri e intensi dove la danza \u00e8 ritmo nascosto della realt\u00e0 e una sottile distanza crea le necessarie dissonanze\u201d e, sempre nel 2002, il Premio Ubu per lo spettacolo come miglior spettacolo di teatrodanza dell\u2019anno.\nDal 2001 Kinkaleri ha sede operativa a Prato nello \"spazioK\", uno degli spazi dell\u2019ex-area industriale Campolmi nel centro storico della citt\u00e0. Dal 2013 lo spazioK \u00e8 Centro di Residenza Regionale sviluppando percorsi artistici appartenenti ai diversi campi della creazione e rivolti alle giovani generazioni, lo spazio \u00e8 anche il luogo di \"is it my world?\" e \"Body To Be\", serie di appuntamenti curati dalla compagnia sulle arti della scena. Il gruppo \u00e8 formato attualmente da Massimo Conti, Marco Mazzoni e Gina Monaco.\nDal 2015 fa parte del gruppo KLm insieme alle compagnie Le Supplici e mk."}
{"id": "2953953", "revid": "287204", "url": "https://it.wikipedia.org/wiki?curid=2953953", "title": "Kim Jae-sung", "text": "Carriera.\nClub.\nKim Jae-sung passa la gran parte della sua carriera calcistica nel paese natio, dove si forma nella stessa scuola calcistica di Park Ji-sung, col quale era solito allenarsi. Jae-sung comincia a giocare a livello professionistico nel Jeju United e soprattutto nel Pohang Steelers, dove nel 2009 conquista la Champions League, partendo titolare.\nA partire dal gennaio 2017 passa agli australiani dell'Adelaide United.\nNazionale.\nIl 9 gennaio 2010 fa la sua prima presenza da titolare nella nazionale coreana giocando un'amichevole contro lo Zambia. Viene convocato per il Mondiali di Sudafrica 2010, giocando pochi minuti nella fase a giorni, mentre viene schierato titolare negli ottavi di finale contro l'Uruguay venendo sostituito dopo poco pi\u00f9 di un'ora."}
{"id": "2953957", "revid": "287204", "url": "https://it.wikipedia.org/wiki?curid=2953957", "title": "Piergiorgio Di Cara", "text": "Biografia.\nSi laurea in scienze politiche all'Universit\u00e0 di Palermo. Entra nella Polizia di Stato nel 1993 lavorando alla Squadra Mobile di Palermo e in Calabria, nella Locride, dove dirige la sezione operativa di Siderno del Reparto prevenzione crimine. Diventa commissario nel 2002 e presta servizio alla questura di Palermo.\nHa vinto tre edizioni del \"Premio Orme Gialle\" a Pontedera.\nFilmografia.\nDocufiction.\nfiction:\n(2010) \"Crimini 2\", \"Mork &amp; Mindy\"; soggetto Piergiorgio Di Cara; sceneggiatura Luca Rossi, Piergiorgio Di Cara;\n(2011) \"Il Segreto Dell'Acqua\"; soggetto di serie; sceneggiatura 4\u00aa puntata \"la nativit\u00e0\";\n(2011) \"Ho sposato uno sbirro 2\"; consulente editoriale;\n(2011) \"Che dio ci aiuti\"; consulente editoriale"}
{"id": "2953959", "revid": "287204", "url": "https://it.wikipedia.org/wiki?curid=2953959", "title": "Marko Simeunovic", "text": ""}
{"id": "2953961", "revid": "110157", "url": "https://it.wikipedia.org/wiki?curid=2953961", "title": "P\u00e1irc Esler", "text": "P\u00e1irc Esler \u00e8 uno stadio nord-irlandese, di propriet\u00e0 della Gaelic Athletic Association, situato a Newry, citt\u00e0 divisa tra le contee di Armagh e Down. Lo stadio \u00e8 collocato nella seconda delle due. Ospita le partite casalinghe delle rappresentative della contea di Down di calcio gaelico ed hurling. Ha subito svariati lavori negli ultimi 10 anni, che hanno portato alla realizzazione di un nuovo terreno di gioco, all'aggiunta di riflettori, per garantire lo svolgimento di match in notturna e la realizzazione di una tribuna coperta lungo il The Canal End e di una tribuna sul lato Sud."}
{"id": "2953962", "revid": "1543377", "url": "https://it.wikipedia.org/wiki?curid=2953962", "title": "Ordine dell'Amicizia tra i popoli", "text": "L'Ordine dell'Amicizia tra i popoli () fu un'onorificenza sovietica assegnata a persone (anche non-cittadini), organizzazioni, imprese, unit\u00e0 militari, come pure alle suddivisioni amministrative per il compimento di sforzi di cooperazione ed amicizia internazionale ed inter-etnica, per lo sviluppo economico, politico, scientifico, militare e culturale dell'Unione Sovietica.\nFu stabilita il 17 dicembre 1972, in occasione del cinquantesimo anniversario della creazione dell'URSS. Lo status dell'ordine fu leggermente emendato dal Soviet Supremo dell'Unione Sovietica nel luglio 1980. Fu abolita nel 1991 e sostituita, nella Federazione Russa dall'Ordine dell'Amicizia."}
{"id": "2953963", "revid": "425563", "url": "https://it.wikipedia.org/wiki?curid=2953963", "title": "Bruces' Philosophers Song", "text": ""}
{"id": "2953964", "revid": "228587", "url": "https://it.wikipedia.org/wiki?curid=2953964", "title": "Petropavloskij rajon", "text": ""}
{"id": "2953970", "revid": "767487", "url": "https://it.wikipedia.org/wiki?curid=2953970", "title": "Petropavloskij rajon (Territorio dell'Altaj)", "text": "Il Petropavloskij rajon () \u00e8 un rajon del kraj di Altaj, nella Russia asiatica; il capoluogo \u00e8 Petropavloskoe. Il rajon, istituito nel 1944, ha una superficie di 1.618 chilometri quadrati e una popolazione di circa 12.000 abitanti."}
{"id": "2953972", "revid": "2080150", "url": "https://it.wikipedia.org/wiki?curid=2953972", "title": "Moro (famiglia)", "text": "I Moro furono una famiglia patrizia della Repubblica di Venezia, annoverata fra i \"curti\".\nStoria.\nLa leggenda li ritiene originari di Padova e ne individua il capostipite in un Albino Moro, tra i fondatori di Venezia nel 424.\nLa famiglia \u00e8 per\u00f2 attestata con sicurezza a partire dal 982 e da questo momento ebbe grande influenza nella vita pubblica della citt\u00e0. Rimasero inclusi nel Maggior Consiglio anche dopo la serrata del 1297.\nRaggiunsero l'apice delle istituzioni con l'elezione a doge di Cristoforo Moro (1462-1471).\nA partire dal Cinquecento i Moro persero il loro ruolo politico, ma continuarono a distinguersi dando uomini di cultura.\nDa questa famiglia provenivano i Moro-Lin (o Morolin), discesi da Gasparo Moro e da Isabella Lin, famiglia di Bergamo, sposatisi nel 1748.\nIn Armoriale, il cognome \u00e8 attestato appartenere a nobile famiglia italiana a Mare Lido (VE), Torino, Genova, Brescia, Bergamo, Carmagnola, e Trani:"}
{"id": "2953974", "revid": "32159058", "url": "https://it.wikipedia.org/wiki?curid=2953974", "title": "Disposizioni in materia di sospensione del processo penale nei confronti delle alte cariche dello Stato", "text": ""}
{"id": "2953976", "revid": "32159079", "url": "https://it.wikipedia.org/wiki?curid=2953976", "title": "Decreto antistupri", "text": ""}
{"id": "2953978", "revid": "330137", "url": "https://it.wikipedia.org/wiki?curid=2953978", "title": "Elmetto Brodie", "text": ""}
{"id": "2953981", "revid": "110157", "url": "https://it.wikipedia.org/wiki?curid=2953981", "title": "Petropavloskij rajon (Oblast' di Vorone\u017e)", "text": "Il Petropavloskij rajon () \u00e8 un rajon dell'Oblast' di Vorone\u017e, nella Russia europea, il cui capoluogo \u00e8 Petropavlovka. Istituito nel 1928, ricopre una superficie di 1.680 chilometri quadrati."}
{"id": "2953982", "revid": "599013", "url": "https://it.wikipedia.org/wiki?curid=2953982", "title": "Goran Sankovi\u010d", "text": ""}
{"id": "2953984", "revid": "89146", "url": "https://it.wikipedia.org/wiki?curid=2953984", "title": "Paulo Roberto Rink", "text": ""}
{"id": "2953985", "revid": "1647745", "url": "https://it.wikipedia.org/wiki?curid=2953985", "title": "Trevisan (famiglia)", "text": "Trevis\u00e0n (nei testi antichi attestati anche come Tarvisan, Trivixam, Trivixan, e Trivisan) \u00e8 il nome di pi\u00f9 famiglie patrizie della Repubblica di Venezia, annoverate fra i \"curti\". Una di esse diede alla Serenissima un doge.\nOrigini e rami.\nSecondo alcuni, le varie famiglie Trevisan esistenti in Venezia non erano rami della stessa casata, ma avevano origini differenti; ne \"La Nobilt\u00e0 Veneta\" del Freschot si afferma invece che le linee erano tra loro imparentate, e che la variet\u00e0 degli stemmi si spiegherebbe con la necessit\u00e0 di distinguere fra loro i diversi rami.\nLe origini dei Trevisan sono dibattute e le teorie si basano spesso su tradizioni. Se \u00e8 condivisa la provenienza da Treviso, non lo \u00e8 invece la data di arrivo a Venezia: secondo Giorgio Piloni, si veda la sua \"Historia\", un primo nucleo vi giunse ai tempi di Attila passando per Aquileia, seguito solo poi dalle altre famiglie dal medesimo nome; Gian Francesco Palladio degli Olivi riporta nelle \"Historie della Provincia del Friuli\" la data del 705.\nI primi riferimenti certi si hanno dall'inizio del XII secolo. Le pi\u00f9 longeve famiglie Trevisan furono (nota: i nomi utilizzati sono convenzioni d'uso di diversi autori - fra cui M. Sanudo e A. Tasca - e non costituiscono predicati nobiliari):\nMentre le prime due furono incluse nella Serrata del Maggior Consiglio del 1297, la terza fu ascritta al patriziato nel 1381 per aver supportato Venezia durante la Guerra di Chioggia contro Genova. Tali famiglie diedero numerosi Procuratori di San Marco, dottori, cavalieri, podest\u00e0, Senatori, generali, e raggiunsero il vertice delle istituzioni con il doge Marcantonio Trevisan.\nI Trevisan \"dalla Dressa\" erano il nucleo originario di Aquileia e, insieme ad altre famiglie, fecero edificare la chiesa di San Benedetto. Da essi derivarono probabilmente i Trevisani delle Marche e, secondo varie fonti, anche i Trevisan di Padova (cui appartenne il conte Vittore Trevisan di Saint L\u00e9on). Il ramo pi\u00f9 longevo dei Trevisan \"dalla Dressa\" fu quello di Sant'Agnese. Di questo ramo esisteva, fino all'epoca napoleonica, il sepolcro nella vicina chiesa: tale famiglia dimorava infatti in Campo Sant'Agnese, in quello oggi noto come \"Palazzo Trevisan degli Ulivi\". La famiglia fu confermata nell'antica nobilt\u00e0 con Sovrana Risoluzione dell'Imperatore d'Austria del 28 dicembre 1818, nella persona di David Giuseppe Trevisan fu Giovanni Paolo e Antonia Maria Bergantini. Due dei tre figli maschi di David Giuseppe - Giovanni Paolo Orazio e Giovanni Lauro Zaccaria - ebbero discendenza; gli eredi del secondo furono insigniti di titolo comitale sotto il Regno d'Italia da re Vittorio Emanuele III.\nI Trevisan \"dal Scaglion\" erano originari di Musestre; fondarono la celebre abbazia di San Tommaso dei Borgognoni nell'isola di Torcello e per secoli ne detennero il giuspatronato; fabbricarono inoltre le chiese di San Giovanni in Oleo e San Giovanni Elemosinario. Un ramo cadetto di questi aveva assunto nel 1450 la gastaldia di San Don\u00e0; i suoi componenti assunsero in seguito il titolo di conti per concessione dell'imperatore Carlo V.\nI Trevisan \"delle Mezze Trezze\" erano anch'essi originari di Aquileia. Furono confermati nell'antica nobilt\u00e0 con Sovrane Risoluzioni dell'Imperatore d'Austria fra il 1818 e il 1819, nelle persone di tre fratelli - Benedetto Antonio, Giovanni Melchiorre e Domenico - figli di Marc'Antonio e Virginia Contarini. Grazie alle informazioni contenute in diversi autori - quali Freschot, Crollalanza e Leader - \u00e8 lecito supporre che gli avi pi\u00f9 remoti di questa famiglia, in origine noti tutti genericamente come \"Trevisan San Stae\", condividessero uno stipite comune con i Trevisan \"dalla Dressa\".\nRicordi dei Trevisan restano nella toponomastica veneziana, in particolare un sottoportico Trevisan a Sant'Agnese e una calle Trevisana a Santa Maria Formosa.\nPalazzi.\nPi\u00f9 palazzi di Venezia furono dei Trevisan:\nA Padova inoltre: Palazzo Trevisan-Mion."}
{"id": "2953987", "revid": "32159166", "url": "https://it.wikipedia.org/wiki?curid=2953987", "title": "Glossario dei simboli matematici", "text": ""}
{"id": "2953990", "revid": "32159250", "url": "https://it.wikipedia.org/wiki?curid=2953990", "title": "Petropavloskij", "text": ""}
{"id": "2953991", "revid": "32159257", "url": "https://it.wikipedia.org/wiki?curid=2953991", "title": "Punto ammirativo", "text": ""}
{"id": "2953995", "revid": "466539", "url": "https://it.wikipedia.org/wiki?curid=2953995", "title": "Luigi Montesanto", "text": "Biografia.\nDopo avere studiato nella sua citt\u00e0 con il maestro Nino Santoro, esordi in \"Carmen\" a Conegliano Veneto nel 1909 e con la stessa opera debutt\u00f2 alla Scala nella stagione 1912-13. Primo interprete de \"Il tabarro\" di Giacomo Puccini nel 1918 al Metropolitan, svolse una brillante carriera internazionale, cantando anche a Lisbona, Mosca, Madrid, Parigi, Prague, Buenos Aires, Chicago.\nIn Italia cant\u00f2 in vari teatri, tra cui Firenze, Genova e Palermo, dove al Teatro Massimo, tra il 1909 e il 1936, interpret\u00f2 \"La boh\u00e8me\", \"Tristano e Isotta\", \"La Gioconda\", \"Rigoletto\", \"Un ballo in maschera\", \"Andrea Ch\u00e9nier\", \"Otello\". Abbandonate le scene, si dedic\u00f2 all'insegnamento; ebbe tra i suoi allievi Giuseppe Di Stefano e Rolando Massaro"}
{"id": "2953996", "revid": "122268646", "url": "https://it.wikipedia.org/wiki?curid=2953996", "title": "Eternit", "text": "Eternit \u00e8 un marchio registrato di fibrocemento e il nome dell'azienda che lavora prodotti contenenti amianto, appartenente all'azienda belga Etex. I prodotti sviluppati dall'Eternit erano utilizzati in edilizia come materiale da copertura, nella forma di lastra piana o ondulata, o come coibentazione di tubature.\nStoria.\nNel 1901 l'austriaco Ludwig Hatschek brevetta il cemento-amianto, un materiale che egli stesso chiam\u00f2 Eternit \u2013 con riferimento al latino \"aeternitas, \"\u00abeternit\u00e0\u00bb, per rimarcarne la sua elevata resistenza.\nUn anno dopo Alois Steinmann acquista la licenza per la produzione e apre nel 1903 a Niederurnen le Schweizerische Eternitwerke AG.\nL'Eternit guadagna popolarit\u00e0 in breve tempo e, nel 1911, la produzione di lastre e tegole sfrutta appieno la capacit\u00e0 produttiva della fabbrica. Nel 1928 incomincia la produzione di tubi in fibrocemento, che fino agli anni settanta rappresenteranno lo standard nella costruzione di acquedotti. Nel 1933 fanno la loro comparsa le lastre ondulate, usate spesso per tetti e capannoni. Nel 1935, viene prodotto anche dalla ditta Fibronit a Bari. Nel 1938 viene avviata la produzione di manufatti amianto-cemento nella fabbrica di Napoli, nel quartiere di Bagnoli.\nNegli anni quaranta e cinquanta l'Eternit trova impiego in parecchi oggetti di uso quotidiano. Ad esempio, Willy Guhl disegn\u00f2 una sedia da spiaggia. Dal 1963 l'Eternit \u00e8 prodotto in varie colorazioni.\nNel 1955 nasce a Siracusa, in contrada Targia, lo stabilimento di \"Eternit Siciliana\", chiuso nel 1993. Altri stabilimenti si trovavano a Casale Monferrato, Rubiera (Reggio Emilia), Cavagnolo (Torino), Broni (Pavia) e Bari.\nNel 1985 chiude la fabbrica di Bagnoli, periferia ovest di Napoli, e nel corso del 1989 avr\u00e0 inizio una prima fase di bonifica, mentre nel 1994 l'ultimo tubo contenente asbesto lascia la fabbrica. Nel 1986 chiude per fallimento lo stabilimento di Casale Monferrato. La commercializzazione di Eternit contenente cemento-amianto \u00e8 cessata in Italia tra il 1992 e il 1994, ma prosegue tuttora, con lo stesso marchio Eternit, in altri Paesi del mondo, tra cui il Brasile.\nL'Eternit e l'amianto.\nNegli anni sessanta, ricerche mostrarono come la polvere di amianto, generata dall'usura dei tetti e usata come materiale di fondo per i selciati, provoca asbestosi e una grave forma di cancro, il mesotelioma pleurico. Eternit e Fibronit continuarono tuttavia a produrre manufatti sino al 1986, con drammatiche conseguenze per la salute degli operai.\nA Casale Monferrato lo stabilimento disperdeva la polvere di amianto nell'ambiente circostante. Avendo la malattia un periodo di incubazione di circa trenta anni, coloro i quali risiedevano nelle zone intorno alla fabbrica negli anni '80 corrono tutt'oggi rischi per la salute: ad esempio, tra il 2009 e il 2011 sono stati registrati centoventotto nuovi casi di persone ammalate. Nella provincia di Alessandria si contano circa 1.800 morti per esposizione ad amianto.\nResponsabilit\u00e0 civile e penale.\nNel 2009, in seguito alle indagini condotte da Raffaele Guariniello presso il Tribunale di Torino, ha inizio il processo contro Stephan Schmidheiny, ex presidente del consiglio di amministrazione, e contro Louis De Cartier de Marchienne, direttore dell'azienda negli anni sessanta (De Cartier \u00e8 morto nel 2013 a 92 anni). Essi sono ritenuti responsabili delle morti per mesotelioma avvenute tra i dipendenti delle fabbriche Eternit a contatto con l'asbesto.\nIl 13 febbraio 2012 il Tribunale di Torino condanna in primo grado De Cartier e Schmidheiny a 16 anni di reclusione per \"disastro ambientale doloso permanente\" e per \"omissione volontaria di cautele antinfortunistiche\", obbligandoli a risarcire circa tremila parti civili. Il 3 giugno 2013 la pena viene \"parzialmente riformata\" in appello e aumentata a diciotto anni.\nLa Corte d'Appello di Torino ha inoltre disposto il risarcimento alla Regione Piemonte di 20 milioni di euro e di 30,9 milioni di euro per il comune di Casale Monferrato.\nIl 19 novembre 2014 la Corte suprema di cassazione dichiara prescritto il reato di disastro ambientale, annullando le condanne e i risarcimenti in favore delle parti civili.\nProcedure di smaltimento.\nNota: La normativa italiana di riferimento per questi tipi di bonifiche \u00e8 la legge n. 257/1992 e per la normativa sulla sicurezza il D.Lgs. n.81/2008. Con il decreto DG Sanit\u00e0 n. 13237 del novembre 2008 \"Protocollo per la valutazione delle coperture in cemento amianto\" vengono forniti i parametri di valutazione e i tempi concessi per il corretto smaltimento."}
{"id": "2953999", "revid": "767487", "url": "https://it.wikipedia.org/wiki?curid=2953999", "title": "Lebachia", "text": "La lebachia (gen. Lebachia), nota anche come Walchia, \u00e8 una pianta estinta, vissuta tra il Carbonifero superiore e il Permiano inferiore (310 - 290 milioni di anni fa). \u00c8 considerata una delle pi\u00f9 antiche conifere. I resti sono stati ritrovati in Europa e Nordamerica.\nDescrizione e classificazione.\nQuesto albero, alto pi\u00f9 di dieci metri, era gi\u00e0 piuttosto simile alle attuali conifere e in particolar modo agli attuali cipressi. Sono noti numerosi fossili di queste piante: attualmente, solo i rami e le foglie sono noti con il nome \"Walchia\", mentre i tronchi sono ascritti al genere Walchiopremnon, gli strobili al genere Walchiostrobus e alcuni coni maschili di incerta classificazione sono noti come Walchianthus. Sono note numerose specie di \"Walchia\", tra cui \"Walchia piniformis\" e \"W. hypnoides\". Nel 2003 una ridescrizione delle conifere primitive ad opera di Rothwell e Mapes ha stabilito che gran parte delle specie precedentemente ascritte a \"Walchia\" fossero da considerare appartenenti al genere \"Utrechtia\". Altre conifere simili, note come Voltziales, erano \"Voltzia\" e \"Ullmannia\".\nFossili.\nUna \"foresta fossile\" costituita in gran parte da tronchi di \"Lebachia\" \u00e8 stata rinvenuta nella zona di Brule, sulla costa dello stretto di Northumberland in Nuova Scozia. Oltre ai ceppi di \"Lebachia\" sono note impronte fossili di insetti e vertebrati primitivi. Numerosi fossili di foglie di \"Lebachia\" sono stati ritrovati in Nuovo Messico.\nCollegamenti esterni.\nEsempi di fossili di Walchia:\nFossili dal Nuovo Messico:"}
{"id": "2954001", "revid": "104458", "url": "https://it.wikipedia.org/wiki?curid=2954001", "title": "Mondiali di salto con gli sci", "text": ""}
{"id": "2954009", "revid": "729019", "url": "https://it.wikipedia.org/wiki?curid=2954009", "title": "Operazione Masher", "text": "L'operazione Masher fu la prima grande operazione di \"Individuazione e distruzione\" (\"Search and Destroy\") sferrata dalle forze da combattimento dell'Esercito americano nel 1966, durante la Guerra del Vietnam; l'obiettivo dell'operazione, ridenominata pi\u00f9 tardi, su richiesta dello stesso presidente Johnson, \"operazione White Wing\", per evitare il termine \"Masher\" (schiacciapatate) considerato troppo brutale, e condotta in collaborazione con alcuni reparti sudvietnamiti e sudcoreani, consisteva nel rastrellamento della valle di An Lao, nella provincia di Binh Dinh (nella regione costiera centrale del Vietnam del Sud), e nella distruzione dei consistenti reparti vietcong e nordvietnamiti presenti nell'area (tra cui la 3\u00aa Divisione Nord-Vietnamita).\nI reparti impegnati appartenevano principalmente alla 1\u00aa Divisione di cavalleria aerea (gi\u00e0 veterana della battaglia di Ia Drang del novembre 1965), e ad alcuni battaglioni di Marines provenienti dalla I Regione militare pi\u00f9 a nord; dopo 42 giorni di duri combattimenti, gli americani, grazie alla loro superiore potenza di fuoco ed al massiccio impiego della mobilit\u00e0 aerea fornita dagli elicotteri, ottennero rilevanti successi sul campo (a costo di serie perdite), che peraltro si rivelarono di breve durata a causa dell'incapacit\u00e0 delle forze sudvietnamite di presidiare saldamente la regione, e alle notevoli capacit\u00e0 di ripresa del nemico.\nStoria.\nPiani offensivi.\nAgli inizi del 1966, il generale Westmoreland, comandante del MACV e quindi responsabile supremo delle forze americane impegnate in Vietnam, pienamente rassicurato dagli apparenti successi ottenuti nella battaglia di Ia Drang del novembre 1965, e quindi fiducioso della capacit\u00e0 delle sue forze combattenti e delle sue tattiche, basate principalmente sulla potenza di fuoco e sulla mobilit\u00e0 aerea fornita dagli elicotteri, aveva deciso di proseguire energicamente con il suo piano di guerra basato su massicce operazioni combinate di \"individuazione e distruzione\" delle principali forze nemiche.\nA questo scopo le sue crescenti forze erano state raggruppate organicamente in un quartier generale provvisorio, la \"Field Force, Vietnam\" (inizialmente denominata \"Task Force Alpha\") al comando del tenente generale Stanley R. Larsen, responsabile delle operazioni nella II e nella III Regione militare del Vietnam del Sud, e in un comando autonomo dei Marines, nella I Regione militare a nord (III \"Marine Amphibious Force\", al comando del tenente generale Lewis Walt).\nNella Valle di An Lao.\nUno dei principali obiettivi delle nuove operazioni offensive progettate da Westmoreland e dai suoi collaboratori era la provincia di Binh Dinh, nella regione costiera centrale del Sud Vietnam, ed in particolare la fertile e popolosa Valle di An Lao, dove le informazioni individuavano la presenza di numerosi battaglioni vietcong ed anche di reparti della esperta 3\u00aa Divisione nordvietnamita. \nUn primo tentativo di penetrare nella provincia di Binh Dinh e agganciarvi le elusive forze nemiche venne compiuto ai primi di gennaio 1966 da reparti di Marines provenienti da nord, durante l'operazione Double Eagle: fu un sostanziale fallimento tattico, il nemico non venne impegnato, ci furono pochi scontri a fuoco e il bilancio finale fu deludente.\nUn nuovo e pi\u00f9 massiccio tentativo sarebbe quindi stato fatto dalla Field Force, Vietnam e, in particolare, dai reparti pi\u00f9 esperti e pi\u00f9 mobili dell'Esercito americano, potenzialmente in grado di mantenere il contatto con il nemico e infliggergli perdite massicce. Era previsto l'intervento della 1\u00aa Divisione di Cavalleria aerea (veterana di Ia Drang), fornita di un gran numero di elicotteri e in grado di impiegare con efficacia le tattiche di mobilit\u00e0 aerea; in suo supporto avrebbero partecipato alle operazioni anche reparti sud vietnamiti e alcune formazioni delle agguerrite truppe sudcoreane impiegate nel settore (elementi della combattiva Divisione \"Tigre\").\nLa nuova operazione, denominata \"Masher\", ebbe inizio, sotto il controllo del generale Larsen e del generale H. Kinnard, comandante della 1\u00aa Divisione di Cavalleria, il 28 gennaio 1966. Funestata alla vigilia da un grave incidente di un aereo C-123 Provider che caus\u00f2 la morte di 46 militari americani, l'operazione provoc\u00f2 subito scontri durissimi nella regione della piana di Bong Song; fu la battaglia di Cu Nghi, combattuta tra il 28 e il 31 gennaio, in cui reparti del 7\u00ba e del 12\u00ba Cavalleria della 3\u00aa Brigata di Cavalleria aerea del colonnello Harold Moore vennero severamente impegnati dai ripetuti attacchi nordvietnamiti contro la cosiddetta \"Landing Zone 4\" (la zona di atterraggio degli elicotteri della brigata). Dopo combattimenti accaniti, gli americani riuscirono a respingere gli attacchi delle forze nemiche che finirono per ritirarsi. Le perdite americane furono tuttavia pesanti, una compagnia del II battaglione del 7\u00ba Cavalleria rischi\u00f2 di essere travolta e in totale le forze statunitensi ebbero oltre 140 morti e 10 elicotteri distrutti.\nDopo questo primo grosso scontro l'operazione Masher prosegu\u00ec, con il concorso anche della 2\u00aa Brigata di Cavalleria aerea, per altre sei settimane provocando nuovi combattimenti, e conseguendo significativi successi sulle forze nemiche che subirono perdite; il territorio della Valle di An Lao venne sistematicamente rastrellato, con il supporto anche di reparti sudvietnamiti e sudcoreani, e vennero recuperati discrete quantit\u00e0 di armamenti nemici.\nLa fase finale dell'operazione, denominata ora \"White Wing\" per andare incontro alle esigenze propagandistiche del presidente Johnson, che non voleva eccessivamente enfatizzare la brutalit\u00e0 e la violenza delle forze americane, vide il concorso, accanto ai reparti della Cavalleria aerea, di alcune formazioni di Marines, che discesero da nord per congiungersi con le altre forze americane e completare la campagna entro il 6 marzo 1966 con un successo apparentemente notevole e forse definitivo a livello locale.\nAl costo di quasi 300 soldati morti, gli americani avevano finalmente agganciato e distrutto numerosi reparti nemici e inflitto (almeno secondo la lugubre \"conta dei morti\" effettuata dalle forze statunitensi sul campo di battaglia secondo il metodo adottato in Vietnam per quantizzare i risultati raggiunti) quasi 2400 perdite al nemico e catturato circa 700 combattenti comunisti.\nRisultati.\nIn realt\u00e0, come si sarebbe verificato quasi sempre durante la guerra del Vietnam, anche la Masher/White Wing aveva ottenuto solo successi tattici locali di breve durata e assolutamente transitori e non decisivi; le forze vietcong e nordvietnamite, superate le difficolt\u00e0 del momento, e pienamente combattive, avrebbero rapidamente ripreso la loro attivit\u00e0 e riconquistato le posizioni perdute ristabilendo salde strutture nella provincia di Binh Dinh. L'Esercito sudvietnamite avrebbe fallito la sua missione di consolidare e stabilizzare i risultati ottenuti a caro prezzo dai reparti combattenti americani, e i piani di pacificazione si sarebbero dimostrati inefficienti o inapplicabili.\nGi\u00e0 agli inizi dell'anno 1967, la 1\u00aa Divisione di Cavalleria aerea sarebbe dovuta ritornare nella provincia di Binh Dinh per intraprendere una nuova operazione ancora pi\u00f9 grande e ambiziosa: la operazione Pershing, che si sarebbe trascinata per mesi tra scontri e rastrellamenti senza ottenere neppure questa volta risultati definitivi. Al momento della sua fine (addirittura nel gennaio 1968), anche l'operazione Pershing avrebbe mancato il risultato finale e la provincia (gi\u00e0 roccaforte comunista al tempo della guerra d'Indocina contro la Francia) sarebbe rimasta profondamente infiltrata dalle forze nemiche vietcong e nordvietnamite che, pur avendo subito quasi 11.000 perdite durante le massicce operazioni americane del 1966-68, avrebbero continuato a mantenere il controllo reale dalla importante regione."}
{"id": "2954015", "revid": "599013", "url": "https://it.wikipedia.org/wiki?curid=2954015", "title": "\u017deljko Milinovi\u010d", "text": ""}
{"id": "2954024", "revid": "1305772", "url": "https://it.wikipedia.org/wiki?curid=2954024", "title": "Graetz", "text": ""}
{"id": "2954025", "revid": "767487", "url": "https://it.wikipedia.org/wiki?curid=2954025", "title": "Solitary Man (film)", "text": "Solitary Man \u00e8 un film del 2009 diretto da Brian Koppelman e David Levien con Michael Douglas, Susan Sarandon e Danny DeVito.\nTrama.\nBen Kalmen \u00e8 un imprenditore di successo nel settore automobilistico, \u00e8 in grado di vendere qualsiasi autovettura ed apparire come una persona infallibile nel suo lavoro.\nDopo una visita di controllo, il dottore si dice preoccupato per lo stato di salute del suo cuore e lo invita a recarsi da uno specialista per sottoporsi ad esami pi\u00f9 approfonditi.\nPer nulla allarmato, Ben non prende in considerazione il problema tuttavia cambia completamente stile di vita.\nPassano sei anni: Ben ha divorziato dalla prima moglie Nancy e ha perso il lavoro, anche se sta cercando di aprire una nuova attivit\u00e0 in proprio.\nBen non ha problemi economici grazie alla ricca fidanzata Jordan Karsch; quest\u2019ultima gli chiede di accompagnare la figlia Allyson al suo futuro college e lui, avendovi studiato molti anni prima, ritiene di poter esercitare pressioni sul rettore in merito all'ammissione della ragazza.\nAl college Ben conosce Daniel Cheston, uno studente particolarmente diligente che presiede il comitato studentesco e assiste il rettore, al quale d\u00e0 lezioni sulle donne.\nContento che Allyson abbia rifiutato le advances di un ragazzo del campus, Ben consuma un rapporto sessuale con la figliastra e conta sul silenzio della ragazza; ma Allyson, una volta rientrati a casa, confessa tutto alla madre che caccia via Ben di casa e gli blocca il conto in banca.\nInizia la parabola discendente di Ben che \u00e8 costretto a trasferirsi in un motel e, per di pi\u00f9, ha perso l'appalto per il nuovo autosalone.\nBen si chiude in s\u00e9 stesso e continua a vivere all'insegna dello squallore, allontanandosi ancora di pi\u00f9 dalla famiglia e dai tentativi di Susan, la figlia avuta dalla prima moglie, di riavvicinarsi a lui.\nBen ottiene dall'amico Jimmy Marino, un suo vecchio compagno di scuola, di lavorare nel suo piccolo bar che si trova all'interno del college di Allyson.\nQuando incontra la figliastra con i suoi compagni di corso, questa avvisa la madre che telefona a Ben per intimargli di lasciare il lavoro, dato che non vuole che si trovi vicino ad Allyson.\nBen non intende partire perch\u00e9 altrimenti non avrebbe pi\u00f9 dove andare e viene invitato ad una festa da Daniel, lo studente che aveva conosciuto durante la sua prima visita al college.\nCacciato dal suo appartamento perch\u00e9 ha tentato di sedurre la fidanzata del ragazzo, Ben viene raggiunto da un sicario che lo lascia dororante a terra, essendosi rifiutato di andarsene.\nBen viene portato all'ospedale da Jimmy e i dottori si accorgono dei suoi problemi al cuore, proponendogli una terapia.\nBen si fa dimettere dall'ospedale ed \u00e8 raggiunto dalla prima moglie Nancy, la quale gli dice che deve decidere: o continua a vivere cos\u00ec oppure si deve rimettere alle cure dei medici.\nBen si alza dalla panchina e deve prendere una direzione: a sinistra, dove Nancy lo aspetta in macchina, oppure a destra, alla caccia di una nuova avventura.\nDistribuzione.\nIl film \u00e8 uscito nelle sale americane il 21 maggio 2010. In Italia il film \u00e8 stato distribuito direttamente in DVD dalla 01 Distribution."}
{"id": "2954027", "revid": "767487", "url": "https://it.wikipedia.org/wiki?curid=2954027", "title": "Ullmannia", "text": "L'ullmannia (gen. Ullmannia) \u00e8 una pianta estinta appartenente alle conifere. Visse nel Permiano superiore (circa 250 milioni di anni fa). I suoi resti sono stati ritrovati in Europa.\nDescrizione e classificazione.\nLe foglie di questa conifera erano molto appressate. Gli strobili maschili possedevano microsporofilli con pi\u00f9 sacche polliniche e quelli femminili avevano grandi squame ovulari, ognuna delle quali portava un unico ovulo. L'aspetto generale di questa conifera doveva essere abbastanza simile a quello dell'attuale araucaria. Tra le specie pi\u00f9 note sono da ricordare Ullmannia bronnii e U. frumentaria, un fossile della quale \u00e8 stato rinvenuto all'interno di un esemplare di \"Protorosaurus speneri\", un rettile arcosauromorfo che si presumeva fosse un carnivoro.\nL'ullmannia appartiene all'ordine delle Voltziales, un gruppo di conifere primitive diffuse particolarmente tra il Permiano e il Triassico, a cui appartenevano anche \"Voltzia\" e \"Lebachia\"."}
{"id": "2954031", "revid": "767487", "url": "https://it.wikipedia.org/wiki?curid=2954031", "title": "Draquila - L'Italia che trema", "text": "Draquila - L'Italia che trema \u00e8 un documentario del 2010 prodotto, sceneggiato e diretto da Sabina Guzzanti, che torna al giornalismo d'inchiesta dopo \"Viva Zapatero!\". \u00c8 stato proiettato in anteprima esclusiva il 5 maggio in Piazza Duomo all'Aquila, a 13 mesi dal sisma. Il 6 maggio 2010 nel talk show \"AnnoZero\" vengono mostrate in anteprima alcune scene tagliate del film. \u00c8 stato presentato fuori concorso al Festival di Cannes il 13 maggio.\nIl titolo \u00e8 stato scelto tra le diverse proposte presentate dai lettori del blog dell'artista.\nTrama.\nPartendo dal terremoto dell'Aquila del 2009, il documentario indaga la politica dell'emergenza e del grande evento gestita dalla Protezione Civile, dipinta come un \"parastato \"operante al di sopra della legge. Nel film, la comica Sabina Guzzanti non risparmia critiche all'operato del governo italiano, in particolar modo a Silvio Berlusconi e Guido Bertolaso, che a dire della regista avrebbero pensato a creare una societ\u00e0 per azioni attorno alla stessa Protezione civile. Viene anche denunciata l'invisibilit\u00e0 e l'inefficienza dell'opposizione. Tuttavia il film \u00e8 basato sulle testimonianze della popolazione, che mostrano come fosse loro vietato di potersi riunire o discutere o partecipare attivamente alla ricostruzione.\nReazioni.\nIl Ministero per i Beni e le Attivit\u00e0 Culturali Sandro Bondi ha rifiutato l'invito al Festival di Cannes con \u00abrincrescimento e sconcerto\u00bb poich\u00e9 \u00abla partecipazione di una pellicola di propaganda, \"Draquila\"\u00bb avrebbe offeso \u00abla verit\u00e0 e l'intero popolo italiano\u00bb. Del declino dell'invito si sono occupate anche la stampa francese e britannica. La Guzzanti ha dichiarato che \u00abil ministro Bondi, a dire il vero, non era stato neanche invitato\u00bb e di \u00abaver letto che lui non ha visto neppure il film e se lo \u00e8 fatto solo raccontare. E questo mi fa provare ancora di pi\u00f9 una profondissima vergogna della figura terribile che il nostro Paese fa all'estero grazie a questo nostro governo\u00bb. Inoltre ha ironicamente reso grazie al governo italiano per la pubblicit\u00e0 involontaria al documentario: \u00abMi sono detta, se sono intelligenti fanno finta di niente. Invece ci hanno fatto pubblicit\u00e0 gratuita. Abbiamo pensato anche di mandare a Bondi una cassa di champagne. Una cosa davvero strana questo loro comportamento perch\u00e9 tutto gli si pu\u00f2 dire, ma sono sicuramente competenti in quanto a comunicazione\u00bb.\nIl quotidiano francese \"Le Monde\" ha definito il film un pamphlet politico in cui la regista, presa dalla rabbia di dimostrare le sue tesi, ha sacrificato alcuni aspetti importanti della realizzazione del film, senza per\u00f2 perdere in ardore. Afferma infatti che \u00abLe dossier \u00e0 charge est \u00e9pais, et fait se dresser les cheveux sur la t\u00eate\u00bb (\u00abIl dossier \u00e8 corposo e fa drizzare i capelli\u00bb), aggiungendo per\u00f2 che \u00abCe cin\u00e9ma \u00e0 l'estomac manque souvent de pr\u00e9cision et de rigueur, digresse \u00e0 n'en plus finir, se laisse emporter par la fi\u00e8vre, au risque de voir ces approximations se retourner contre lui\u00bb (\u00abQuesto cinema viscerale manca sovente di precisione e di rigore, fa digressioni a non finire, si lascia trascinare dalla febbre, al rischio di vedere le sue stesse approssimazioni che gli si ritorcono contro\u00bb)."}
{"id": "2954034", "revid": "1305772", "url": "https://it.wikipedia.org/wiki?curid=2954034", "title": "Libussina", "text": "Libussina (in sloveno Libu\u0161nje) \u00e8 un paese della Slovenia, frazione del comune di Caporetto.\nLa localit\u00e0 si trova nell'alta valle del fiume Isonzo a 412,6 metri s.l.m. a sud-ovest del massiccio del Monte Nero.\nStoria.\nDopo la caduta dell'Impero romano, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Fu cos\u00ec che tutto il suo territorio entr\u00f2 a far parte del Ducato del Friuli. Alla caduta del Regno longobardo subentrarono quindi i Franchi; in seguito al Trattato di Verdun, nell'843, entr\u00f2 a far parte del Regnum Italiae e poi, nel 951, della Marca di Verona e Aquileia; dopo un'iniziale sottomissione al Ducato di Baviera dal 952, nel 976 pass\u00f2 al Ducato di Carinzia appena costituito dall'imperatore Ottone II.\nNel 1077 pass\u00f2 al Principato ecclesiastico di Aquileia sotto la Gastaldia di Tolmino. Con la caduta del Patriarcato di Aquileia pass\u00f2 nel 1420 (formalmente nel 1445) alla Repubblica di Venezia.\nCol Trattato di Noyon (1516) la Serenissima perse l'alta valle del fiume Isonzo e quindi la Gastaldia di Tolmino, di cui Libussina faceva parte, a favore della Contea di Gorizia e Gradisca che gi\u00e0 dal 1500 era sotto dominio asburgico.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca nel Regno d'Illiria come frazione del comune autonomo di Smasti; pass\u00f2 in seguito sotto il profilo amministrativo al Litorale austriaco nel 1849 diventando comune autonomo che comprendeva gli insediamenti di Montenero di Caporetto (\"Krn\"), Ladra (\"Ladra\") e \u00darsina (\"Vrsno\") dell'attuale comune di Caporetto e Camina (\"Kamno\") e Selze di Caporetto (\"Selce\") dell'attuale comune di Tolmino.\nDurante la prima guerra mondiale fu teatro del \"Primo Balzo\" delle truppe italiane e della seguente Prima battaglia dell'Isonzo.\nDopo la prima guerra mondiale, con le medesime frazioni del periodo asburgico, fu comune autonomo della Provincia del Friuli per poi passare, nel 1927, alla ricostituita Provincia di Gorizia venendo assorbito dal comune di Caporetto.\nFu soggetta alla Zona d'operazioni del Litorale adriatico (OZAK) tra il Settembre 1943 e il 1945 e tra il 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia.\nGeografia fisica.\nRappresentato in parte nella carta IGM al 25.000: 26-IV-SE\nAlture principali.\nMonte Pleccia (\"Ple\u010de\"), mt 1290,3; \"Planica\", mt 1372; Monte Spica (\"\u0160pik\"), mt 858\nCorsi d'acqua.\nfiume Isonzo (\"So\u010da\")"}
{"id": "2954037", "revid": "149727", "url": "https://it.wikipedia.org/wiki?curid=2954037", "title": "Kamno", "text": ""}
{"id": "2954042", "revid": "181699", "url": "https://it.wikipedia.org/wiki?curid=2954042", "title": "Area non incorporata", "text": "Un'area non incorporata (in lingua inglese \"unincorporated area\"), nell'ambito del diritto amministrativo, \u00e8 una specifica regione geografica o parte di territorio che non fa parte di alcuna municipalit\u00e0, distretto o contea ed \u00e8 priva quindi di personalit\u00e0 giuridica. Si ritrova soprattutto nei Paesi anglosassoni.\nAustralia.\nIn Australia tali aree sono sovente situate in aree remote, in grandi spazi poco abitati. Le maggiori grandi aree - costituite in forme associative - sono situate nel Territorio del Nord, una zona che conta su una rete di oltre di strade. La maggior parte delle terre del sud dell'Australia sono chiamate \"Outback Areas Community Development Trust\" e sono costituite anch'esse come societ\u00e0. L'ovest ed il nord del Nuovo Galles del Sud sono definiti \"Unincorporated Far West Region\", ovvero \"Regione non incorporata dell\u2019estremo ovest\": un territorio la cui scarsit\u00e0 di popolazione non giustifica l'esistenza di un consiglio comunale. L'unico altro stato con localit\u00e0 senza personalit\u00e0 giuridica \u00e8 lo stato di Victoria che ha due piccole aree non incorporate nella contea di Alpine ed una nella contea di Mansfield (tutte e tre le localit\u00e0 sono stazioni di sport invernali); altre localit\u00e0 minori sorgono su piccole isole poco distanti dalla costa.\nCanada.\nUn caso di cittadina non incorporata \u00e8 costituito da Sidney situata nella zona sud-centrale della provincia di Manitoba. Singolare \u00e8 il caso della cittadina di Beebe Plain, situata sul confine tra USA e Canada, ma che non fa parte di nessun distretto n\u00e9 negli Stati Uniti d'America n\u00e9 in Canada.\nStati Uniti d'America.\nNel governo locale degli Stati Uniti d'America, per \"area non incorporata\" si intende generalmente una parte di una contea che non appartiene ad una municipalit\u00e0 (city o town). In alcuni stati, le aree non incorporate sono amministrate direttamente dalle contee, mentre in altri stati l'amministrazione \u00e8 affidata alle divisioni civili minori, tra cui le township.\nGermania.\nI \"Gemeindefreies Gebiet\" sono territori privi di appartenenza ad un comune (\"Gemeinde\"), che sono o propriet\u00e0 del \"Land\" in cui si trovano o dello Stato Federale tedesco (\"Bundesrepublik Deutschland\") oppure dell'Ufficio Federale Immobiliare. La loro autorit\u00e0 amministrativa si trova di norma presso l'Ufficio Amministrazione del \"Land\" ovvero del circondario corrispondente e l'Ufficio Anagrafe si trova in un comune vicino. Fanno eccezione due territori abitati non appartenenti ad alcun comune, dotati di propria amministrazione, siti in Bassa Sassonia, e altri due nello Schleswig-Holstein, per i quali gli uffici amministrativi competenti si trovano nel territorio al quale essi appartengono."}
{"id": "2954047", "revid": "287204", "url": "https://it.wikipedia.org/wiki?curid=2954047", "title": "John Flavel", "text": "Biografia.\nJohn Flavel (o Flavell) nasce nel 1620 a Bromsgrove (Worcestershire, Gran Bretagna). \u00c8 figlio di Richard Flavel, ecclesiastico puritano che muore di peste nel 1665 dopo essere stato incarcerato con sua moglie per essersi rifiutato di conformarsi alle direttive imposte ai predicatori dalla Chiesa d'Inghilterra. John Flavel viene educato nella fede evangelica da suo padre e poi frequenta come \"commoner\" l'University College di Oxford. Nel 1650 viene ordinato ministro di culto dal presbiterio di Salisbury ed \u00e8 chiamato a curare la parrocchia di Diptford (Devon) dove il suo talento viene ben presto apprezzato. John Flavel ha pure un fratello minore, Phinehas, pure ministro di culto.\nSi sposa con Joan Randall che muore di parto insieme al loro bambino nel 1655. Dopo un anno di lutto, Flavel si risposa con Elisabeth Stapell dalla quale avr\u00e0 diversi figli. Sia la prima che la seconda moglie sono donne di fede con le quali Flavel stabilisce una forte comunione spirituale.\nNel 1656 Flavel accetta la chiamata a curare una comunit\u00e0 presbiteriana nella fiorente citt\u00e0 portuale di Dartmouth. Bench\u00e9 il suo compenso sia scarso, svolge il suo ministero con diligenza e profitto tanto che attraverso la sua predicazione molti giungono alla fede. Uno dei suoi parrocchiani cos\u00ec scrive di Flavell: \"Potrei dire molto, e non sarebbe mai abbastanza, dell'eccellenza della sua predicazione, di come tratta le questioni spirituali, della sua chiara esposizione della Bibbia, del suo metodo, delle deduzioni genuine e naturali che trae dalle Scritture, delle sue argomentazioni persuasive e del conforto e sostegno che d\u00e0 a coloro che sono afflitti nella coscienza. In breve, bisognerebbe proprio avere un cuore indurito oppure una mente volatile per non rimanere colpiti dal suo ministero cristiano\".\nNel 1662, accusato di non volersi conformare alle direttive in materia di religione (Atto di uniformit\u00e0 del 1662), gli viene proibito di predicare. Segretamente, per\u00f2, continua ad occuparsi dei suoi parrocchiani in piccoli gruppi domestici. Ogni tanto predica loro all'aperto, nei boschi. Una volta si traveste da donna per recarsi a cavallo ad una riunione segreta dove predica ed amministra il battesimo. Un'altra volta, inseguito dalle autorit\u00e0, si getta a cavallo nel mare, dove riesce a sfuggire all'arresto nuotando presso una scogliera per raggiungere le Slapton Sands.\nNel 1665 quando va in vigore l'Atto delle Cinque Miglia (Five Miles Act), Flavel si trasferisce a Slapton, che era ben oltre le cinque miglia dalla sua abitazione dove avrebbe potuto predicare indisturbato. Continua cos\u00ec il suo ministero di predicazione segreta nei boschi e raggiunge molta gente, a volte predicando fino a notte inoltrata. Una volta i soldati li sorprendono e disperdono l'assembramento. Diversi fra i fuggitivi sono arrestati e multati, ma il resto riporta Flavel nei boschi dove continua il suo sermone. Proverbiali sono i posti dove riesce a raccogliere gente e predicare, come la Salstone Rock, un'isoletta dell'estuario di Salcombe di solito sommersa dall'alta marea, In quel rifugio l'assemblea avrebbe \"atteso devotamente fintanto che l'acqua non li avesse fatti tornare alle loro barche.\nNel 1672 il Re Carlo II promulga una Dichiarazione di Indulgenza, accordando ai dissidenti della chiesa di stato di svolgere liberamente il loro culto. Flavel, cos\u00ec, ritorna a Dartmuth, dove riceve una licenza di congregazionalista. Quando quella licenza gli viene nuovamente revocata l'anno dopo, ancora una volta Flavel \u00e8 costretto a predicare solo nelle case, in luoghi isolati o in remote foreste. La sua seconda moglie muore in questo periodo e Flavel si risposa per la terza volta, con Anne Downe, figlia di un ministro. Il loro matrimonio dura 11 anni ed hanno due figli.\nDal 1670 al 1680 Flavel porta avanti il suo ministero prevalentemente scrivendo. Pubblica in questo periodo almeno nove libri. Nell'estate del 1682 \u00e8 costretto a trovare rifugio a Londra, dove si unisce alla comunit\u00e0 di un suo amico, William Jenkyn, noto oggi per il suo commentario all'epistola di Giuda. Nel 1684 i soldati interrompono una riunione di preghiera condotta da Flavel e da Jenkyn. Flavel a malapena sfugge all'arresto. Durante il suo soggiorno a Londra muore la moglie Anne. Si sposa cos\u00ec con Dorothy, una vedova, figlia di George Jefferies, ministro di Kingsbridge; gli sopravviver\u00e0.\nNel 1685 Flavel ritorna a Dartmouth, dove il suo ministero \u00e8 confinato in casa sua. Predica ogni domenica e in molte serate infrasettimanali a folle di persone che giungono in casa sua. In quello stesso anno una banda di malintenzionati d\u00e0 alle fiamme una sua effigie, ma egli persevera, pregando per la sua amata Dartmouth: \"Che ogni casa della citt\u00e0 diventi una casa di preghiera!\". Nel 1687 un nuovo editto di indulgenza di Re Giacomo II permette nuovamente a Flavel di predicare. Questa libert\u00e0 viene ampliata con la salita al trono di William di Orange e con la Gloriosa Rivoluzione del 1688.\nIn occasione del suo ritorno al pulpito la comunit\u00e0 di Flavel costruisce una grande chiesa. I suoi ultimi 4 anni di predicazione pubblica hanno molto successo. L'et\u00e0 e la salute in declino, per\u00f2, non gli permettono pi\u00f9 l'attivit\u00e0 che desidererebbe. Durante una campagna di predicazione ad Exeter, un grave attacco cardiaco lo porta alla morte il 6 giugno 1691. Le sue ultime parole sono: \"So che per me tutto andr\u00e0 bene\".\nFlavel si dimostra uomo umile, devoto, molto istruito, conosce molte lingue. Dal carattere contemplativo e spirituale passa molto tempo nello studio e nella preghiera e molti suoi contemporanei o attraverso i suoi scritti, gli attribuiscono la loro conversione alla fede cristiana."}
{"id": "2954049", "revid": "119258365", "url": "https://it.wikipedia.org/wiki?curid=2954049", "title": "Graetz (azienda)", "text": "Graetz \u00e8 stata un'azienda tedesca produttrice di apparecchi radiotelevisivi ed elettrodomestici.\nStoria.\nLa societ\u00e0 fu fondata a Berlino nel 1866 da Albert Graetz (1831-1901) e l'uomo d'affari Emil Ehrich (... - 1887) come Ehrich &amp; Graetz OHG, ditta per la produzione di lampade, bruciatori, stufe e forni per carburanti liquidi e gassosi.\nNel 1897 i figli Max e Adolf Graetz rilevarono la gestione dell'azienda. La societ\u00e0 aveva aperto delle fabbriche negli Stati Uniti, in Francia, Austria e Gran Bretagna. Nel 1899 gli edifici di nuova costruzione della fabbrica sono stati acquistati nella comunit\u00e0 rurale di Treptow.\nDal 1908 Graetz avvi\u00f2 la produzione di lampade ad incandescenza, e nel 1910, brevett\u00f2 le lampade a petrolio \"Petromax\". Cominci\u00f2 anche a produrre elettrodomestici di grandi dimensioni, ed anche piccoli come bollitori e ferri da stiro elettrici.\nCon lo scoppio della Prima guerra mondiale, l'impresa pass\u00f2 alla produzione di armamenti. Furono prodotte principalmente cartucce, detonatori e pistole. Il suo organico pass\u00f2 dai circa 3.000 (1914) ai circa 7.000 dipendenti. Dopo la guerra, le filiali in Francia e Gran Bretagna furono sequestrate.\nTrasformatisi in societ\u00e0 per azioni nel 1922, la Graetz nel 1925 avvi\u00f2 la produzione di radio. Tre anni pi\u00f9 tardi Fritz Graetz figlio di Max, subentr\u00f2 alla guida dell'azienda. Dal 1933, collabor\u00f2 con il regime nazista appena salito al potere, e nel 1940, ai 7.000 lavoratori in organico, si aggiunse un altro gruppo formato da circa 1.100 unit\u00e0, costituite da ebrei deportati e prigionieri russi, francesi e olandesi costretti allo \"Zwangsarbeit\", cio\u00e8 il \"lavoro forzato\". Nel 1945, l'impresa sospese le attivit\u00e0 a causa dell'occupazione di Berlino da parte dell'Armata Rossa sovietica.\nDopo la Seconda guerra mondiale, la societ\u00e0 riprese la produzione. Nel 1949 venne nazionalizzata ed assunse la denominazione \"VEB Fernmeldewerk, Berlin Treptow\" (RFFT).\nErich e Fritz Graetz, che alla fine del conflitto si trasferirono nella Germania Ovest, fondarono nel 1948 ad Altena, in Vestfalia, la KG Graetz. In tempi di boom economico Graetz inizi\u00f2 con la produzione di televisori in bianco e nero, di radio e di strumenti di misura delle radiazioni (rivelatori di particelle). Fino al 1966, vennero prodotte macchine da caff\u00e8 con il marchio \"Graetzor\".\nNel 1961 Erich Graetz cedette l'azienda, che conta 13 stabilimenti produttivi, alla Standard Elektrik Lorenz, sussidiaria tedesca della statunitense ITT Corporation.\nNel 1986, la ITT cedette il settore intrattenimento alla societ\u00e0 francese CGE. Nel 1988 la societ\u00e0 finlandese Nokia rilev\u00f2 il settore audio e video della SEL, e quindi i marchi \"Schaub Lorenz\" e \"Graetz\". Il marchio Graetz fu riservato per il commercio al dettaglio, e la sua produzione di televisori e videoregistratori avvenne nello stabilimento di Bochum, fino al 2000 quando fu sostituita con quella dei cellulari.\nDei marchi storici del gruppo, quello Schaub Lorenz \u00e8 attualmente prodotto da una societ\u00e0 austriaca, la Schaub Lorenz International GmbH, fondata a Vienna nel 2007. Dal 2017 l'azienda Graetz Italia Srl si occupa della produzione e distribuzione di televisori a marchio Graetz.\nGraetz in Italia.\nIl marchio Graetz (o Graetzor) in Italia si fece conoscere a partire dagli anni trenta, periodo di grande diffusione delle radio di produzione tedesca. Nel dopoguerra cre\u00f2 una filiale distributiva a Bolzano, ed ebbe una discreta presenza sul mercato italiano, fino alla fine degli anni novanta."}
{"id": "2954057", "revid": "599013", "url": "https://it.wikipedia.org/wiki?curid=2954057", "title": "Muamer Vugdali\u010d", "text": ""}
{"id": "2954061", "revid": "15756", "url": "https://it.wikipedia.org/wiki?curid=2954061", "title": "Francesco Verlengia", "text": "Biografia.\nNacque a Lama, nel palazzo di famiglia in piazza Umberto I, oggi museo a lui dedicato e biblioteca comunale.\nDopo gli studi al Liceo ginnasio G.B. Vico di Chieti si trasfer\u00ec a Firenze, dove frequent\u00f2 lo studio di pittura e scultura di Emilio Notte e i corsi della Facolt\u00e0 di lettere dell'Universit\u00e0, stringendo amicizia con Paolo Toschi e Giovanni Papini. Partecip\u00f2 alla prima guerra mondiale, come tenente di fanteria. Nel 1927 consegu\u00ec la laurea in filosofia all'Universit\u00e0 di Firenze e insegn\u00f2 filosofia, storia e storia dell'arte nelle scuole superiori di Firenze, Pistoia, Siena, Teramo, Lanciano, Pescara e Chieti.\nDal 1938 assunse la direzione della Biblioteca Provinciale di Chieti, succedendo al predecessore Francesco Di Pretoro. La sua direzione si caratterizz\u00f2 per l'indirizzo contrario a quello del Di Pretoro, curando le acquisizioni di libri e periodici di orientamento ideologico diverso da quello fascista, con particolare attenzione alla filosofia e alla cultura straniera. Verlengia inizi\u00f2 anche la catalogazione dei manoscritti e la redazione del catalogo per soggetti, colmando le vistose lacune nelle discipline etnoantropologiche, artistiche e religiose con particolare riferimento agli studi di carattere regionale.\nOltre a ci\u00f2, Verlengia viaggi\u00f2 per l'Abruzzo e il Molise, catalogando del materiale presso le chiese, e segnalando nelle riviste di cultura alcuni pittori e scultori abruzzesi e molisani, auspicando studi pi\u00f9 approfonditi, risultando un apripista su molti settori. A Chieti raccolse e salv\u00f2 statue e pitture in stato di degrado, allestendo insieme alla Soprintendenza e al comune di Chieti l'Antiquarium Teatinum nel tempio dei Dioscuri (attuale museo archeologico \"La Civitella\"), il museo diocesano teatino nel palazzo del seminario della cattedrale, e la pinacoteca civica, attuale Museo d'arte \"Costantino Barbella\" a Chieti.\nSi adoper\u00f2 per la costruzione di una nuova sede della biblioteca provinciale di Chieti, inaugurata nel 1947.\nPersona di larghi interessi culturali, si occup\u00f2 anche di storia dell'arte (collaborando tra l'altro all'organizzazione della Pinacoteca Provinciale di Chieti e del Museo Diocesano di Chieti), di tradizioni popolari e di poesia dialettale. Fece parte inoltre della Deputazione di storia patria negli Abruzzi. Nel 1948 fond\u00f2 la \"\u00abRivista Abruzzese\u00bb\" a Chieti, con scopo di diffondere la ricerca e gli studi abruzzesi, che diresse fino al 1963, quando stanco e malato la cedette allo studioso di folklore e tradizioni popolari prof. Emiliano Giancristofaro, che la spost\u00f2 a Lanciano.\nMor\u00ec a Chieti nel 1967. La biblioteca provinciale di Chieti gli ha dedicato una sala, il comune di Lama dei Peligni invece il belvedere accanto alla chiesa madre.\nGli studi.\nVerlengia perfezion\u00f2 lo studio delle attivit\u00e0 folkloriche abruzzesi, militando di paese in paese per scrivere i suoi articoli da pubblicare nei fascicoli della sua Rivista Abruzzese.\nVerlengia si concentr\u00f2, dalla fondazione della Rivista abruzzese a Lanciano (CH), nella pubblicazione in rassegne trimestrali, insieme a M. Chini, E. Giancristofaro e altri, di articoli sulla cultura abruzzese in generale, in particolare su alcuni aspetti di storia dell'arte non adeguatamente approfonditi, oppure su curiosit\u00e0 popolari sul folklore o su pratiche religiose desuete. Molti articoli prima della Rivista erano pubblicati su periodi regionali o provinciali, poi furono raccolti nella Rivista.\nVerlengia, quando divenne direttore della Biblioteca provinciale De Meis a Chieti (1936), riordin\u00f2 il materiale bibliografico raccolto da Francesco Di Pretoro, compito che pass\u00f2 poi dal 1967 ad Emiliano Giancristofaro, presidente anche della Deputazione abruzzese di Storia patria. Verlengia al di fuori dei suoi brevi articoli, pubblic\u00f2 una monografia molto accurata su un tema a lui caro, il culto lamese del Santo Bambino presso la chiesa parrocchiale (1957). Lo stile di Verlengia nei suoi articoli \u00e8 asciutto e dettagliato, bench\u00e9 oggi una parte degli articoli siano, dopo ricerche pi\u00f9 aggiornate, ormai desueti, in quanto all'epoca della compilazione non si avevano abbastanza fonti per la trattazione dello specifico tema. Pur restando il fatto che a Verlengia si deve la scoperta e l'analisi di varie opere sconosciute come la Madonna di Orsogna conservata nel deposito museale di Chieti, le \"pupe\" di Lama (due monoliti di pietra dall'aspetto muliebre), il sito archeologico di Juvanum a Montenerodomo, opere che in seguito alla sua morte verranno maggiormente approfindite.\nAltro merito di Verlengia fu quello dell'essersi recato in Francia a studiare delle pergamene medievali riguardanti la storia dell'abbazia dei Santi Vito e Salvo a San Salvo, abbazia benedettina fiorente del basso Abruzzo, decaduta nel XV secolo, e poi trasformata nella chiesa parrocchiale di San Giuseppe. Le pergamene furono solo messe \"in luce\" dal Verlengia, ma non criticamente analiticamente studiate, compito che ancora oggi deve esser svolto, nonostante gli appelli anche dello storico di abruzzesistica medievale Luigi Pellegrini\nGli articoli pi\u00f9 felici e approfonditi del Verlengia, specialmente sulle pratiche e le opere d'arte del suo territorio: Lama, Taranta, Torricella, Palena, Fara San Martino, Lanciano, Casoli, sono molto dettagliati, merito anche la corrispondenza di Verlengia con Giuseppe Pitr\u00e8 e Gennaro Finamore, insigne folklorista e antropologo della vicina Gessopalena. L'articolo sulla pratica religiosa, prendendo in esame ad esempio il culto della Madonna di Corpisanti (Contrada di Lama dei Peligni), \u00e8 strutturato schematicamente:\nOpere.\nElenco parziale degli articoli di Verlengia, dal vol. \"Scritti (1910-1966)\", Rivista abruzzese 2007"}
{"id": "2954062", "revid": "1654832", "url": "https://it.wikipedia.org/wiki?curid=2954062", "title": "Paolo Pierobon", "text": "Biografia.\nTeatro.\nDopo la maturit\u00e0 scientifica, si dedica al teatro e nel 1992 si diploma alla Civica scuola d'arte drammatica Paolo Grassi. La sua attivit\u00e0 teatrale \u00e8 intensa e nel 2004 gli viene assegnato il premio dell'Associazione Nazionale Critici Italiani come miglior attore emergente per gli spettacoli \"Finale di partita\" di Samuel Beckett (regia di Lorenzo Loris) e \"Morte accidentale di un anarchico\" di Dario Fo (regia di Ferdinando Bruni e Elio De Capitani).\nNel 2008 interpreta il ruolo di Levin dall'\"Anna Karenina\" di Tolstoj, nella messinscena dell'importante regista lituano Eimuntas Nekro\u0161ius, e vince il Premio Ubu come miglior attore non protagonista. Nel 2009 \u00e8 invece in \"Blasted\", dall'opera prima di Sarah Kane, con la regia di Elio De Capitani, dove d\u00e0 una memorabile e struggente interpretazione del violentissimo protagonista Ian. Nell'estate 2009 viene diretto da Luca Ronconi al Festival di Spoleto in un'inedita versione de \"Il gabbiano\" di \u010cechov, dove interpreta lo scrittore Trigorin.\nLa stagione 2011 - 2012 lo vede protagonista in quattro spettacoli firmati dal regista Luca Ronconi: \"La compagnia degli uomini\" di Edward Bond nel ruolo di Bartley, l'estroso maggiordomo delinquente e alcolizzato; \"Nora alla prova\", liberamente tratto da Casa di bambola di Henrik Ibsen, nel ruolo di Torvald; \"La Modestia\" di Rafael Spregelburd nel ruolo del medico Smederovo e dell'avvocato tossico Arturo insieme a Maria Paiato al Festival di Spoleto (2011); \"Santa Giovanna dei Macelli\" di Bertolt Brecht nel ruolo di Mauler.\nDall 2013 al 2015 \u00e8 protagonista in diversi spettacoli diretti dal regista Luca Ronconi: \"Il panico\" di Rafael Spregelburd, \"Pornografia\" di Witold Gombrowicz, \"Celestina\" di Michel Garneau e \"Lehman Trilogy\" di Stefano Massini. Nel 2016 in \"La morte di Danton\" di Georg B\u00fcchner, per la regia di Mario Martone, interpreta Maximilien de Robespierre.\nCinema.\nDebutta nel 1998 in \"Pompeo\", un mediometraggio di Paolo Vari e Antonio Bocola. L'anno successivo \u00e8 protagonista con Sandra Ceccarelli di \"Guarda il cielo (Stella, Sonia, Silvia)\" di Piergiorgio Gay. Partecipa a diversi film del regista Federico Rizzo tra cui \"Lievi crepe sul muro di cinta\" del 2003, dove interpreta da protagonista un poeta emarginato e \"Fuga dal call center\" del 2008, in un cameo esilarante. Nel 2005 in \"Come l'ombra\" di Marina Spada \u00e8 un professore di russo, mentre nel 2008 viene diretto da Marco Bellocchio in \"Vincere\", dove interpreta il fascista Bernardi (il tutore del figlio illegittimo del Duce).\nNel 2010 interpreta Vittorio, un manager rampante che ha una relazione con la protagonista Claudia Gerini ne \"Il mio domani\" diretto da Marina Spada. Nel 2012 recita nella parte di un pusher nel film Linea Gotica dell'esordiente Stefano A. Giulidori. Nel 2014 \u00e8 lo zio Davide con un ruolo border line nel film pluripremiato di Paolo Virz\u00ec, \"Il capitale umano\". Nel 2016 recita in \"Quo vado?\" nei panni di un ricercatore scientifico!\nNel 2017 \u00e8 protagonista del film di Andrea Segre \"L'ordine delle cose,\" inserito alla Mostra del Cinema di Venezia fra le Proiezioni Speciali. Interpreta il personaggio di Corrado, un alto funzionario del Ministero degli Interni italiano specializzato in missioni internazionali contro l'immigrazione clandestina.\nTelevisione.\nDal 2004 al 2005, \u00e8 presente in alcuni episodi della seconda stagione di \"Camera Caf\u00e9\". Nel 2009 \u00e8 stato diretto da Maurizio Zaccaro ne \"Lo smemorato di Collegno\", dove interpreta l'avvocato Farinacci. \nNel 2009 partecipa a un episodio della fiction Nebbie e Delitti [stag. 3] \nA partire dal 2010 \u00e8 tra i protagonisti della fiction \"Squadra antimafia\" nel ruolo dell'efferato agente dei servizi segreti Filippo De Silva. Nel 2017 interpreta Silvio Berlusconi in \"1993\", serie TV in onda su Sky Atlantic, e torna con il personaggio di De Silva in \"Rosy Abate - La serie\".\nVita privata.\nPaolo, dal 2012 al 2018, ha avuto una relazione con l'attrice Serena Iansiti, conosciuta sul set di \"Squadra antimafia 4 - Palermo oggi\"."}
{"id": "2954063", "revid": "415140", "url": "https://it.wikipedia.org/wiki?curid=2954063", "title": "Operazione White Wing", "text": ""}
{"id": "2954071", "revid": "100138914", "url": "https://it.wikipedia.org/wiki?curid=2954071", "title": "Ritorno a Brideshead (serie televisiva)", "text": "Ritorno a Brideshead (\"Brideshead Revisited\") \u00e8 una serie televisiva britannica. Nel Regno Unito, la serie \u00e8 andata in onda sul canale ITV dal 12 ottobre al 22 dicembre 1981, mentre in Italia \u00e8 stata trasmessa da Raidue dal 17 gennaio al 28 marzo 1983.\nDescrizione.\nComposta da 11 episodi, la serie \u00e8 tratta dal romanzo di Evelyn Waugh (Londra, 28 ottobre 1903\u00a0\u2013 Taunton, 10 aprile 1966), scrittore britannico noto per la critica spesso in forma di satira dell'aristocrazia e dell'alta societ\u00e0 inglese. Viene narrata con dovizia di particolari la storia del capitano Charles Rider e della sua relazione omosessuale con il compagno di Universit\u00e0 Sebastian Flyte. La vicenda, che tocca molti temi cari a Waugh come la differenza di classe, i contrasti religiosi tra cattolici e anglicani, l'omosessualit\u00e0 e l'ipocrisia della societ\u00e0 inglese tra le due guerre, \u00e8 magistralmente rappresentata attraverso l'uso di flashback, utilizzando i castelli dello Yorkshire e Venezia come fastosi sfondi della tematica, intrisa di nostalgia e ben calibrata nel tono della rappresentazione, molto misurata e nello stesso tempo incisiva.\nProtagonisti assoluti sono i premi Oscar Jeremy Irons e Laurence Olivier, che contribuirono in gran parte al successo della serie: candidata a ben 11 Emmy Award e a 3 Golden Globe, si \u00e8 aggiudicata numerosi riconoscimenti tra i quali 2 Golden Globe come miglior miniserie per la TV e miglior attore ad Anthony Andrews (Sebastian Flyte) e 1 Emmy Award a Laurence Olivier come miglior attore non protagonista (Lord Marchmain). Definita \u00abla musica pi\u00f9 bella mai scritta per la televisione\u00bb, la colonna sonora di Brideshead Revisited ha fatto vincere al compositore Geoffrey Burgon il prestigioso Ivor Novello Award."}
{"id": "2954072", "revid": "459956", "url": "https://it.wikipedia.org/wiki?curid=2954072", "title": "Good luck Charlie", "text": ""}
{"id": "2954073", "revid": "1305772", "url": "https://it.wikipedia.org/wiki?curid=2954073", "title": "Peoples Temple (Tying Tiffany)", "text": "Peoples Temple \u00e8 il terzo album della musicista italiana Tying Tiffany. \u00c8 stato pubblicato nel 2010 dall'etichetta discografica tedesca Trisol.\nIl disco.\nIl titolo dell'album fa riferimento all'omonima setta pseudoreligiosa statunitense, nota per il massacro avvenuto alla fine degli anni settanta: il 18 novembre del 1978 il guru Jim Jones convinse i propri adepti ad ingerire una bevanda a base di cianuro, provocando la morte di 918 persone, di cui 270 bambini.\nQuesto fatto di cronaca viene preso da Tying Tiffany come elemento di paragone per la societ\u00e0 attuale: alla continua ricerca di qualcosa in cui credere ma priva di spirito critico e perci\u00f2 facile preda di imbonitori e ciarlatani, con tutti i rischi che ne conseguono.\nTematiche del disco sono quindi i vuoti generazionali, la mancanza di ideali e i \"lavaggi del cervello\".\nDa un punto di vista stilistico l'album si presenta cupo e cadenzato, ma orecchiabile e ricco di melodie. Adatto ad un certo tipo di danza. \nInteramente cantato in lingua inglese e musicalmente riconducibile alla darkwave degli anni ottanta (Sisters of Mercy, o i primi Depeche Mode, solo per citare alcuni dei nomi pi\u00f9 noti), ma con tessiture sonore abbastanza variegate.&lt;br&gt;\nNel brano \"One Breath\" spicca la voce maschile del musicista svedese F\u00e8, mentre nel brano \"Cecille\" la voce di Tiffany si fonde con quella di Costanza Francavilla.\nIl disco \u00e8 stato prodotto da Lorenzo Montan\u00e0.\nSuccessivamente all'uscita dell'album, la canzone \"Storycide\" \u00e8 stata impiegata dalla CBS per realizzare la colonna sonora di una puntata di (numero 3, stagione 11, dal titolo \"Blood Moon\"), andata in onda negli Stati Uniti il 7 ottobre 2010.\nDa \"Peoples Temple\" sono stati tratti due videoclip: \"Miracle\", diretto da Oliver Rossol; \"Lost Way\", diretto da Luigi Coppola."}
{"id": "2954077", "revid": "22356", "url": "https://it.wikipedia.org/wiki?curid=2954077", "title": "Ullmannia frumentaria", "text": ""}
{"id": "2954078", "revid": "30300", "url": "https://it.wikipedia.org/wiki?curid=2954078", "title": "Nicki S\u00f6rensen", "text": ""}
{"id": "2954081", "revid": "400694", "url": "https://it.wikipedia.org/wiki?curid=2954081", "title": "Hi5", "text": "Hi5 \u00e8 un social network, di propriet\u00e0 della Sona Networks, ad accesso gratuito.\nCaratteristiche.\nHi5 permette agli utenti di creare un profilo inserendo le proprie informazioni. Gli utenti possono creare degli album fotografici, giocare online, e creare un album musicale nel proprio profilo. Per richiedere l'amicizia, l'utente deve inviare la richiesta al mittente tramite posta elettronica.\nDal 2010, Hi5 \u00e8 passata da una rete sociale a un sito concentrato sul gioco online, e nel 2011 fu acquistato dal social network Tagged.\nQuote.\nSecondo una ricerca effettuata da comScore, nel 2008 Hi5 \u00e8 stato il terzo sito pi\u00f9 popolare di rete sociale in termini di visitatori."}
{"id": "2954082", "revid": "465169", "url": "https://it.wikipedia.org/wiki?curid=2954082", "title": "Discografia di Little Boots", "text": ""}
{"id": "2954086", "revid": "352448", "url": "https://it.wikipedia.org/wiki?curid=2954086", "title": "Calcolo variazionale", "text": ""}
{"id": "2954088", "revid": "767487", "url": "https://it.wikipedia.org/wiki?curid=2954088", "title": "Good Shoes", "text": "I Good Shoes sono un gruppo musicale indie rock inglese, formatosi insieme ad altre band indipendenti come gli scozzesi Franz Ferdinand ed i Future Heads di Sunderland.\nBiografia.\nIl gruppo \u00e8 stato fondato dal cantante Rhys Jones e dal chitarrista Steve Leach che in passato suonavano e componevano musica insieme come hobby. Entrambi hanno presenziato come duo, con il nome di \"Good Shoes\", all'evento di beneficenza Tom-Fest a Kingston. In seguito decisero di trasformare il loro hobby in una vera e propria band, coinvolgendo Tom, fratello di Rhys, e Joel Cox, amico di infanzia dei due."}
{"id": "2954100", "revid": "599013", "url": "https://it.wikipedia.org/wiki?curid=2954100", "title": "Marinko Gali\u010d", "text": ""}
{"id": "2954101", "revid": "125887756", "url": "https://it.wikipedia.org/wiki?curid=2954101", "title": "Gaetano Aronica", "text": "Biografia.\nHa studiato Discipline delle Arti della Musica e dello Spettacolo nella Facolt\u00e0 di Lettere con cui si \u00e8 laureato con lode dopodich\u00e9 ha studiato recitazione presso la Civica Scuola di Teatro Paolo Grassi.\nCome attore, ha preso parte nella fiction \"La stagione dei delitti\" (2004), diretta da Claudio Bonivento e nel 2007 recita nella fiction \"Il capo dei capi\" con la regia di Enzo Monteleone e Alexis Sweet. Nel 2010 fa parte del cast di \"Squadra antimafia - Palermo oggi\".\nAl cinema ha recitato nel film \"Mal\u00e8na\" (2000) e \"Baar\u00eca\" (2009), entrambi diretti da Giuseppe Tornatore. Nel 2020 \u00e8 protagonista nella serie tedesca di Netflix \"Barbari\".\n\u00c8 presidente del Teatro Pirandello di Agrigento."}
{"id": "2954103", "revid": "1543377", "url": "https://it.wikipedia.org/wiki?curid=2954103", "title": "Andr\u00e9 Danican Philidor", "text": "Biografia.\nEntrato il 12 ottobre 1659 alla Grand Ecurie di Luigi XIV come suonatore di cromorno e tromba marina succedette a suo zio Michel II entrato nel 1651, e Philidor divenne velocemente oboe dei moschettieri dal 1667 al 1677. In tale veste segu\u00ec Luigi XIV nella maggior parte delle sue campagne nelle Fiandre (tra cui l'assedio di Maastricht il 10 giugno 1673), Franca Contea, Paesi Bassi Lorena e Alsazia. Si specializz\u00f2 nella composizione di marce militari per accompagnare le truppe.\nInterprete nell'orchestra del \"Bourgeois gentilhomme\" che Moli\u00e8re rappresent\u00f2 nel 1670 a Chambord, entr\u00f2 a far parte come suonatore di fagotto nella Cappella della Regina dal 1672. \"Cromorno e soprattutto oboe dei \"Petits Violons de la Chambre\" dal 1690 al 1716, Lully lo fece entrare Acad\u00e9mie Royale de Musique dal 1677. \"Tambour de la Chambre et Grande \u00c9curie\" di Luigi XIV dal 12 maggio 1678, lascer\u00e0 definitivamente questo incarico il 6 giugno 1699, dopo aver accompagnato, una seconda volta, il suo monarca in Alsazia, Franca Contea, Lussemburgo, Germania e Fiandre. Dal 23 dicembre 1681 al 16 dicembre 1729, egli fu \" oboe e soprattutto violino della \"Chambre et Grande \u00c9curie\" e quindi \"flauto e basso di cromorno dei \"Symphonistes de la Chapelle Royal\" nel 1682. Assunse quindi l'ambito titolo di \"Ordinaire de la Musique du Roi\".\nNel 1702, sar\u00e0 responsabile della custodia della Biblioteca della Musica di Luigi XIV che egli aveva fondato da poco per aggiungere alle produzioni composte durante il suo regno, tutte le opere musicali create sotto i suoi predecessori, Enrico IV e Luigi XIII. Fu Fran\u00e7ois Fossard (1642-1702), piccolo violino del re e compositore sinfonico della Cappella del Re, che fu il primo responsabile di questo compito. Andr\u00e9 Danican distaccato dal 1683, come suo vice, gli succedette alla sua morte, come evidenziato da \"privilegio di edizione\" allegato alle \"Airs italiens\", pubblicato congiuntamente da due nel 1695:\n\u00c8 ad Andr\u00e8 Danican che si deve la ricchezza inestimabile delle collezioni di musica della Biblioteca Nazionale di Francia e di quella di Versailles: balletti, opere liriche, musica strumentale e sacra sono riuniti in volumi preziosi che raccolgono la maggior parte dei pi\u00f9 importanti balletti e balletti commedia di Lully e le produzioni vocali di Delalande.\nCon suo fratello, Jacques Danican Philidor \"il giovane\" egli \u00e8 il capostipite della dinastia che ha lavorato al servizio di Luigi XIV. Anne e Fran\u00e7ois sono stati tra i 23 figli, di due matrimoni diversi di Andr\u00e8, come Pierre sar\u00e0 di Jacques. Secondo Titon du Tillet:\"questi musicisti composero dei Concerti piacevoli e brillanti sul Parnaso, che ci fanno risuonare colline, vallate e voci\" [...]\". E segue poi su Andr\u00e8: \"\"Pierre Dancan Philidor, bibliotecario della Musica del Re, ha assemblato due libri di sinfonie, della maggior parte delle quali \u00e8 il compositore: sono stati stampati da Christophe Ballard cos\u00ec come due libri di sonate e arie per flauto e oboe di Fran\u00e7ois Philidor, suo figlio\""}
{"id": "2954106", "revid": "1566286", "url": "https://it.wikipedia.org/wiki?curid=2954106", "title": "Silvia Solar", "text": "Biografia.\nNota anche come Sylvie (o Sylvia) Solar, approda al cinema dopo aver vinto, all'et\u00e0 di 16 anni, un concorso di bellezza a Parigi ed esser stata notata dal produttore e regista Henri Diamant-Berger che la fa debuttare in un suo film, \"C'est arriv\u00e9 \u00e0 36 chandelles\" (1957).\nAll'inizio degli anni sessanta si trasferisce in Spagna, modifica il suo nome d'arte in Silvia Solar e continua la carriera del cinema. Partecipa a pellicole di stampo internazionale come \"Madame Sans-G\u00eane\" (1961) di Christian-Jaque e a svariate commedie fra cui quelle in co-produzione con l'Italia con protagonisti Franco Franchi e Ciccio Ingrassia (\"I due mafiosi\" - 1964 e \"I due toreri\" - 1965, dirette da Giorgio Simonelli), trovando in seguito visibilit\u00e0 anche in film come \"Il sentiero dell'oro\" (1965) di Sidney W. Pink e \"Gli eroi del West\" (1963) di Steno.\nDagli anni settanta partecipa attivamente al filone dell'horror iberico, con titoli a volte poco brillanti (\"Las ratas no duermen de noche\" - 1973 di Juan Fortuny o \"La perversa caricia de Sat\u00e1n\" - 1975 di Jordi Gig\u00f3, \"La casa delle bambole crudeli\" - 1975 di Pierre Chevalier, \"Il licantropo e lo yeti\" - 1975 di Miguel Iglesias e \"Terreur cannibale\" - 1981 di Alain Deruelle), non disprezzando di apparire anche senza veli in film dall'erotismo esplicito come \"Trampa sexual\" (1978) e \"Viciosas al desnudo\" (1980), entrambi diretti da Manuel Esteba.\nDecide di ritirarsi dalle scene nei primi anni novanta.\nSilvia Solar muore nel 2011 all'et\u00e0 di 71 anni."}
{"id": "2954109", "revid": "237256", "url": "https://it.wikipedia.org/wiki?curid=2954109", "title": "Yuri Selikhov", "text": ""}
{"id": "2954110", "revid": "599013", "url": "https://it.wikipedia.org/wiki?curid=2954110", "title": "Francesca Del Fabbro", "text": "Carriera agonistica.\nNazionale.\nIl suo esordio con la nazionale italiana junior femminile di curling \u00e8 stato il campionato europeo junior del 1985, disputato a Copenaghen, in Danimarca: in quell'occasione l'Italia si piazz\u00f2 all'ottavo posto. Questo \u00e8 stato anche l'esordio della nazionale italiana junior femminile di curling, e la prima partita \u00e8 stata disputata il 7 marzo 1985 contro la Svizzera che prevalse sull'Italia per 8 a 7.\nCon la nazionale junior partecipa a 2 campionati europei junior con il ruolo di \"lead\".\nNel 1987 entra nella formazione della nazionale assoluta nel ruolo di \"viceskip\", con cui ha partecipato a tre europei ed a 2 World Curling Challenge Round.\nIn totale Francesca vanta 37 presenze in azzurro. Il miglior risultato dell'atleta \u00e8 il settimo posto ottenuto ai campionati europei junior del 1986 disputati ad Amburgo, in Germania ovest.\nCAMPIONATI\nNazionale assoluta:\nNazionale junior:\nCampionati italiani.\nFrancesca ha preso parte ai campionati italiani di curling con il Curling Club New Wave ed \u00e8 stata 2 volte campionessa d'Italia:"}
{"id": "2954111", "revid": "1494169", "url": "https://it.wikipedia.org/wiki?curid=2954111", "title": "Peoples Temple", "text": "Peoples Temple (in lingua italiana \"Tempio del popolo\") pu\u00f2 riferirsi a:"}
{"id": "2954117", "revid": "767487", "url": "https://it.wikipedia.org/wiki?curid=2954117", "title": "Il seme cattivo", "text": "Il seme cattivo (\"The bad seed\") \u00e8 un romanzo di William March scritto nel 1954, vincitore del National Book Award per la narrativa nel 1955. Fu l'ultima opera narrativa di March, e, bench\u00e9 pubblicata mentre l'autore era ancora in vita, il suo grande successo critico e commerciale si realizz\u00f2 in gran parte dopo la sua morte dello scrittore, avvenuta appena un mese dopo la pubblicazione. Il romanzo fu trasposto in uno spettacolo teatrale di successo a Broadway ad opera di Maxwell Anderson e in un film del 1956 diretto da Mervyn LeRoy (nell'edizione italiana \"Il giglio nero\"), plurinominato per gli Academy Award.\nTrama.\nRhoda, una graziosa bimba di otto anni dagli occhi e capelli castani disposti in due lunghe treccine, \u00e8 l'unica figlia di Kenneth Penmark, un rampante manager, e di sua moglie Christine, una bellissima donna bionda proveniente dalla East coast. Kenneth Penmark va in Sudamerica per affari, lasciando Christine e Rhoda a casa; sar\u00e0 via tutta l'estate. La piccola, molto irritata per non aver vinto una medaglia scolastica in ortografia, ha dei primi scontri col giardiniere, un tipo poco raccomandabile di nome Leroy Jussup. Christine accompagna, assieme alla loro padrona di casa, Monica Breedlove, assai affezionata a Rhoda, la sua bambina al luogo in cui ella prender\u00e0 il pullman per la tradizionale scampagnata di fine anno organizzata dalla sua scuola elementare. Mentre si trovano a casa e, con i vicini, discutono di psicoanalisi (la padrona di casa \u00e8 infatti appassionata di questa disciplina, essendo stata molti anni prima fra le pazienti di Sigmund Freud), il discorso cade sui serial killer; Christine \u00e8 molto inquietata da questo argomento, e la padrona di casa si fa raccontare i suoi sogni, ritenendo ci sia una qualche repressione infantile alla base delle sue paure. Christine afferma che, talvolta, le sembra che suo padre (un famoso corrispondente di guerra, deceduto diversi anni prima) non sia il suo vero padre. Dopo un po', la radio, che avevano acceso per ascoltare le previsioni meteorologiche, d\u00e0 notizia di un gravissimo incidente avvenuto al campeggio: un bambino \u00e8 caduto nel lago ed \u00e8 annegato; sulle sue mani e sulla sua testa vengono rinvenuti strani segni. Al ritorno, Christine si stupisce della calma con la quale Rhoda reagisce all'avvenimento; trova inoltre doveroso far visita alla madre del bambino morto, che le rivela di non essere stata capace di rinvenire sul cadavere la medaglia di ortografia che suo figlio aveva vinto pochi giorni prima. Dai colloqui con la preside della scuola apprende inoltre che sua figlia, bench\u00e9 avesse ottimi voti in tutte le materie, ha sempre avuto gravi difficolt\u00e0 a relazionarsi con i suoi coetanei, al punto che prendono in considerazione l'eventualit\u00e0 di non riammetterla nell'istituto. Un custode, inoltre, giura di aver visto una bambina dal vestito rosso e le treccine allontanarsi dal moletto ove \u00e8 avvenuta la tragedia, poco dopo la morte del piccolo. Le insegnanti suppongono quindi che Rhoda sappia qualche particolare sull'incidente che si \u00e8 rifiutata di rivelare."}
{"id": "2954132", "revid": "237256", "url": "https://it.wikipedia.org/wiki?curid=2954132", "title": "Ernst Graf zu Reventlow", "text": ""}
{"id": "2954133", "revid": "1543377", "url": "https://it.wikipedia.org/wiki?curid=2954133", "title": "Can't Be Tamed (singolo)", "text": "Can't Be Tamed \u00e8 un brano musicale della cantante e attrice statunitense Miley Cyrus, estratto come primo singolo dal suo terzo album, intitolato anch'esso Can't Be Tamed. Scritto principalmente dalla Cyrus, \u00e8 stato pubblicato il 18 maggio 2010, giorno stesso in cui la cantante ha eseguito la canzone live all'edizione americana di \"Ballando con le stelle\". Il brano, dalle forti sonorit\u00e0 electropop, esprime la voglia di evasione e di libert\u00e0 della cantante, denotando la sua voglia di indipendenza.\nIl brano ha debuttato all'ottava posizione della classifica americana e alla quarta in quella dei download, vendendo 191.000 copie nella sua prima settimana solo negli Stati Uniti. Ha riscosso un buon successo anche in Irlanda e nella Nuova Zelanda dove \u00e8 salita fino alla quinta posizione.\nVideo.\nIl video del brano, diretto da Robert Hales, mostra Miley in un museo con dei ballerini. La cantante \u00e8 intrappolata in una gabbia, ma riesce a scappare: la fuga dalla gabbia rappresenta la libert\u00e0 e la voglia di evasione di cui la cantante parla anche nel testo. \u00c8 stato filmato tra il 10 e l'11 aprile a Culver City, in California ed \u00e8 stato pubblicato il 4 maggio 2010.\nCritica.\nI critici hanno espresso buoni commenti su \"Can't Be Tamed\". Leah Greenblatt di \"Entertainment Weekly\" ha considerato che la canzone \u00abnon era un brutto affare per le stazioni radiofoniche, ma le strapiene top ten di fine anno agiscono espressamente secondo una politica di selezioni\u00bb, ma ha anche riconosciuto la mancanza di \u00abemozioni forti\u00bb e l'ha paragonata a \"Not Myself Tonight\", controverso brano di Christina Aguilera (2010). Greenblatt ha inoltre giudicato ridicola la rima delle frasi \"I'm not here to sell ya' / Or tell you to go to hell\". Jarett Wieselman dal \"New York Post\" ha affermato che se non avesse acquistato \"Party in the U.S.A.\", non \"sarebbe stato capace\" di non acquistare \"Can't Be Tamed\"."}
{"id": "2954138", "revid": "124796234", "url": "https://it.wikipedia.org/wiki?curid=2954138", "title": "Giovanni Martorana", "text": "Biografia.\nAttore di teatro, prende parte al cinema a numerosi film come \"Mal\u00e8na\" nel 2000 con la regia di Giuseppe Tornatore, \"La meglio giovent\u00f9\" nel 2003 con la regia di Marco Tullio Giordana e nel 2005 recita in \"Quando sei nato non puoi pi\u00f9 nasconderti\" con la regia di Marco Tullio Giordana.\nNel 2009 recita nel film \"La matassa\" con la regia di Giambattista Avellino e Ficarra e Picone e nella fiction di successo \"L'onore e il rispetto - Parte seconda\", al fianco di attori come Ben Gazzara, \u00c1ngela Molina e Vincent Spano.\nNel 2010 recita nella serie televisiva \" Squadra antimafia - Palermo oggi 2\" con la regia di Beniamino Catena.\nIl suo corpo senza vita viene ritrovato il 23 dicembre 2018 nel suo appartamento di Monreale; probabilmente gi\u00e0 morto da un paio di giorni, si presuppone sia deceduto a causa dell'inalazione di fumi tossici provenienti da una stufa a legna che aveva in casa."}
{"id": "2954143", "revid": "767487", "url": "https://it.wikipedia.org/wiki?curid=2954143", "title": "Brian Kerle", "text": "Carriera.\nCon l' ha disputato i Giochi olimpici del 1972 e due edizioni dei Campionati del mondo (1970, 1974)."}
{"id": "2954144", "revid": "150177", "url": "https://it.wikipedia.org/wiki?curid=2954144", "title": "Serie A Calcio a 5", "text": ""}
{"id": "2954156", "revid": "300067", "url": "https://it.wikipedia.org/wiki?curid=2954156", "title": "Eddie Palubinskas", "text": ""}
{"id": "2954158", "revid": "300067", "url": "https://it.wikipedia.org/wiki?curid=2954158", "title": "Ed Palubinskas", "text": ""}
{"id": "2954159", "revid": "83017", "url": "https://it.wikipedia.org/wiki?curid=2954159", "title": "Jacobs R-830", "text": "Il Jacobs R-830, o L-5, era un motore aeronautico radiale 7 cilindri raffreddato ad aria prodotto dall'azienda statunitense Jacobs Aircraft Engine Co. negli anni trenta.\nEntrato in produzione nel 1935, equipaggi\u00f2 alcuni velivoli leggeri dell'epoca.\nStoria.\nSviluppo.\nL'R-830 venne derivato dal R-755 per poter proporre sul mercato un modello dalle maggiori prestazioni. Il nuovo modello risultava maggiorato nelle sue componenti interne, con alesaggio e corsa rispettivamente di 5.0 per 5.5 in (140\u00a0mm per 127\u00a0mm) per una cilindrata totale di 831 in\u00b3 (13,6 L) e che garantiva l'erogazione di una potenza all'accensione pari a 285 hp (212 kW).\nI singoli cilindri, disposti radialmente, erano abbinati a teste in lega di alluminio."}
{"id": "2954172", "revid": "306856", "url": "https://it.wikipedia.org/wiki?curid=2954172", "title": "\u00c9cole de Versailles", "text": "L'\u00c9cole de Versailles fu il luogo in cui nacque e si svilupp\u00f2 l'equitazione francese fino al 1830.\n\u00c9curies.\nLa scuola di Versailles era composta da stalle piccole (\"Petite \u00c9curie\") e dalle grandi scuderie (\"Grande \u00c9curie\"). Gli edifici, costruiti da Jules Hardouin-Mansart, vennero iniziati rispettivamente nel 1681 e nel 1682, sul lato est, in modo che si potessero ammirare assieme al parco e al bosco dalle finestre del castello che era sul lato occidentale. Vennero completati pochi anni dopo.\nGrande \u00c9curie.\nLa \"grande \u00e9curie\" alloggiava i cavalli da guerra, maneggio, sfilate e per la caccia. \nEra diretta dal \"gran scudiero di Francia\", detto \" M. le Grand\". Era composta da tre categorie di funzionari: coloro che servivano tutti i giorni, dagli scudieri del re e da coloro che partecipavano alle cerimonie. In quest'ultima categoria erano gli araldi, il seguito in armi, i portatori delle armi e il corpo dei musicisti.\nLa \"grande \u00e9curie\" aveva grande autorit\u00e0 anche sulla \"scuola dei paggi\" fondata nel 1682 da Luigi XIV. Dal 2003, il \"Man\u00e8ge de la Grande \u00c9curie\" ospita l\"'Accademia delle Arti dello Spettacolo Equestre\" diretta da Bartabas. Essa accoglie oggi circa quaranta cavalli.\nPetite \u00c9curie.\nLa \"petite \u00e9curie\" ospitava i cavalli adibiti al traino delle carrozze.\nEra diretta dal primo scudiere detto \"M. le Premier\". Era costituita da una ventina di scudieri, trenta paggi e 24 piccoli valletti a piedi, oltre a cocchieri, sellai, stallieri e postiglioni.\nScudieri.\nGli scudieri, che iniziarono a creare la celebrit\u00e0 della Scuola di Versailles, furono: "}
{"id": "2954175", "revid": "599013", "url": "https://it.wikipedia.org/wiki?curid=2954175", "title": "Dmitriy Gaag", "text": "Carriera.\nHa vinto nel 1999 i campionati del mondo di triathlon di Montreal."}
{"id": "2954178", "revid": "84184", "url": "https://it.wikipedia.org/wiki?curid=2954178", "title": "Piano Fanfani", "text": ""}
{"id": "2954182", "revid": "827882", "url": "https://it.wikipedia.org/wiki?curid=2954182", "title": "Elmetto M1", "text": "L'elmetto militare M1 \u00e8 stato utilizzato dall'esercito statunitense a partire dalla seconda guerra mondiale, fino a quando fu sostituito dall'elmetto PASGT nel 1985. Per oltre quarant'anni, l'M1 \u00e8 stato l'elmetto standard per le forze armate degli Stati Uniti, ed \u00e8 diventata un'icona dei militari americani. Il suo \"design\" ha ispirato altre forze armate nel mondo.\nL'elmetto M1 \u00e8 molto popolare tra i collezionisti di militaria, e gli elmetti della seconda guerra mondiale hanno generalmente pi\u00f9 valore rispetto ai modelli successivi. Sia gli M1 della seconda guerra mondiale sia del Vietnam stanno diventando sempre pi\u00f9 difficili da trovare. Quelli con originali e inusuali marcature rare o qualche tipo di storia documentata tendono ad essere i pi\u00f9 costosi.\nStoria.\nL'elmetto M1 \u00e8 stato introdotto nel 1942 per sostituire l'elmetto Brodie. Furono fabbricati 20 milioni di elmetti M-1 in acciaio durante tutto il periodo in cui furono utilizzati. Un secondo lancio di produzione, da parte degli Stati Uniti, di circa un milione di elmetti, fu effettuato nel 1966-1967 per la guerra del Vietnam. Nella guerra del Vietnam l'elmetto differiva dalla versione utilizzata nella seconda guerra mondiale e fino alla guerra di Corea per la cupola meno pronunciata e abbassata nella sezione superiore anteriore e fu dipinto in un verde oliva chiaro. L'M1 \u00e8 stato abbandonato nel corso degli anni ottanta in favore dell'elmetto PASGT, che offriva una maggiore ergonomia e protezione balistica.\nMentre sono ormai obsoleti negli Stati Uniti, gli elmetti M1 e le varianti internazionali sono ancora in uso in altre nazioni in tutto il mondo. L'imbottitura dell'elmetto M1 (\"liner\" in inglese) occupa ancora una nicchia simbolica nell'esercito degli Stati Uniti: ad esempio, \"liner\" del genere sono attualmente indossati nella formazione dei candidati alle forze per operazioni speciali della marina USA, e su di essi \u00e8 dipinto il numero della classe, il nome e distintivi di grado; le versioni sia verniciate sia cromate sono ancora utilizzate in unit\u00e0 cerimoniali. In Israele, i soldati della Riserva hanno utilizzato l'elmetto M1 in combattimento fino al 2006.\nDesign.\nL'M1 \u00e8 formato da due elmetti prodotti in taglia unica: una calotta esterna, a volte chiamata \"pentola d'acciaio\", fatta di metallo e un caschetto rigido, il \"liner\", che si trova all'interno della prima e contiene il sistema di regolazione per renderlo adattabile alle dimensioni della testa di chi lo indossa. La fodera era applicata per coprire la calotta esterna di acciaio.\nLa calotta esterna non pu\u00f2 essere indossata da sola. La calotta interna pu\u00f2 essere indossata da sola, ma fornisce una protezione simile ad un normale caschetto ed era spesso indossata in tale modo dalla polizia militare.\nLa calotta esterna.\nDalla seconda guerra mondiale, della calotta esterna dell'M1 \u00e8 stata cambiata soprattutto la \"silhouette\". La struttura della calotta degli M1 \u00e8 costituita da un unico pezzo di acciaio non magnetico stampato. Attorno al bordo della calotta \u00e8 aggraffata una banda metallica, in modo da offrire un bordo liscio. La striscia di metallo ha una saldatura nel punto di incontro delle estremit\u00e0. Sulle prime calotte la saldatura si trovava nella parte anteriore. Nel 1944, dopo che il materiale per fabbricare la banda pass\u00f2 dall'acciaio inox all'acciaio al manganese, la saldatura venne spostata nella parte posteriore.\nSu entrambi i lati della calotta ci sono anelli in acciaio inox per l'aggancio del soggolo. La forma di questi anelli \u00e8 uno degli elementi pi\u00f9 utili nel riconoscimento di calotte prodotte in tempi diversi. Le prime calotte della seconda guerra mondiale avevano anelli fissi, successivamente vennero sostituiti da anelli girevoli per diminuirne le probabilit\u00e0 di rottura.\nDurante la seconda guerra mondiale molti soldati tenevano il soggolo dell'elmetto slacciato. Questa consuetudine nacque per due motivi: il primo, perch\u00e9 se si veniva attaccati alle spalle, il nemico avrebbe potuto far perdere l'equilibrio al soldato, semplicemente tirando l'elmetto; il secondo, perch\u00e9 si credeva erroneamente che se fosse caduta una bomba nelle vicinanze, la fibbia avrebbe potuto strattonare violentemente il collo.\nLa calotta in acciaio poteva venire utilizzata anche per altri usi di fortuna, quali pala, lavabo, secchio e a volte anche come latrina. L'utilizzo come pentola venne scoraggiato, in quanto il calore rendeva la lega di metallo pi\u00f9 fragile.\nL'imbottitura.\nL'imbottitura \u00e8 realizzata da molte componenti. La parte esterna \u00e8 sagomata per adattarsi perfettamente alle calotte in acciaio. All'interno, i vari elementi del sistema di sospensione sono fissati con rivetti. Il sistema di sospensione \u00e8 realizzato con nastri che si estendono attorno e attraverso l'interno dell'elmetto. Una fascia parasudore (\"sweatband\" in inglese) \u00e8 montata sulla struttura delle sospensioni ed \u00e8 regolabile per adattarsi intorno alla testa di chi la indossa. Durante la seconda guerra mondiale e la guerra di Corea le imbottiture avevano il sottogola in cuoio marrone.\nIl primo materiale utilizzato per le imbottiture era a base di fibre di carta compressa impregnate di resina fenolica, ma venne rapidamente eliminato perch\u00e9 si degradava rapidamente in ambienti con elevata umidit\u00e0, venendo sostituito da materiali plastici. Nello stesso periodo, la fibra Rayon con cui erano originariamente fabbricate le sospensioni, venne sostituita dal cotone color cachi. Dopo la seconda guerra mondiale, il colore del cotone venne modificato da kaki a verde oliva. Molto pi\u00f9 tardi, le sospensioni vennero fabbricate con una tessitura sintetica pi\u00f9 forte.\nTelino.\nIntorno al 1942 lo United States Marine Corps introdusse un telino bicolore, da un lato color \"foresta verde\" (chiamato \"green-side out\") e dall'altro \"isola di corallo\" (chiamato \"brown-side out\"). Vennero spesso utilizzati dall'United States Army retini per evitare che gli elmetti bagnati brillassero e per poterci aggiungere parti di vegetazione utili per la mimetizzazione. Solo con la guerra del Vietnam venne regolamentato l'uso del telino. Durante la seconda guerra mondiale e quella di Corea vennero utilizzati solo i retini semplici oppure nulla. Gli unici che coprirono sempre i loro elmetti con il telino furono i Marine.\nDurante l'Offensiva delle Ardenne vennero utilizzate coperture bianche per mimetizzarsi meglio nelle zone innevate. Non vennero consegnati ai soldati particolari telini, ma vennero utilizzati pezzi di stoffa ricavati dalle camicie o lenzuola, oppure i telini presi sul campo di battaglia ai tedeschi.\nCultura di massa.\nL'elmetto M1 compare in numerosi film che hanno contribuito a mitizzarlo, come \"Salvate il soldato Ryan\", nel quale si pu\u00f2 vedere l'elmetto dotato del rombo arancione che contraddistingueva i battaglioni Rangers della seconda guerra mondiale, o come nella miniserie \"Band of Brothers - Fratelli al fronte\". Inoltre nel filone cinematografico riguardante la guerra del Vietnam \u00e8 famoso l'elmetto della locandina di \"Full Metal Jacket\", o l'elmetto rovesciato sulla spiaggia nei titoli di testa di \"Il giorno pi\u00f9 lungo\"."}
{"id": "2954183", "revid": "2058471", "url": "https://it.wikipedia.org/wiki?curid=2954183", "title": "Universit\u00e0 statale di Campinas", "text": "Universidade Estadual de Campinas (UNICAMP), \u00e8 un'universit\u00e0 pubblica dello stato di San Paolo, Brasile.\nStruttura.\nL'ateneo \u00e8 articolato nelle seguenti Scuole ed Istituti:"}
{"id": "2954188", "revid": "399", "url": "https://it.wikipedia.org/wiki?curid=2954188", "title": "Petrolio", "text": "Il petrolio (dal termine tardo latino \"petroleum\", composto da \"petra\" \"roccia\", e \"oleum\" \"olio\", cio\u00e8 \"olio di roccia\") \u00e8 una miscela liquida di vari idrocarburi, in prevalenza alcani, che si trova in giacimenti negli strati superiori della crosta terrestre, ed \u00e8 una fonte primaria energetica della modernit\u00e0.\nChiamato anche oro nero, \u00e8 un liquido viscoso, infiammabile, di colore che pu\u00f2 variare dal nero al marrone scuro, passando dal verdognolo fino all'arancione. \u00c8 detto greggio oppure grezzo, il petrolio che viene estratto dai giacimenti, prima di subire qualsiasi trattamento per trasformarlo in prodotto lavorato.\nLa parola greca \u03bd\u03ac\u03c6\u03b8\u03b1\u03c2, \"n\u00e1phthas\", o \u03bd\u03ac\u03c6\u03b8\u03b1, \"n\u00e1phtha\", fu utilizzata inizialmente per indicare il fiammeggiare tipico delle emanazioni petrolifere. \nStoria.\nI popoli dell'antichit\u00e0 conoscevano i giacimenti di petrolio superficiali, e li utilizzavano per produrre medicinali (con funzioni lenitive e lassative) e bitume o per alimentare le lampade.\nNon mancarono anche gli usi bellici del petrolio. Gi\u00e0 nell\"'Iliade\", Omero narra di un \"fuoco perenne\" lanciato contro le navi greche. Il \"fuoco greco\" dei bizantini era un'arma preparata con petrolio, una miscela di olio, zolfo, resina e salnitro, che non poteva essere spenta dall'acqua; questa miscela era cosparsa sulle frecce o lanciata verso le navi nemiche per incendiarle.\nIl petrolio era conosciuto anche nell'antico Medio Oriente. Marco Polo, ne \"Il Milione\", parla del petrolio con le seguenti parole:\nIl petrolio venne introdotto in Occidente soprattutto come medicinale, in seguito all'espansionismo arabo. Le sue doti terapeutiche si diffusero con grande rapidit\u00e0 e alcune fonti d'olio a cielo aperto, come l'antica Blufi (santuario della \"Madonna dell'olio\") e Petralia in Sicilia, divennero noti centri termali dell'antichit\u00e0.\nNonostante la coniazione del termine \"petrolio\" sia spesso attribuita al mineralogista tedesco Georg Bauer (1494-1555), che lo adott\u00f2 nel suo trattato \"De Natura Fossilium\" del 1546, ci sono evidenze che sia stato coniato cinque secoli prima dal filosofo e scienziato persiano Avicenna.\nIn Birmania nella zona dello Yenangyaung il petrolio trasuda in superficie e resoconti scritti ne certificano il suo sfruttamento e commercio a livelli industriali almeno dal 1700, quando rappresentava la fonte primaria di entrate della dinastia Konbaung, nel 1885 gli inglesi invasero il Paese e lo sfruttamento pass\u00f2 alla Burma-Shell.\nSulla penisola di Ab\u015feron (Azerbaijan) in riva al Mar Caspio gi\u00e0 nel 1593 viene descritto un pozzo scavato manualmente di 35 m. a Balakhani, successivamente qui, su uno dei pi\u00f9 grandi giacimenti mondiali, i russi hanno costruito la prima raffineria nel 1837.\nNonostante il precedente russo, l'industria petrolifera moderna viene fatta risalire negli anni 1850 negli Stati Uniti (nei pressi di Titusville, Pennsylvania), per l'iniziativa di Edwin Drake. Il 27 agosto 1859 venne aperto il primo pozzo petrolifero redditizio del mondo. L'industria crebbe lentamente durante il 1800 e non divent\u00f2 di interesse nazionale (USA) fino agli inizi del ventesimo secolo; l'introduzione del motore a combustione interna forn\u00ec la domanda che ha poi largamente sostenuto questa industria. I primi piccoli giacimenti in Pennsylvania e in Ontario si esaurirono velocemente portando ai \"boom petroliferi\" in Texas, Oklahoma, e California. Altre nazioni avevano considerevoli riserve petrolifere nei loro possedimenti coloniali, e incominciarono ad utilizzarli a livello industriale.\nSebbene negli anni cinquanta il carbone fosse ancora il combustibile pi\u00f9 usato nel mondo, il petrolio cominci\u00f2 a soppiantarlo. Agli inizi del ventunesimo secolo circa il 90% del fabbisogno di combustibile era coperto dal petrolio. In conseguenza della crisi energetica del 1973 e di quella del 1979 nacque l'interesse nella pubblica opinione sui livelli delle scorte di petrolio, portando alla luce la preoccupazione che, essendo il petrolio una risorsa limitata, essa fosse destinata a esaurirsi (almeno come risorsa economicamente sfruttabile).\nIl prezzo di un barile di petrolio \u00e8 aumentato dagli 11 dollari del 1998 a circa 147, per poi ripiegare (a causa della recessione globale, ma anche delle \"prese di beneficio\" degli speculatori), fino a 45 nel dicembre 2008. In seguito le quotazioni del greggio hanno ripreso a crescere per consolidarsi al di sopra dei 100 dollari nel marzo 2011. Data l'elevata volatilit\u00e0 del prezzo di un barile, l'OPEC ha preso in valutazione di tagliare la produzione per far aumentare i costi dell'oro nero (). .\nIl valore del petrolio come fonte di energia trasportabile e facilmente utilizzabile, usata dalla maggioranza dei veicoli (automobili, camion, treni, navi, aeroplani) e come base di molti prodotti chimici industriali, lo rende dall'inizio del XX secolo una delle materie prime pi\u00f9 importanti del mondo. L'accesso al petrolio \u00e8 stato uno dei principali fattori scatenanti di molti conflitti militari, tra cui la guerra del Golfo. La maggior parte delle riserve facilmente accessibili \u00e8 collocata nel Medio Oriente, una regione politicamente instabile.\nEsistono e sono continuamente allo studio fonti alternative e rinnovabili di energia, sebbene la misura in cui queste possano rimpiazzare il petrolio e i loro eventuali effetti negativi sull'ambiente siano attualmente oggetto di dibattito.\nPropriet\u00e0 del greggio.\nIl greggio \u00e8 un liquido viscoso di colore variabile dal giallo chiaro al marrone scuro o verdastro, e nella sua quasi totalit\u00e0 la sua densit\u00e0 relativa \u00e8 inferiore a 1, cio\u00e8 ha un peso specifico minore dell'acqua.\nIl colore risulta essere pi\u00f9 scuro nei greggi che contengono idrocarburi con peso molecolare medio pi\u00f9 elevato. Al peso molecolare medio dei componenti sono legate anche la sua densit\u00e0 e la sua viscosit\u00e0, in quanto pi\u00f9 elevato risulta il peso molecolare medio pi\u00f9 il greggio risulta denso e viscoso.\nComposizione.\nDal punto di vista chimico, il greggio \u00e8 un'emulsione di idrocarburi (cio\u00e8 composti chimici le cui molecole sono formate da idrogeno e carbonio) con acqua ed altre impurit\u00e0.\n\u00c8 costituito principalmente da idrocarburi appartenenti alle classi degli alcani (lineari e ramificati), cicloalcani e in quantit\u00e0 minore idrocarburi aromatici. La percentuale di questi idrocarburi varia a seconda del giacimento petrolifero da cui viene estratto il petrolio: considerando una media a livello mondiale, un petrolio tipico contiene il 30% di paraffine, il 40% di nafteni, il 25% di idrocarburi aromatici, mentre il restante 5% \u00e8 rappresentato da altre sostanze; nel caso di petroli ad elevato contenuto di alcani si parla di \"petroli paraffinici\", mentre i petroli ad elevato contenuto di cicloalcani vengono detti \"petroli naftenici\". I petroli paraffinici sono pi\u00f9 abbondanti nelle zone pi\u00f9 profonde del sottosuolo, mentre i petroli naftenici sono pi\u00f9 abbondanti nelle zone pi\u00f9 vicine alla superficie.\nSono presenti inoltre composti solforati (solfuri e disolfuri), azotati (chinoline) e ossigenati (acidi naftenici, terpeni e fenoli), in percentuale variabile anche se la loro percentuale in massa, complessivamente, difficilmente supera il 7%.\nData l'elevata complessit\u00e0 di tale miscela, per definire la composizione di un particolare petrolio, anzich\u00e9 indicare le sostanze che lo costituiscono, spesso si preferisce indicarne la composizione elementare, che \u00e8 rappresentata principalmente da carbonio e idrogeno, essendo il petrolio una miscela costituita prevalentemente da idrocarburi.\nIn percentuale, \u00e8 composto all'85% circa da carbonio, 13% circa da idrogeno e per il restante 2% circa da altri elementi.\nLa tabella seguente mostra gli intervalli di composizione (espressi come percentuali in peso) dei singoli elementi che costituiscono tipicamente un particolare petrolio:\nGli altri elementi presenti nel petrolio sono principalmente eteroatomi, quali ad esempio lo zolfo (0,05-8%wt, talvolta sotto forma di H2S), l'azoto (0,02-1,3%wt) e l'ossigeno (0,05-3%wt). Sono inoltre presenti atomi metallici in quantit\u00e0 modeste, sia combinati con i composti organici, sia in sali disciolti in tracce d'acqua (quali nichel, vanadio, molibdeno, cobalto, cromo, cadmio, piombo, arsenico e mercurio), tuttavia per la lavorazione in raffineria bisogna tenere conto della loro presenza, in quanto molti processi usano catalizzatori che vengono inibiti da tali metalli. Inoltre i prodotti finali (generalmente i tagli pi\u00f9 pesanti come il gasolio), risultandone pi\u00f9 \"ricchi\", producono maggiori ceneri e particolato.\nCaratterizzazione e classificazione del petrolio.\nEsistono centinaia di petroli diversi. Essi si differenziano per i differenti rendimenti, il tenore in zolfo, in metalli pesanti ed in funzione della loro acidit\u00e0. Frequentemente (ma questa non \u00e8 una regola) i grezzi pi\u00f9 pesanti sono anche quelli che hanno un tenore in zolfo pi\u00f9 elevato. \u00c8 invece sistematico che per un determinato petrolio le frazioni alto-bollenti hanno un tenore in zolfo pi\u00f9 elevato delle frazioni basso-bollenti.\nDa un punto di vista generale (anche se esistono delle eccezioni) i petroli che contengono una quantit\u00e0 pi\u00f9 elevata di frazioni leggere sono pi\u00f9 costosi. Un altro parametro che influenza il valore del petrolio grezzo \u00e8 il contenuto in zolfo. Quest'ultimo infatti deve essere allontanato durante l'operazione di raffinazione e questa operazione di purificazione \u00e8 tanto pi\u00f9 onerosa quanto pi\u00f9 alto \u00e8 il tenore in zolfo.\nAltri parametri che influenzano il valore del grezzo sono la sua acidit\u00e0 ed il tenore in metalli pesanti, quali il vanadio. La conoscenza di questi due ultimi parametri \u00e8 di grande importanza allorch\u00e9 si progettano impianti per la raffinazione del greggio; infatti petroli acidi o con contenuti di Vanadio elevati richiedono impianti particolarmente resistenti alla corrosione e dunque costruiti con acciai speciali.\nVa inoltre ricordato che a livello commerciale le varie partite di petrolio non hanno lo stesso valore commerciale. I seguenti criteri forniscono una linea guida su come distinguere un petrolio pregiato da uno scadente:\nGrado API.\nIn ambito petrolifero si usa un'espressione particolare per esprimere la densit\u00e0: il grado API.\nLa densit\u00e0 e il grado API sono correlate dalla relazione:\ndove \u03c1* \u00e8 la densit\u00e0 relativa rispetto all'acqua. Da questa relazione discende che un olio della stessa densit\u00e0 dell'acqua presenta 10\u00b0API, se \u00e8 pi\u00f9 pesante presenta un valore minore di 10\u00b0API, mentre se \u00e8 pi\u00f9 leggero presenta un valore del grado API maggiore di 10\u00b0API. Pertanto un petrolio pregiato avr\u00e0 un alto valore di grado API, maggiore di 10\u00b0API.\nA titolo di esempio, tra i petroli pregiati figura quello di Brega (Libia) che ha 42\u00b0API con un tenore di zolfo pari allo 0,2%.\nDistillazione frazionata TBP.\nNon esistono due petroli identici e talvolta all'interno dello stesso giacimento la composizione tende a variare nel tempo o in funzione della localizzazione del punto di estrazione. Per questo motivo per poter caratterizzare ogni tipo di petrolio si ricorre all'operazione detta di distillazione frazionata TBP (\"True Boiling Point\"). Questa metodologia \u00e8 descritta negli standard ASTM D86 e D2892, che definiscono le condizioni normalizzate per realizzare l'operazione. L'operazione \u00e8 condotta prendendo una quantit\u00e0 predefinita di petrolio grezzo e sottoponendola a riscaldamento a pressione atmosferica.\nSotto l'effetto del riscaldamento il campione di petrolio comincia ad evaporare e per prime le frazioni pi\u00f9 leggere. I vapori di petrolio che man mano evaporano sono raffreddati, condensati e raccolti in un recipiente graduato. Le frazioni pi\u00f9 volatili (dette basso-bollenti) sono le prime ad evaporare ed in seguito evaporano quelle meno volatili (dette alto-bollenti). Durante questa operazione di distillazione il campione di petrolio diventa progressivamente sempre meno volatile e dunque occorre riscaldare il campione a temperature sempre pi\u00f9 elevate per poterlo distillare. L'obiettivo del test \u00e8 di misurare in funzione degli intervalli di temperatura ai quali \u00e8 sottoposto il campione quale \u00e8 il rendimento percentuale della corrispondente frazione evaporata. Il test \u00e8 interrotto quando il campione raggiunge la temperatura di 550\u00a0\u00b0C, perch\u00e9 a questa temperatura intervengono delle reazioni di cracking che modificano la natura chimica delle molecole. Il volume che resta a 550\u00a0\u00b0C \u00e8 detto residuo.\nI risultati del test TBP sono di notevole interesse perch\u00e9 permettono di caratterizzare i diversi tipi di petrolio. Questo \u00e8 essenziale per poterne definire il valore di mercato e per poter prevedere quali saranno i rendimenti quando il grezzo petrolifero arriva in raffineria per essere raffinato.\nLa tabella seguente mostra le composizioni di due petroli (petrolio Souedia, che ha origine in Siria e petrolio Zarzaitine, che ha origine in Algeria) ottenute tramite distillazione TBP sull'intervallo di temperatura 15-550\u00a0\u00b0C.\n\u00c8 importante tenere presente che questi tagli petroliferi sono il risultato della sola operazione di distillazione e che in raffineria molteplici altre operazioni sono condotte per produrre prodotti di uso finale. In effetti le frazioni risultanti dall'operazione di distillazione non sono pronte per l'uso e richiedono ulteriori stadi di lavorazione.\nFormazione e presenza in natura.\nTeoria biogenica del petrolio.\nSecondo le teorie comunemente accettate dalla comunit\u00e0 scientifica, il petrolio deriva dalla trasformazione di materiale biologico in decomposizione. Il primo a sostenere tale teoria fu lo scienziato russo Lomonosov nel XVIII secolo. La sua teoria fu confermata nel 1877 da Mendeleev. Ulteriore conferma a tale ipotesi fu fornita da Alfred E. Treibs, che evidenzi\u00f2 l'analogia strutturale tra una molecola di metalloporfirina che aveva rintracciato nel petrolio nel 1930 e la molecola della clorofilla (che \u00e8 invece associata a processi biologici).\nSecondo tale teoria, il materiale biologico dal quale deriva il petrolio \u00e8 costituito da organismi unicellulari marini vegetali e animali (fitoplancton e zooplancton) rimasti sepolti nel sottosuolo centinaia di milioni di anni fa, in particolare durante il paleozoico, quando tale materia organica era abbondante nei mari.\nIn un primo stadio, tale materia organica viene trasformata in cherogene attraverso una serie di processi biologici e chimici; in particolare la decomposizione della materia organica ad opera di batteri anaerobi (cio\u00e8 che operano in assenza di ossigeno) porta alla produzione di ingenti quantit\u00e0 di metano.\nSuccessivamente, a causa della continua crescita dei sedimenti, si ha un innalzamento della temperatura (fino a 65-150 \u00b0C) che porta allo sviluppo di processi chimici di degradazione termica e cracking, che trasformano il cherogene in petrolio. Tale processo di trasformazione del cherogene in petrolio avviene alla sua massima velocit\u00e0 quando il deposito ha raggiunto profondit\u00e0 intorno a 2.000-2.900 metri.\nUna volta generati, gli idrocarburi migrano verso l'alto attraverso i pori della roccia in virt\u00f9 della loro bassa densit\u00e0. Se nulla blocca la migrazione, questi idrocarburi affiorano in superficie. A questo punto le frazioni pi\u00f9 volatili evaporano e resta un accumulo di bitume, che \u00e8 pressoch\u00e9 solido a pressione e temperatura atmosferica. Storicamente gli accumuli naturali di bitume sono usati per usi civili (impermeabilizzare il legno) o militari (come il fuoco greco). Tuttavia nel percorso di migrazione, gli idrocarburi possono accumularsi in rocce porose (dette \"rocce serbatoio\" o \"reservoir\") e restare bloccati da uno strato di roccia impermeabile. In questo caso si pu\u00f2 creare una zona di accumulo, detta \"trappola petrolifera\". Perch\u00e9 le rocce porose possano costituire un \"reservoir\", \u00e8 necessario che queste rocce siano al di sotto di rocce meno permeabili (normalmente argille o evaporiti), in maniera tale che gli idrocarburi non abbiano la possibilit\u00e0 di risalire sino alla superficie terrestre.\nUna conformazione geologica che costituisce un caso tipico di trappola petrolifera \u00e8 la piega anticlinale. Questo tipo di configurazione costituisce di gran lunga il caso pi\u00f9 frequente di \"trappola petrolifera\", anche se pu\u00f2 accadere che il petrolio si accumuli in corrispondenza di fratture tettoniche o attorno a dei giacimenti di sale. All'interno del reservoir si viene quindi a trovare una miscela di idrocarburi liquidi e gassosi (in proporzioni variabili). Gli idrocarburi gassosi costituiscono gas naturale (metano ed etano) e riempiono le porosit\u00e0 superiori. Quelli liquidi (nelle condizioni di pressione esistenti nel giacimento, cio\u00e8 svariate centinaia di atmosfere) occupano le zone inferiori del \"reservoir\".\nIn virt\u00f9 della provenienza marina della materia organica all'origine del petrolio, quasi inevitabilmente gli idrocarburi sono associati ad acqua; \u00e8 frequente la situazione per la quale all'interno della roccia madre si trovino tre strati: uno superiore di gas naturale, uno intermedio costituito da idrocarburi liquidi ed uno inferiore di acqua salata. Nelle operazioni di messa in produzione di un giacimento si presta notevole attenzione alla profondit\u00e0 alla quale si situa lo strato di acqua perch\u00e9 questa informazione \u00e8 necessaria per calcolare il rendimento teorico del giacimento.\n\u00c8 frequente la situazione per la quale il giacimento di idrocarburi contiene unicamente metano ed etano. In questo caso si parler\u00e0 di giacimento di gas naturale. Se gli idrocarburi liquidi pi\u00f9 pesanti presenti nel giacimento non superano i dodici-quindici atomi di carbonio (C12 - C15), si parler\u00e0 di giacimento di condensato, sovente associato a gas naturale. Se negli idrocarburi liquidi presenti sono rappresentate molecole pi\u00f9 lunghe si \u00e8 in presenza di un giacimento di petrolio propriamente detto.\nTeorie abiogene.\nNonostante le teorie comunemente accettate prevedano che il petrolio derivi da sostanze organiche sono state formulate teorie, dette abiogene o abiotiche, secondo cui si sarebbe formato attraverso processi non biologici.\nFra i teorici dell'origine abiogena c'\u00e8 il professor Thomas Gold che nel 1992 pubblic\u00f2 la teoria della profonda biosfera calda, allo scopo di spiegare il meccanismo dell'accumulo di idrocarburi nei giacimenti profondi.\nNel 2001 J. Kenney dimostr\u00f2 che secondo le leggi della termodinamica non sarebbe possibile la trasformazione a basse pressioni di carboidrati o altro materiale biologico in catene idrocarburiche. Infatti il potenziale chimico dei carboidrati varia da -380 a -200 kcal/mol, mentre il potenziale chimico degli idrocarburi \u00e8 maggiore di 0 kcal/mol. Siccome le trasformazioni termodinamiche evolvono verso condizioni a potenziale chimico pi\u00f9 basso, la trasformazione citata non pu\u00f2 avvenire. Il metano non si polimerizza a basse pressioni ad alcuna temperatura.\nTalvolta, giacimenti di gas naturale e petrolio ritenuti in fase di esaurimento, si riempiono di nuovo; questo processo pu\u00f2 essere alimentato solo da depositi profondi, percorrendo la sequenza di fenomeni che port\u00f2 alla formazione iniziale. La teoria abiotica sostiene che tutti gli idrocarburi naturali siano di origine abiotica, ad eccezione del metano biogenico (spesso chiamato gas di palude), che \u00e8 prodotto in prossimit\u00e0 della superficie terrestre attraverso la degradazione batterica di materia organica sedimentata.\nUna teoria dell'origine abiotica del petrolio ritiene che al momento della formazione della Terra si siano formati dei significativi depositi di carbonio, ora preservati solo nel mantello superiore. Questi depositi, trovandosi in condizioni di elevata temperatura e pressione, catalizzerebbero la polimerizzazione di molecole di metano, fino a formare lunghe catene idrocarburiche.\nUna variante di questa teoria prevede l'idrolisi di peridotiti del mantello, con conseguente formazione di un fluido ricco in idrogeno e con metalli catalizzatori (come nichel, cromo, cobalto o vanadio) che, risalendo, dilaverebbe le rocce carbonatiche superiori, generando idrocarburi. Questa reazione chimica ipotizzata \u00e8 la stessa che si avrebbe nel processo industriale della sintesi di Fischer-Tropsch.\nStudi sulle riserve del petrolio.\nPer \"riserve\" di petrolio si intende la quantit\u00e0 di idrocarburi liquidi che si stima potranno essere estratti in futuro dai giacimenti gi\u00e0 scoperti.\nGeneralmente i volumi che potranno essere estratti da giacimenti non ancora sfruttati sono denominati \"riserve\".\nLa determinazione delle riserve \u00e8 condizionata dalle incertezze tecniche ed economiche. Le incertezze tecniche derivano dal fatto che i volumi di idrocarburi contenuti nel giacimento sono stimati quasi esclusivamente attraverso dati ottenuti con metodi indiretti (tra i pi\u00f9 diffusi la prospezione sismica e le misure di propriet\u00e0 fisiche delle rocce nei pozzi). Le informazioni dirette sono necessariamente poche, se confrontate con l'eterogeneit\u00e0 delle rocce serbatoio, in quanto provengono dalla perforazione dei pozzi, che \u00e8 molto costosa.\nLe incertezze di tipo economico includono la difficolt\u00e0 di poter prevedere l'andamento futuro dei costi di estrazione e dei prezzi di vendita dell'idrocarburo (mediamente la vita produttiva di un giacimento \u00e8 di 10-20 anni). Anche la disponibilit\u00e0 commerciale di nuove tecnologie di estrazione \u00e8 difficilmente prevedibile con totale certezza.\nIl livello di incertezza sulle riserve \u00e8 quindi massimo quando vengono stimati potenziali nuovi giacimenti, diminuisce nel momento della loro scoperta tramite perforazioni di pozzi, e durante il periodo produttivo e diviene nullo quando le riserve producibili dal giacimento sono azzerate in quanto tutti gli idrocarburi estraibili sono effettivamente stati prodotti.\nIl grado di aleatoriet\u00e0 delle riserve \u00e8 espresso attraverso la loro classificazione secondo categorie definite.\nEsistono diversi schemi di classificazione, quella della Society of Petroleum Engineers (SPE) \u00e8 internazionalmente diffuso e distingue tra \"Risorse\" (idrocarburi non ancora scoperti o non commerciali) e \"Riserve\" (idrocarburi scoperti e commerciali). Le Riserve infine sono classificate come \"certe\", \"probabili\" e \"possibili\" secondo un grado di incertezza crescente. Questo stesso schema \u00e8 stato inserito all'interno del sistema di classificazione delle risorse naturali, esclusa l'acqua, pubblicato dalle Nazioni Unite nel 2004 sotto il nome di \"United Nations Framework Classification\" (UNFC).\nL'impossibilit\u00e0 di calcolare esattamente la quantit\u00e0 di riserve e di risorse, d\u00e0 spazio a diverse previsioni pi\u00f9 o meno ottimistiche.\nNel 1972 uno studio autorevole, commissionato al MIT dal Club di Roma (il famoso Rapporto sui limiti dello sviluppo), afferm\u00f2 che nel 2000 sarebbero state esaurite circa il 25% delle riserve mondiali di oro nero. Il rapporto, per\u00f2, fu frainteso, e i pi\u00f9 pensarono che predicesse la fine del petrolio entro il 2000.\nLa situazione dei primi anni 2000 apparve pi\u00f9 grave di quanto il MIT avesse predetto. Dai dati pubblicati annualmente dalla BP si rilevava che la quantit\u00e0 di petrolio utilizzata dal 1965 al 2004 fosse di 116 miliardi di tonnellate, le riserve ancora disponibili nel 2004 furono valutate in 162 miliardi di tonnellate.\nCon questi valori si pu\u00f2 facilmente calcolare che, escludendo i nuovi giacimenti che saranno scoperti nei prossimi anni, \u00e8 gi\u00e0 stato consumato il 42% delle riserve inizialmente disponibili, in altre parole si avvicina il momento del raggiungimento del \"picco\" dell'estrazione. Secondo la BP, il petrolio disponibile \u00e8 sufficiente per circa 40 anni a partire dal 2000, supponendo di continuarne l'estrazione al ritmo attuale, quindi senza tenere conto della continua crescita della domanda mondiale, che si colloca intorno al 2% annuo. Ma al momento dell'estrazione dell'ultima goccia di petrolio, l'umanit\u00e0 dovr\u00e0 gi\u00e0 da tempo aver smesso di contare su questa risorsa, in quanto man mano che i pozzi si vanno esaurendo la velocit\u00e0 con cui si pu\u00f2 continuare ad estrarre decresce, costringendo a ridurre i consumi o utilizzare altre fonti energetiche.\nDiversi altri studi hanno in tutto o in parte confermato queste conclusioni; in particolare sono da menzionare quelli del geologo statunitense Marion King Hubbert (vedi anche picco di Hubbert) e in seguito, a partire da questi, quelli di Colin Campbell e Jean Laherr\u00e8re.\nSecondo questi studi la quantit\u00e0 di petrolio estratto da una nazione segue una curva a campana e la massima estrazione di greggio per unit\u00e0 di tempo la si ha quando si \u00e8 prelevato met\u00e0 di tutto il petrolio estraibile. Questo \u00e8 quanto si \u00e8 verificato negli USA (i 48 stati continentali - \"lower 48\" - esclusa l'Alaska) in cui l'estrazione di petrolio ha avuto un massimo nel 1971 (circa 9 milioni di barili al giorno) e poi \u00e8 declinata come in una curva a campana secondo quanto previsto da Hubbert.\nAltri studi di diversa matrice (in gran parte di economisti) sostengono che la tecnologia continuer\u00e0 a rendere disponibili per l'industria idrocarburi a basso costo e che sulla Terra esistono vaste riserve di petrolio \"non convenzionale\", quali le sabbie bituminose o gli scisti bituminosi, le quali consentiranno l'uso del petrolio per un periodo di tempo ancora molto lungo.\nL'Agenzia internazionale dell'energia nel 2008 ha stimato che la produzione di petrolio sia destinata a calare del 9,1% annuo, o almeno il 6,4% se aumentassero gli investimenti; le stime corrette dell'agenzia abbassano tale dato al 5% e considerano pi\u00f9 probabile il 6,7%.\nPaesi con le maggiori riserve di petrolio.\nQui di seguito sono elencati i primi 20 paesi per riserve certe di petrolio dell'ottobre 2013.Per vita media residua si intende la stima della durata delle riserve ai ritmi di estrazione dell'anno 2013.\nI volumi si riferiscono alle riserve certe. Sono escluse le stime ufficiali delle sabbie bituminose canadesi (pari a circa 143.300 milioni di barili) relative ai progetti oggetto di sviluppo attivo, ai liquidi separati dal gas naturale (detti NGL, dall'inglese \"Natural Gas Liquids\") e ai liquidi condensati dai gas naturali (in inglese \"gas condensate\").\nProduzione del petrolio.\nIl ciclo produttivo del petrolio e dei prodotti derivati dal petrolio attraversa differenti fasi produttive, raggruppate tradizionalmente in tre insiemi di processi:\nSiccome assieme al petrolio dai giacimenti viene prelevato anche gas naturale, le tre fasi sono riferite al ciclo produttivo del gas naturale. In particolare i processi di upstream sono finalizzati all'ottenimento di entrambe le materie prime (petrolio e gas naturale), mentre i processi di midstream e downstream sono diversificati a seconda che siano riferiti al petrolio o al gas naturale.\nEsplorazione.\nLa fase di esplorazione rappresenta la fase di ricerca dei giacimenti di petrolio, finalizzata alla sua estrazione. Tale ricerca viene svolta in genere attraverso prospezione geofisica, che consiste in un'indagine delle propriet\u00e0 fisiche del sottosuolo da cui \u00e8 possibile determinare la presenza di particolari disomogeneit\u00e0 delle propriet\u00e0 del terreno, associate alla presenza di trappole strutturali o altre strutture di accumulo di idrocarburi.\nEstrazione.\nAlla fase di esplorazione segue la fase di estrazione del petrolio. L'estrazione avviene attraverso la costruzione di apposite torri di perforazione o trivellazione (dette derrick), che nel caso di impianti off-shore (cio\u00e8 in corrispondenza delle aree marine) sono posizionate su una piattaforma petrolifera.\nIn genere il deposito di petrolio che impregna le rocce porose si trova ad elevata pressione, per cui risale spontaneamente attraverso il pozzo petrolifero, mentre negli altri casi \u00e8 necessario utilizzare delle pompe petrolifere per sollevarlo; tali pompe possono essere utilizzate anche quando il petrolio risale spontaneamente, in modo da velocizzarne ulteriormente la risalita.\nQuando il pompaggio del petrolio in superficie risulta pi\u00f9 gravoso, \u00e8 possibile aumentare la pressione all'interno del giacimento iniettando negli strati del giacimento gas o acqua.\nTrattamento preliminare.\nAbitualmente il greggio viene sottoposto ad un primo trattamento direttamente sul posto in cui viene estratto dal sottosuolo. L'acqua e le componenti minerali sono le prime ad essere separate, prima di inviare il petrolio alla raffinazione, principalmente tramite distillazione o metodi gravitativi, cicloni, ecc. L'acqua separata solitamente ha un certo contenuto di sali disciolti (principalmente cloruro di sodio) e non \u00e8 utilizzabile per scopi agricoli, industriali o civili, quindi quasi sempre viene reiniettata nel sottosuolo entro l'acquifero del giacimento, per mantenerne la pressione e quindi tenere stabile la produzione petrolifera, oppure in livelli rocciosi permeabili, che quindi l'assorbono facilmente, individuati nel sistema geologico in cui si trova il giacimento.\nTrasporto.\nSuccessivamente all'estrazione, il petrolio viene trasportato per mezzo di oleodotti o petroliere fino al sito in cui verr\u00e0 svolta la raffinazione. Ciascuna petroliera pu\u00f2 trasportare una quantit\u00e0 di petrolio che varia in genere da 100.000 a 3 milioni di barili. Nel caso di trasporto via terra, si pu\u00f2 pompare il petrolio attraverso gli oleodotti oppure \u00e8 possibile utilizzare dei vagoni ferroviari progettati appositamente per tale uso.\nTrasformazione.\nDopo il processo di estrazione, il petrolio viene trasportato verso stabilimenti (raffinerie di petrolio), dove avvengono le operazioni di trasformazione che permettono di produrre a partire dal grezzo petrolifero una serie di prodotti di uso comune. Le operazioni attraverso le quali il grezzo petrolifero viene trasformato sono molteplici e di diversa natura.\nA grandi linee, il processo di raffinazione pu\u00f2 essere suddiviso in tre fasi principali:\nScendendo pi\u00f9 nel particolare, le principali lavorazioni sono:\nLa tabella seguente indica, orientativamente, gli intervalli di temperature di ebollizione delle frazioni di distillazione del petrolio (a pressione atmosferica, in gradi Celsius), detti anche tagli petroliferi:\nOgni taglio petrolifero \u00e8 costituito da molecole di lunghezza comparabile. Poich\u00e9 l'operazione di distillazione non pu\u00f2 essere perfetta, ogni taglio petrolifero contiene un po' del taglio pi\u00f9 leggero ed un po' del taglio pi\u00f9 pesante. Per questo motivo gli intervalli di ebollizione di un taglio \"ricoprono\" parzialmente quelli del taglio immediatamente pi\u00f9 leggero ed immediatamente pi\u00f9 pesante.\nI gas che si formano nelle varie parti di impianto (metano, etano, propano e butano) vengono raccolti ed usati per produrre energia per il funzionamento della raffineria o valorizzati come prodotti finiti.\nIl taglio che costituisce la benzina dovr\u00e0 subire varie lavorazioni, in quanto la benzina da topping presenta uno scarso numero di ottano, pertanto si ricorre ai processi di isomerizzazione, reforming.\nLa parte pesante viene inviata al vacuum per recuperare i combustibili liquidi rimasti nel fondo della colonna da topping:\nVi sono poi altre lavorazioni per recuperare le paraffine e le cere (vaselina), usate anche nella cosmetica. Lo scarto finale costituisce il bitume che, opportunamente miscelato con pietrisco fine e sabbia, \u00e8 utilizzato per la pavimentazione stradale. Nel novero dei prodotti di raffineria rientra anche lo zolfo ottenuto dal processo di desolforazione. Va infine ricordato che il petrolio (nel taglio della virgin nafta) \u00e8 anche materia prima per l'industria petrolchimica per la produzione di plastiche.\nI prodotti finali del processo di trasformazione includono dunque: GPL, benzina, cherosene, gasolio, oli lubrificanti, bitumi, cere e paraffine.\nProdotti derivati dal petrolio.\nLe catene molecolari nell'intervallo di C5-7 sono nafte leggere ed evaporano facilmente. Vengono usate come solventi, fluidi per pulizia a secco e altri prodotti ad asciugatura veloce.\nLe benzine sono composte da catene ramificate nell'intervallo da C6 a C9.\nIl cherosene \u00e8 composto da catene nell'intervallo da C10 a C15, seguito dal combustibile per i motori diesel e per riscaldamento (da C10 a C20) e da combustibili pi\u00f9 pesanti, come quelli usati nei motori delle navi. Questi prodotti derivati del petrolio sono liquidi a temperatura ambiente.\nGli olii lubrificanti e i grassi semi-solidi (come la vaselina) sono posizionati nell'intervallo da C16 fino a C20.\nLe catene da C20 in avanti sono solidi a temperatura ambiente e comprendono la paraffina, poi il catrame e il bitume per asfalto.\nAnche i prodotti petrolchimici costituiscono un importante gruppo di prodotti: gli idrocarburi vengono convertiti in prodotti chimici quali etilene, propilene e metanolo. Questi prodotti chimici della piattaforma vengono ulteriormente convertiti in buteni, acetaldeide, acido acrilico e composti aromatici, che a loro volta vengono utilizzati per la produzione di polimeri.\nImpatti ambientali.\nLa presenza dell'industria petrolifera ha significativi impatti sociali e ambientali derivati da incidenti e da attivit\u00e0 di \"routine\" come l'esplorazione sismica, perforazioni e scarti inquinanti.\nL'estrazione petrolifera \u00e8 costosa e spesso danneggia l'ambiente. La ricerca e l'estrazione di petrolio \"offshore\" disturbano l'ambiente marino circostante. L'estrazione pu\u00f2 essere preceduta dal dragaggio, che danneggia il fondo marino e le alghe, fondamentali nella catena alimentare marina. Il greggio e il petrolio raffinato che fuoriescono da navi petroliere incidentate, hanno danneggiato fragili ecosistemi in Alaska, nelle Isole Galapagos, in Spagna e in molti altri luoghi.\nInoltre, l'attivit\u00e0 di estrazione e degli accumuli di idrocarburi pu\u00f2 causare un aumento locale della \"subsidenza\", con ripercussioni dirette sulla stabilit\u00e0 di edifici e impianti, e facilitando il ristagno delle acque superficiali. Se l'area di produzione \u00e8 prossima alla costa, la subsidenza pu\u00f2 avere come effetto l'invasione da parte delle acque marine di aree prima emerse. L'entit\u00e0 della subsidenza \u00e8 tanto maggiore quanto la roccia serbatoio ('reservoir') da cui avviene la produzione di fluidi (gas naturale od olio) \u00e8 superficiale. Questa problematica \u00e8 diffusa anche in Italia, soprattutto nelle pianure costiere e in particolare nel Delta del Po e sulla costa adriatica in seguito all'estrazione di gas naturale e acque di giacimento da bassa profondit\u00e0.\nInfine, la combustione, su tutto il pianeta, di enormi quantit\u00e0 di petrolio (centrali elettriche, mezzi di trasporto) risulta essere tra i maggiori responsabili dell'incremento riscontrato delle percentuali di anidride carbonica e di altri gas nell'atmosfera, incidendo sull'aumento dell'effetto serra."}
{"id": "2954191", "revid": "450411", "url": "https://it.wikipedia.org/wiki?curid=2954191", "title": "Ida Marko Varga", "text": ""}
{"id": "2954193", "revid": "599013", "url": "https://it.wikipedia.org/wiki?curid=2954193", "title": "Castello di Cerreto", "text": "Il castello di Cerreto \u00e8 un edificio di origine medievale del Biellese che d\u00e0 il nome al comune nel quale si trova, Cerreto Castello.\nIl toponimo deriva dal cerro, un tipo di quercia ora scomparso dalla flora Biellese ma in passato piuttosto diffusa nella zona.\nStoria.\nIl castello si trova a quota 321 sull'ultima elevazione della dorsale collinare che separa il bacino del torrente Quargnasca da quello del Chiebbia.\nIl villaggio di Cerreto viene menzionato per la prima volta nel 999 quando un diploma dell'imperatore Ottone III ne riconferm\u00f2 il possesso all'arcidiocesi di Vercelli nella persona del vescovo Leone. Nel 1165 il vescovo Uguccione concesse il feudo a Corrado Avogadro di Quaregna.\nGli Avogadro, una nobile famiglia dai numerosi rami, erano infatti di origine vercellese e di sicura fede guelfa. \nA Cerreto essi fecero costruire una casaforte nel XIII secolo, edificio che fu ampliato nella seconda parte del Quattrocento.\nCaratteristiche costruttive.\nIl castello fu costruito con ciottoli di fiume sistemati a spina di pesce. La sua pianta \u00e8 rettangolare e l'edificio era caratterizzato da tre torri delle quali ne rimane oggi solo una, cilindrica. Al suo interno si conservano resti di affreschi della fine del Cinquecento.\nFruizione.\nL'edificio \u00e8 oggi destinato ad abitazioni private e non \u00e8 quindi visitabile dall'interno."}
{"id": "2954194", "revid": "1543377", "url": "https://it.wikipedia.org/wiki?curid=2954194", "title": "International Federation of Sport Climbing", "text": "La International Federation of Sport Climbing (IFSC) \u00e8 la federazione sportiva internazionale, riconosciuta dal CIO, che governa lo sport dell'arrampicata sportiva, che consiste nelle specialit\u00e0 di difficolt\u00e0, velocit\u00e0 e bouldering.\nStoria.\nNel 2006 la Union Internationale des Associations d\u2019Alpinisme (UIAA) decise di non gestire pi\u00f9 l'arrampicata sportiva e invit\u00f2 pressoch\u00e9 all'unanimit\u00e0 dei suoi membri l'ICC (International Council for Competition Climbing, che autonomamente organizzava tutta l'attivit\u00e0 sportiva) a creare una federazione internazionale a s\u00e9 stante per l'arrampicata sportiva.\nLa IFSC fu fondata a Francoforte il 27 gennaio 2007 da 48 federazioni membri e venne - a tempo di record - nello stesso anno riconosciuta dal CIO (riconoscimento divenuto definitivo nel febbraio 2010) divenendo membro dell'ARISF e dell'IWGA."}
{"id": "2954195", "revid": "1718925", "url": "https://it.wikipedia.org/wiki?curid=2954195", "title": "Thomas Rohregger", "text": "Carriera.\nOriginario del Tirolo, comincia a gareggiare piuttosto tardi, all'et\u00e0 di diciannove anni, prima nella mountain bike e poi su strada. Passa professionista nel 2003 con il Team Hervis Copyright, squadra austriaca di categoria GS3. Nel 2007, con la maglia della ELK Haus-Simplon, consegue la prima vittoria in carriera facendo sua la terza tappa del Giro d'Austria, corsa che poi vincer\u00e0 l'anno successivo.\nNel 2009 si accasa al Team Milram, ottenendo il ventinovesimo posto finale al Giro d'Italia 2009. L'anno dopo si aggiudica invece la classifica scalatori al Tour Down Under; corre quindi una buona prima settimana al Giro d'Italia 2010, arrivando fino alla nona posizione nella classifica generale, ma deve poi ritirarsi durante l'undicesima tappa.\nNel 2011 si trasferisce alla neonata formazione lussemburghese Team Leopard-Trek; in quella stagione partecipa alla Vuelta a Espa\u00f1a contribuendo al sesto posto finale del compagno di squadra Maxime Monfort.\nAl termine della stagione 2013 annuncia il ritiro dall'attivit\u00e0 agonistica."}
{"id": "2954198", "revid": "729019", "url": "https://it.wikipedia.org/wiki?curid=2954198", "title": "Ferrovia Cividale-Tarcetta", "text": "La ferrovia Cividale\u2013Tarcetta fu una ferrovia in concessione a scartamento ridotto che fu utilizzata per il trasporto della marna dalle cave situate nei pressi degli abitati di Biacis, Antro e Tarcetta, allo stabilimento Italcementi di Cividale del Friuli.\nStoria.\nNel 1909, per alimentare il nuovo stabilimento Italcementi di Cividale del Friuli, fu aperta una cava di marna presso il paese di Azzida. Il trasporto del materiale veniva effettuato con pesanti e lenti carri trainati da cavalli.\nNel 1921, per incrementare la produzione dello stabilimento, venne realizzata, utilizzando anche materiale recuperato dopo lo smantellamento delle decauville militari impiegate durante la prima guerra mondiale, una ferrovia che collegava lo stabilimento con le nuove cave aperte a Oculis, Tarcetta e Coliessa.\nAgli inizi degli anni '50 del XX secolo, a causa della chiusura delle vecchie cave ed all'apertura degli scavi di Vernasso, pi\u00f9 vicini allo stabilimento di Cividale, nonch\u00e9 per l'elevato costo della manutenzione della linea e del mantenimento in esercizio del materiale rotabile, la ferrovia venne chiusa ed il trasporto venne affidato, in esclusiva, ai camion della ditta Folicaldi di Cividale.\nDonazione della documentazione.\nAlla chiusura dello stabilimento Italcementi, prima del trasferimento del materiale cartaceo ivi archiviato alla sede di Bergamo, il progetto della linea ferroviaria, completo dei relativi disegni e delle mappe, fu donato al museo archeologico nazionale di Cividale\nCaratteristiche.\nLa ferrovia, realizzata con scartamento da 600 mm negli anni venti del XX secolo, era lunga circa 10 chilometri.I carri ferroviari venivano inizialmente trainati da motrici a vapore di costruzione \"MAFFEI\" e successivamente, all'inizio degli anni 50, da quelle a corrente elettrica continua.\nImpianti.\nNei pressi degli abitati di Biacis e Tarcetta erano state costruite le infrastrutture necessarie per lo stoccaggio ed il caricamento della marna sui vagoncini.Era stata inoltre realizzata una teleferica per il trasporto via filo della marna prelevata dalla cava di Coliessa fino alle tramogge adibite al caricamento del materiale sul convoglio a Biacis.Per consentire il trasporto del cemento prodotto a Cividale anche tramite i carri ferroviari, erano stati posati, all'interno dello stabilimento, i necessari binari a scartamento ordinario ed era stato realizzato un raccordo con la ferrovia Udine\u2013Cividale.\nPercorso.\nLa ferrovia iniziava il suo percorso presso lo stabilimento Italcementi, dal quale usciva utilizzando il cancello situato in via Gemona. Attraversava quindi la strada statale 356 di Cividale, lambiva il borgo San Domenico viaggiando parallela alle vie Piave e Zuccola, passava nei pressi dei paesi di Sanguarzo, Vernasso, Oculis, Biacis, Antro e terminava il suo tragitto poco prima di Tarcetta. Il percorso era privo di passaggi a livello e di qualsiasi dispositivo automatico atto a segnalare l'arrivo del convoglio; l'attraversamento delle strade e delle zone abitate veniva annunciato solo dal fischio della locomotiva. Nei pressi dello stabilimento di Cividale, il superamento della SS 356 veniva facilitato da un addetto che, sventolando una bandiera rossa, bloccava il traffico per il periodo strettamente necessario.\nTraffico.\nIl convoglio era composto da circa 20 vagoni, dotati di un dispositivo che consentiva il ribaltamento laterale del cassone di carico, e faceva, ordinariamente, due viaggi al giorno, uno alla mattina ed uno nel pomeriggio."}
{"id": "2954199", "revid": "93556", "url": "https://it.wikipedia.org/wiki?curid=2954199", "title": "Johann Peter Pixis", "text": "Visse in Francia tra 1825 e 1845 in cui lavor\u00f2 come pianista concertista. Nel 1845 si trasfer\u00ec a Baden-Baden in cui insegn\u00f2 pianoforte sino alla morte.\nTra i suoi molti lavori \u00e8 importante segnalare la partecipazione alla composizione di \"Hexam\u00e9ron\" che coinvolse sei compositori: la terza variazione del tema di Bellini \u00e8 dello stesso Pixis.\nUn precedente lavoro di gruppo, protrattosi dal 1819 al 1823, e nel quale furono coinvolti ben cinquantuno compositori, fu il \"Vaterl\u00e4ndischer K\u00fcnstlerverein\", un'antologia di variazioni sul celebre valzer di Anton Diabelli, che comprende anche le importanti \"Variazioni Diabelli\" di Ludwig van Beethoven."}
{"id": "2954201", "revid": "1543377", "url": "https://it.wikipedia.org/wiki?curid=2954201", "title": "Michel II Danican Philidor", "text": "Biografia.\n\u00ab Cromorno e tromba marina de la Grande \u00c9curie du Roi, dal 31 luglio 1651, secondo un manoscritto di Michel de La Barre si apprende che l'oboe venne rinnovato, agli inizi del XVII secolo, da Philidor e Hotteterre. Secondo alcuni musicologi, furono in effetti Michel II Philidor e Jacques Hotteterre che misero a punto un miglioramento degli oboe, dando loro la forma che conobbero Purcell, Johann Sebastian Bach, Haendel e Rameau. Sembra siano state utilizzate per la prima volta nell'esecuzione del balletto l\u2019\"Amour malade\" di Lully il 17 gennaio 1657 al Louvre. Fu un successo : i nuovi strumenti potevano tradurre tutti i sentimenti; avevano la \u00ab dolcezza del flauto a becco \u00bb ma \u00ab pi\u00f9 forza e variet\u00e0 \u00bb. Il suo incarico alla \"Grande \u00c9curie\" pass\u00f2 a suo nipote Andr\u00e9 il 12 ottobre 1659."}
{"id": "2954203", "revid": "125677578", "url": "https://it.wikipedia.org/wiki?curid=2954203", "title": "Giuseppe Costantini", "text": "A capo degli insorgenti ascolani oper\u00f2 con azioni di brigantaggio e guerriglia contro le truppe francesi di Napoleone I presenti nel territorio piceno.\nBiografia.\nNacque nella piccola frazione di Santa Maria a Corte dell'allora comune di Lisciano, in provincia di Ascoli Piceno, e visse tra il XVIII e il XIX secolo.\nDi umili natali fu figlio di Anna Antonia e Costantino Costantini. Il padre era proprietario di diciassette terreni, che coltivava con l'aiuto della famiglia, e della casa nella frazione di Villa Santa Maria a Corte. Giuseppe Costantini spos\u00f2, nel 1799, Cecilia Pompa e si trasfer\u00ec a vivere nella vicina contrada di Colle, paese della moglie. Dal suo matrimonio nacquero tre figli: Giacomo, (9 novembre 1780), Venanzio, (11 maggio 1782), e Matteo, (22 settembre 1786). Mantenne la sua famiglia coltivando un piccolo pezzo di terra di sua propriet\u00e0 e lavorando nel suo laboratorio di fabbro-ferraio ed armaiolo dove fabbricava e riparava fucili. Dei primi anni della sua vita non si hanno notizie di particolari avvenimenti, balz\u00f2 agli onori delle cronache della storia ascolana come brigante per aver comandato i ribelli e gli insorgenti montanari che contrastarono i soldati napoleonici in difesa dell'unit\u00e0 nazionale.\nGli autori locali lo ricordano come un uomo di \u00ab\"giusta statura\"\u00bb, semianalfabeta, dai capelli scuri portati lunghi fino alle spalle, sul volto rasato aveva un paio di grossi baffi ed occhi chiari che gli conferivano un certo fascino esprimendo al contempo forza e sicurezza. Luigi Pastori lo descrive dal temperamento taciturno, dal portamento altero, dal piglio risoluto e coraggioso fino alla temerariet\u00e0. Si distingueva per il suo spiccato senso strategico e per l'innato talento meccanico che lo appassionava alle armi da fuoco. Era un abile cacciatore e infallibile nel tiro. Per dimostrare la sua abilit\u00e0 riusciva a centrare anche una moneta tirata in aria. Un aneddoto racconta che, durante una festa paesana a Colle, sollecitato da un gendarme ad imitare Guglielmo Tell, pose una mela sul capo del figlio Matteo e la colp\u00ec da lunga distanza.\nIl soprannome di \"Sciabolone\", scrive Timoteo Galanti, lo avrebbe ereditato dal padre e lo trasmise anche ai figli. Emidio Calcagni, invece, sostiene che gli fu attribuito perch\u00e9 brandiva una grossa sciabola che si era costruito da s\u00e9.\nLe cronache locali non tramandano di come riusc\u00ec a riunire, con tanta rapidit\u00e0, la nutrita banda di circa trecento montanari pronti a combattere contro l'instaurato governo francese. Form\u00f2 un primo nucleo di combattenti con l'aiuto dei suoi tre figli, degli amici pi\u00f9 stretti e dei parenti, cui se ne aggiunsero altri: insieme dettero vita alla sua \u00abTruppa in Massa\u00bb. \u00c8 da considerare che tra gli ascolani era largamente diffuso il desiderio di contrastare i napoleonici, i quali stavano depredando il territorio ed imponendo nuove tasse dopo il 1797, anno in cui avevano occupato le legazioni dello Stato Pontificio e della Marca. Non sono neppure noti i motivi che portarono Sciabolone a capeggiare i rivoltosi: si sa che al suo fianco militava anche don Donato De Donatis, un prete-brigante, parroco teramano, nativo del piccolo paese di Rocca Santa Maria. Il religioso dovette ricoprire inizialmente il ruolo di assistente spirituale della truppa di massa, ma in seguito divenne lui stesso uno dei capi, preso dall'impeto di combattere contro i giacobini.\nNell'anno 1799, Costantini, sconfiggendo i francesi, riusc\u00ec a conquistare la citt\u00e0 di Ascoli e a mantenervi per un brevissimo periodo di tempo un suo presidio. Combatt\u00e9 i francesi con la sua truppa nelle zone montane del comprensorio ascolano, che ben conosceva per avervi praticato la caccia.\nIn seguito divenne colonnello dell'esercito napoletano e partecip\u00f2 nel 1806, agli ordini del generale irlandese Matteo Wade, alla difesa della fortezza di Civitella del Tronto, assediata da Giuseppe Bonaparte. Ferdinando IV di Napoli, coalizzatosi contro i francesi, aveva riorganizzato le truppe di massa e pose Sciabolone al comando di un reparto. Nel maggio dello stesso anno la fortezza cadde, ma Costantini sfugg\u00ec alla cattura.\nDopo il suo intervento a Civitella, Sciabolone torn\u00f2 alla macchia cercando protezione e rifugio tra i monti della Laga. In questo periodo le sue imprese divennero sempre pi\u00f9 confuse e non lasciavano comprendere da che parte stesse veramente. Balena ipotizza che, probabilmente, viste le condizioni politiche del tempo, un uomo della sua tempra, abituato al comando e al combattimento, non voleva tornare a coltivare la terra nel suo piccolo paese vicino a Lisciano e decise di cambiare bandiera. Nel marzo del 1808, dopo aver catturato a Monte Pagano (l'attuale Roseto degli Abruzzi) dei gendarmi repubblicani, aveva segretamente trattato la sua resa al nuovo governo francese, a patto che gli fossero garantiti la salvezza della vita ed un vitalizio. Pass\u00f2, cos\u00ec, chiarire|all'esercito napoleonico che lo accolse con gli onori delle armi, affid\u00f2 a lui e ai suoi figli una compagnia e gli confer\u00ec il grado di capitano. Nell'aprile del 1807 fu mandato a Capua con i suoi uomini ed inquadrato nei reparti regolari dell'esercito. Qui mor\u00ec nel marzo del 1808 e i militari francesi lo onorarono con esequie idonee al suo rango.\nNel paese di Villa Santa Maria a Corte, un comitato locale, il 3 maggio 1981, ha collocato una lapide commemorativa sulla facciata della sua abitazione e il paese di Mozzano gli ha intitolato una strada: Via di Sciabolone.\nLa banda di Sciabolone.\nLa banda dei guerriglieri della truppa di massa di Giuseppe Costantini divenne, in breve tempo, la pi\u00f9 nota e temuta della montagna. L'orda era composta di uomini che non erano dei veri e propri soldati. Lo storico ascolano Balena li descrive come \u00ab\"spaventosi e pittoreschi\"\u00bb allo stesso tempo. Si distinguevano per il loro abbigliamento malconcio costituito da vestiario lacerato dall'uso, per avere al posto delle scarpe pelli di capra legate, per indossare strani copricapo e portare fucili, tromboni, falci e quasi tutti i tipi di coltellacci.\nDai loro avversari francesi erano definiti briganti, ma erano insorgenti che si sollevavano e combattevano per la difesa dell'indipendenza. Perseguirono lo scopo di abbattere il regime francese e di liberare il loro territorio dallo straniero che lo occupava. Sviluppavano la loro guerriglia con imboscate e attacchi di sorpresa che spesso avvenivano tra le zone montane, impervie e boscose, pi\u00f9 favorevoli per nascondersi.\nLo scontro di Ponte d'Arli.\nIl primo scontro tra i briganti papalini di Sciabolone e i soldati francesi avvenne nei pressi della localit\u00e0 di Ponte d'Arli, nell'acqauasantano, il 5 o il 6 gennaio 1799. Le cronache locali lo descrivono avvenuto in una giornata tipicamente invernale in cui vi fu una copiosa nevicata. Costantini e i suoi uomini, nascosti tra le rupi che sovrastano il paese, ordirono l'imboscata ai danni del generale Sebastiano Planta. Questi, con il suo reparto composto di circa cento soldati, si dirigeva, attraverso le montagne dell'alta valle del Tronto, da Ascoli Piceno alla volta del paese di Talvacchia con l'intento di saccheggiare il borgo e incendiarlo poich\u00e9 nel villaggio avevano trovato ricovero alcuni insorgenti.\nI francesi furono avvistati dalla pattuglia di guardia della banda appostata sul piccolo altipiano di Campodan\u00f9, che fronteggia il vecchio ponte sulla via Salaria. Attaccati dai rivoltosi dopo aver tentato una timorosa difesa si precipitarono a fuggire. Lo scontro termin\u00f2 a favore degli insorgenti che contarono una sola perdita contro i tanti morti e feriti della colonna francese.\nSciabolone ad Ascoli.\nDopo la prima vittoria di Ponte d'Arli sui francesi, Sciabolone, unitosi agli abruzzesi di Donato de Donatis e agli uomini comandati da Giovan Battista Ciucci della Rocca di Montecalvo, scese ad Ascoli Piceno sapendo che in citt\u00e0 era rimasta la presenza di un modesto presidio di soldati francesi. Costantini vi entr\u00f2 da Porta Vescovo, varco che apr\u00ec a colpi di ascia. Era il 23 gennaio 1799 quando conquist\u00f2 la citt\u00e0 senza colpo ferire e acclamato dagli abitanti. Il luogotenente francese della piazza di Ascoli, visti gli insorgenti, non si avventur\u00f2 nella difesa e si ritir\u00f2 a porta Maggiore proseguendo poi verso di Porto d'Ascoli, trascinandosi dietro due cannoni. Le truppe papaline dei briganti lo raggiunsero sul ponte di San Filippo e Giacomo e, sebbene il comandante napoleonico tent\u00f2 di contrastarli sparando colpi di arteglieria, rinunci\u00f2 a combatterli subendo la perdita di quattordici gendarmi.\nSciabolone, intanto, era rimasto a presidiare la citt\u00e0. I guerriglieri insorgenti catturarono alcuni giacobini segnalati dagli ascolani, saccheggiarono le abitazioni dei repubblicani ed uccisero con un colpo di archibugio il conte Orazio Saladini, affacciato ad una finestra del suo palazzo. In seguito il biografo della nobile famiglia, Corrado Saladini, spieg\u00f2 che gli insorgenti spararono al conte Orazio non avendolo riconosciuto ed avendolo scambiato per il figlio Antonio, uomo di fede giacobina. Liberarono molti detenuti che arricchirono le file delle truppe in massa ed incendiarono atti e documenti di processi custoditi nell'ufficio Criminale della Censura, nonch\u00e9 l'albero della libert\u00e0 piantato a piazza del Popolo. La Municipalit\u00e0 cittadina fu costretta ad elargire un forte somma di danaro per il mantenimento delle truppe dei briganti.\nLo storico Balena ricorda che le truppe dei ribelli si recarono anche nel duomo di Sant'Emidio gridando \u201c\"viva Maria\"\u201d e, una volta all'interno della chiesa, costrinsero laici e religiosi ad intonare i canti delle litanie che, forse, nelle loro intenzioni avrebbero dovuto essere una sorta di Te Deum.\nIntanto i generali francesi Jean D'Argoubert e Planta stavano conducendo la spedizione delle loro truppe dirette a Napoli. Ad Ascoli, nel \"Quartier Generale delle Truppe Patriottiche Montagnole\", arriv\u00f2 la notizia del loro avvicinamento. Il 29 gennaio del 1799, firmandosi capitani, Giovan Battista Ciucci, Giuseppe Sciabolone, Marco Miozzi e Serafino Antonini invitarono il popolo piceno a sollevarsi contro i giacobini. I primi scontri con l'esercito francese avvennero nei pressi del paese di Castel di Lama e i briganti si dettero ad una precipitosa fuga per scampare al pericolo. Alcuni fuggiaschi riuscirono ad avvisare gli ascolani dell'accaduto ed in citt\u00e0 suonarono tutte le campane delle chiese per annunciare l'allarme dell'imminente attacco francese. Le truppe francesi riuscirono a penetrare nel centro urbano ascolano ed uccisero uomini di chiesa e civili innocenti, proseguendo lo scempio con i loro soliti saccheggi. Sciabolone non agganci\u00f2 battaglia e combatt\u00e9 casa per casa fino a quando raggiunse i luoghi pi\u00f9 sicuri per rifugiarsi fra le montagne del circondario. Il brigante cont\u00f2 la scomparsa uno solo dei suoi uomini contro le numerose perdite dei francesi, ma non riusc\u00ec ad impedire ai napoleonici la riconquista di Ascoli. Per la terza volta i francesi, il 2 febbraio 1799, rialzarono l'albero della libert\u00e0 in piazza Arringo, ma erano rimasti quasi completamente privi di munizioni avendone subito il furto da parte dei banditi. Sciabolone, che non aveva perso tempo, aveva strategicamente accerchiato la citt\u00e0 con le sue truppe in massa fortificandosi a Mozzano. Il 3 gennaio Sebastiano Planta si port\u00f2 con i suoi uomini verso il paese per combattere gli insorgenti, ma fu attaccato dai briganti e ripar\u00f2 con la fuga. Il generale D'Argoubet consapevole di non poter riuscire a battere le truppe di Sciabolone, inattaccabili tra le rupi, e viste le condizioni delle sue milizie evit\u00f2 di combattere i montanari e chiese loro di negoziare la pace.\nLa pace di Mozzano.\nDopo le trattative condotte dai capi-briganti e il generale Jean D'Argoubert, anche tramite alcuni uomini di chiesa invitati come negoziatori, si arriv\u00f2 all'accordo. Questo prevedeva che i montanari avrebbero rispettato l'autorit\u00e0 dei governatori francesi, mentre D'Argoubet, concedendo il perdono e l'amnistia ai ribelli, s'impegnava a garantire la libert\u00e0 di culto e a non compiere requisizioni e rappresaglie. Il trattato di pace fu sottoscritto a Mozzano il 5 febbraio 1799, firmato dallo stesso generale francese, da Giovan Battista Ciucci, capitano degli insorti, da altri ventuno capitani delle truppe dei montanari ed, infine, avallato da Sciabolone.\nTuttavia, i buoni propositi contenuti negli accordi conclusi con la pace di Mozzano non durarono a lungo.\nLa violazione del trattato di pace.\nIl genarale francese Sebastiano Planta, preoccupato dal timore di un attacco dei briganti, all'inizio del mese di marzo del 1799, inizi\u00f2 a potenziare le difese della fortezza Pia. Sistem\u00f2 all'interno della roccaforte sette cannoni, quindici carri di munizioni e viveri che avrebbero garantito la sopravvivenza dei soldati per due mesi. Aument\u00f2 l'attivit\u00e0 di perlustrazione sulle montagne del circondario ascolano per scovare gli uomini delle truppe in massa di cui aveva notato movimenti sospetti. I briganti, infatti, si ritrovavano con Sciabolone e i capimassa abruzzesi, durante le notti, nei pressi di Lisciano per valutare l'opportunit\u00e0 della ripresa della guerriglia. Il 28 aprile i francesi, mediante azioni fondate sulla sorpresa, distrussero la casa di Sciabolone a Santa Maria a Corte e saccheggiarono ed incendiarono quasi tutte le abitazioni dell'allora comune di Lisciano, venendo meno ai patti di Mozzano.\nI briganti colsero la prima occasione per violare lo stesso trattato il 1\u00ba maggio quando il comandante francese Cleviot lasci\u00f2 Ascoli alla Guardia civica per dirigersi ad Ancona. Una banda mosse da Valle Castellana per entrare in citt\u00e0 da porta Cartara cercando di attuare il disegno strategico che mirava alla riconquista del presidio ascolano. Gli insorgenti furono pi\u00f9 volte respinti dalla difesa della Guardia cittadina e furono costretti a restare fuori della cinta muraria. Il 6 maggio un drappello di montagnoli, con la scusa di avere necessit\u00e0 del rifornimento di generi alimentari, riusc\u00ec a scatenare una sommossa. Gli insorgenti abbatterono a piazza Arringo l'albero della Libert\u00e0 e presero a fischi e sassate il pretore Ambrosi ed altri notabili ascolani, poi continuarono a piazza del Popolo dove l'intervento di due battaglioni della Guardia ascolana riusc\u00ec a disperderli e a sedare la rivolta.\nIntanto Sciabolone con la sua truppa, che contava nuovi arruolati, si era diretto verso Civitella occupando, lungo il cammino, Ancarano e Maltignano. Il prete guerrigliero don Donato De Donatis, dopo aver vinto la guarnigione francese a Campli, si era accampato con Costantini nella zona della Val Vibrata. Nelle vicinanze di Villa Passo entrambe le bande attaccarono la colonna francese condotta dal generale Duhesme che da Ancona portava rifornimenti agli assediati francesi di Pescara. I briganti ebbero la meglio, nonostante l'intervento del generale La Hoz che accorse a dare man forte ai suoi connazionali, e costrinsero i francesi ad indietreggiare fino a ripassare le sponde del Tronto e a ripiegare verso Ancona.\nPochi giorni dopo, il 23 maggio, nella ricorrenza religiosa del Corpus Domini, Sciabolone e De Donatis, senza che alcuno li contrastasse, entrarono ad Ascoli con un seguito di circa 400 uomini. Occuparono la citt\u00e0 in nome di Ferdinando IV, re di Napoli, disarmarono la Guardia civica e proclamarono Luigi Ferri Governatore di Ascoli, mentre a Pietro Lenti e Giovanni Talucci conferirono il titolo di Anziani. De Donatis pass\u00f2 anche in rassegna la sua truppa, adunata nel piazzale di porta Maggiore, al fine di rimproverare e punire con quaranta legnate gli uomini che avevano commesso grassazioni in citt\u00e0. Il 27 maggio il prete-brigante, varcando porta Romana, condusse prigionieri il generale La Hoz e altri sei francesi che si erano arresi.\nLa battaglia di Porta Maggiore.\nIl generale Le Monnier, continuando a combattere contro gli insorgenti, dopo la spedizione di Ripatransone del 31 maggio 1799, e dopo aver vinto i ribelli papalini anche a San Benedetto ed Acquaviva si era portato verso Ascoli, dove erano riunite in massa le truppe degli insorgenti. Qui si trovava Costantini, con circa 300 uomini, e nonostante il parere contrario delle autorit\u00e0 locali, appront\u00f2 la sua difesa della citt\u00e0. Gli ascolani, impauriti per l'ennesimo confronto di battaglia tra papalini e francesi, timorosi di dover subire nuove ritorsioni e rivalse da parte dei combattenti, soprattutto di quelli francesi, abbandonarono Ascoli. Alcuni di loro trovarono ospitalit\u00e0 tra i vicini borghi del Regno di Napoli, altri si rifugiarono tra le rupi che fronteggiano il Castellano o tra le grotte di colle San Marco.\nSciabolone, dopo aver fatto murare porta Tufilla e tentato di demolire il ponte Romano di porta Solest\u00e0, rinforz\u00f2 il varco cittadino di porta Maggiore con una lastra di ferro. Impart\u00ec l'ordine di scavare trincee, consolidare le scarpate e di sistemare due cannoni a sbarramento della strada di ponte Maggiore. Attuate le sue disposizioni radun\u00f2 tutta la truppa e attese i francesi. Nel pomeriggio del 4 giugno 1799, i francesi esplosero la prima cannonata diretta alle mura ascolane verso le ore 18 e questo fu il segnale dell'inizio dello scontro. Giuseppe Costantini combatt\u00e9 in prima fila e continu\u00f2 a incitare e incoraggiare la sua schiera durante tutta la durata della battaglia.\nLuigi Pastori nel riportare, con dovizia di particolari, la cronaca del combattimento scrive che un ufficiale francese, superati i due cannoni, avanzava sul ponte e incitava i suoi soldati gridando: \u00ab\"Ferro, fuoco, avanti!\"\u00bb. Sciabolone, vedendoselo arrivare, lo prese di mira e disse in dialetto: \u00ab\"Quist\u00eb \u00e8 lu mi\u00e8 e me lu facc\u00eb\"\u00bb (\"Questo \u00e8 il mio e me lo faccio\"), poi spar\u00f2 e l'ufficiale, colpito, cadde a terra. Sebbene il brigante ascolano avesse inflitto molte perdite ai suoi rivali, non riusc\u00ec tuttavia a impedire l'invasione dei francesi all'interno della citt\u00e0. La milizia francese, mentre continuava a combattere a porta Maggiore, invi\u00f2 un suo drappello a porta Tufilla per cercare una via d'accesso. L'ingresso murato blocc\u00f2 i francesi, ma questi si accorsero che scavalcando il muro del convento delle Monache Benedettine di Santa Maria delle Vergini, l'attuale caserma Umberto I, si sarebbero introdotti agevolmente tra le vie interne. Dopo aver oltrepassato mura e convento si trovarono a Corso di Sotto sorprendendo alle spalle Sciabolone e la sua truppa. Il brigante si rese conto che non avrebbe potuto resistere e vincere l'accerchiamento, quindi, decise di mettersi in salvo dirigendosi verso porta Cartara, percorrendo via delle Chiaviche raggiunse colle San Marco. Andato via Sciabolone, i francesi entrarono ad Ascoli e il generale Le Monnier, deluso di trovarla abbandonata, senza che alcun cittadino avesse appoggiato i francesi nella lotta contro i ribelli, e di non aver ricevuto adeguata accoglienza per il suo rango e per il suo esercito, la tratt\u00f2 da ribelle depredandola. Le milizie d'oltralpe appiccarono il fuoco alle fortezze, bruciarono il palazzo Ferri, saccheggiarono tutte le chiese e i monasteri, tranne quelli di Sant'Emidio e di Santa Maria delle Vergini.\nUn altro aneddoto legato a questo scontro riguarda la sorte del colonnello francese Fluoch\u00e8, gravemente ferito da un colpo di archibugio sparato da Sciabolone sul ponte di porta Maggiore. L'ufficiale, raccolto quasi morente, fu condotto presso il convento dei Carmelitani per essere visitato da un medico dell'esercito francese. La diagnosi non lasci\u00f2 dubbi, la grave ferita gli avrebbe causato sicuramente la morte. Saputo ci\u00f2, Fluoch\u00e8 prefer\u00ec avvelenarsi perch\u00e9 disdegn\u00f2 di essere ricordato come una vittima dei briganti.\nLo scontro di Acquaviva.\nI Giacobini del Cantone del Tronto non avendo pi\u00f9 a supporto le truppe Francesi, decisero di difendersi dalle truppe degli insorgenti che avanzavano dal sud. A tal fine, si asserragliarono nella rocca di Acquaviva decisi ad ogni evento. Difendeva la rocca nominalmente il Conte Pacifico Boccabianca, comandante del battaglione, ma in realt\u00e0, anima e artefice della resistenza, era suo fratello Don Vincenzo. Con lui v'erano altri tre sacerdoti, Don Zenobio Parcelli detto \"prevostino\", Don Vincenzo Piattelli, curato; padre Giuseppe Fuselli. In tutto, i difensori erano una cinquantina. La sera del 5 luglio 1799 si hanno le prime avvisaglie che gli insorgenti si avvicinano minacciosi; il 6 luglio entra in scena Sciabolone con i suoi soldati che, secondo taluni, erano sulle 400 unit\u00e0. Oltre a Sciabolone sembra sia stato presente De Donatis; Cellini giunse ad assedio finito. l'assalto dur\u00f2 molte ore. Cominci\u00f2 alle 22, secondo il computo di allora, un'ora prima dell'Ave Maria e venne attuato con grande violenza. Gli insorgenti che disponevano di due pezzi di artiglieria, cercavano di trainarli verso Porta Vecchia per abbatterla a cannonate; ma appena li mettevano in posizione di sparo, gli artiglieri venivano fulminati da colpi precisi di fucileria.[...] Il combattimento e l'assedio sarebbero durati ancora molto tempo se non fossero penetrati clandestinamente da una finestra alcuni insorgenti che tentarono di aprire la porta. I difensori, gridando, richiamarono l'attenzione degli altri. Antonio Vulpiani a quelle grida corse a vedere, ma fu colpito alla coscia e cadde. Trasportato d'urgenza in una casa vicina, gli furono apprestate le prime cure. Nel frattempo la porta era stata aperta. Don Vincenzo che era sulla rocca, anzich\u00e9 chiudersi dentro, invi\u00f2 un messo a Sciabolone che entrava alla testa dei suoi insorgenti. Don Vincenzo prometteva la resa, a patto che non si fosse proceduto al saccheggio del paese e che i difensori venissero molestati. Sciabolone accett\u00f2 le proposte. Ma appena sulla rocca vide sventolare la bandiera bianca, si diede a uccidere i difensori, a saccheggiare le case. Fu scena d'inferno! Un venditore di olio di Colonnella, penetr\u00f2 nella casa dove era ricoverato Antonio Vulpiani e lo uccise a colpi di scure. Sciabolone, che voleva saccheggiare personalmente quella casa (una delle pi\u00f9 cospicue e ricche di Acquaviva) stava scendendo dalla rocca con Don Vincenzo, Pacifico Boccabianca e Filippo Vulpiani, prigionieri. Infuriato per essere stato preceduto nella rapina dal venditore di olio, si imbatt\u00e9 nella zia di Antonio Vulpiani, ucciso da poco. \"Chi viva?\" le chiese. E la vecchietta imperterrita \"Viva la Repubblica\" Fu freddata sul colpo! Il saccheggio di Acquaviva dur\u00f2 tre giorni. Era stato devastato non solo il centro ma tutto il territorio circostante, le campagne e le case sparse. Edifici pubblici bruciati, l'archivio comunale incendiato e distrutto; cannonate sulla Porta del Sole e sul muro adiacente alla chiesa; ancora oggi \u00e8 visibile il buco fatto da un colpo di artiglieria. Lo spettro della fame e incipienti epidemie incombevano ormai su Acquaviva. Reduce dall'impresa di Acquaviva, con otto prigionieri (tra cui Filippo Vulpiani e i due fratelli Boccabianca), con tre carri carichi del suo bottino e con 40 dei suoi, il 9 luglio Sciabolone dalla contrada delle Caldare, vicino Ascoli, dove aveva posto il suo quartiere in casa del conte Pietro Saladini, aveva scritto o meglio dettato al suo segratario, la seguente lettera pel governatore Pietro Lenti, che merita di essere riportata testualmente:\nC.A.\nMi fate la finezza di farmi trovare in ordine per la Truppa cinquanta razioni, cio\u00e8 pane, vino e companatico;\ned ancora quattro gabbie di ferro farete mettere a Ponte Maggiore per metterci le teste dei giacobini;\nfarete trovare ancora l'erba per i bestiami, e tutto questo lo farete portare a S. Salvatore;\ne per pi\u00f9 non tediarla passo a soscrivermi\nD. V. S. Ill. ma\nGIUSEPPE COSTANTINI\nAlias Sciabolone Comandante\nAll'ordine spedito da Campo Lungo, sparsasi per Ascoli la voce delle quattro gabbie richieste, la popolazione fu presa da raccapriccio, e, per mezzo di preti, di frati, di cittadini volarono le preghiere ai piedi di S. E. il Generale Sciabolone, perch\u00e9 fosse risparmiato l'orrido spettacolo alla citt\u00e0, la quale non aveva nulla a che fare con le gesta dei giacobini di Acquaviva. Fu accordata la grazia ma furibondo Sciabolone giur\u00f2 di volere i loro corpi rovesciati sul suolo e le anime loro precipitare all'inferno, giacch\u00e9 con empiet\u00e0 di bestemmie ricusavano la confessione, schernivano il pentimento e non paventavano la morte."}
{"id": "2954208", "revid": "307923", "url": "https://it.wikipedia.org/wiki?curid=2954208", "title": "Sciabolone", "text": ""}
{"id": "2954213", "revid": "149466", "url": "https://it.wikipedia.org/wiki?curid=2954213", "title": "Chiesa di Sant'Andrea della Lama", "text": ""}
{"id": "2954217", "revid": "1699816", "url": "https://it.wikipedia.org/wiki?curid=2954217", "title": "Wasted", "text": ""}
{"id": "2954219", "revid": "827882", "url": "https://it.wikipedia.org/wiki?curid=2954219", "title": "Top (personaggio)", "text": "Top \u00e8 un personaggio dei fumetti DC Comics, un supercriminale tra i primi a far parte della Galleria dei Nemici di Flash della Silver Age, il personaggio debutt\u00f2 in \"The Flash\" n. 122 (agosto 1961).\nBiografia del personaggio.\nRoscoe Dillon \u00e8 un teppistello da quattro soldi che trasform\u00f2 la sua ossessione infantile per le trottole in una personalit\u00e0 criminale. Roscoe impar\u00f2 da solo come girare cos\u00ec in fretta da evitare le pallottole e produrre altri effetti semi-utili. Presto scopr\u00ec che il girare in qualche modo increment\u00f2 anche la sua intelligenza, permettendogli di creare una variet\u00e0 di trottole truccate. I suoi trucchi unici e il suo moderato successo nel crimine presto fecero di lui un membro rispettato della Galleria dei Nemici di Flash. Usc\u00ec con Golden Glider, la sorella di Capitan Cold, mentre le faceva da allenatore per il pattinaggio su ghiaccio. Infine, Top svilupp\u00f2 immensi poteri psionici, in quanto anni di giri mossero cellule dormienti del cervello, nella parte esterna dell'organo, dotandolo di poteri mentali. Sfortunatamente, le nuove cellule attivate furono distrutte in prossimit\u00e0 delle vibrazioni super veloci di Flash. Top mor\u00ec nel giro di pochi giorni a causa delle ferite sopportate dal suo cervello.\nQuando i genitori di Barry Allen finirono nel mezzo di un incidente automobilistico, lo spirito di Dillon riusc\u00ec in qualche modo ad impossessarsi del corpo vacante di suo padre, Henry. Capendo chi fosse Barry Allen, Top, con Golden Glider, pianificarono di uccidere Flash e di impossessarsi del suo corpo. Il piano fall\u00ec quando tentarono di impossessarsi del suo corpo mentre era vivo, lasciando lo spirito di Henry libero di riprendersi il suo corpo.\nLavaggio del cervello.\nCirca una settimana dopo, Roscoe prese possesso di un altro corpo comatoso e cominci\u00f2 a devastare chiunque conoscesse Barry Allen. La goccia che fece traboccare il vaso fu quando Top disseppell\u00ec la tomba di Iris Allen (che all'epoca era morta). Dopo averlo reso incosciente, Barry lo port\u00f2 sulla Torre di Guardia della League e chiese a Zatanna di alterare la sua mente cos\u00ec da renderlo un eroe. All'inizio sembr\u00f2 funzionare, ma Dillon cominci\u00f2 presto a sentirsi in colpa per le cattive azioni passate. La sua natura criminale venne presto in conflitto con l'incantesimo di Zatanna, portandolo alla pazzia. Durante quel periodo, utilizz\u00f2 i suoi poteri mentali per \"mettere a posto\" i suoi colleghi criminali impiantandogli programmi mentali per riformarli. Alcuni di loro riuscirono a rigettare del tutto l'impianto, come Capitan Cold, il Mago del Tempo, e Capitan Boomerang, mentre altri come il Pifferaio, Heat Wave, e il primo Trickster, sembrarono rimanere sotto il programma o riformati del tutto, almeno finch\u00e9 Dillon non rivel\u00f2 loro la sua riprogrammazione. Dillon ritorn\u00f2 alla sua vecchia vita dopo aver abitato il corpo del Senatore Thomas O'Neill, un candidato per la vice-presidenza. Pianific\u00f2 di diventare Presidente facendo assassinare il suo avversario dal Pifferaio una volta che avesse vinto, ma fu fermato dal terzo Flash, Wally West. Dillon fu incarcerato, e ci\u00f2 lo disorient\u00f2 a tal punto da farlo impazzire pi\u00f9 di prima. I suoi poteri \"mente sulla materia\" si evolsero fino al punto che Top poteva far soffrire di vertigini i suoi avversari.\nDurante gli eventi di \"Crisi d'identit\u00e0\", Wally ricevette una nota da Barry a proposito di ci\u00f2 che fece alla mente di Top e gli chiese di reimpostargliela al suo vecchio stato. Con Zatanna, trov\u00f2 Top dietro una fabbrica di giocattoli dove ripararono la sua mente. Ora del tutto \"sano\", Top raccont\u00f2 loro della sua intenzione di rimettere sulla retta via i Nemici, e giur\u00f2 di togliere loro l'impianto nelle loro teste e di riportarli sulle loro vie criminali.\nMentre Capitan Cold e i suoi Nemici erano in guerra contro Trickster e i Nemici riformati, Top comparve con il suo set di nemici consistenti di Plunder, Murmur, Pozzo di Catrame, Girder, e Double Down, avendo alterato i loro cervelli. Rimosse l'impianto dai cervelli del Pifferaio e di Trickster. Dopo aver rimosso anche quello nella testa di Heat Wave, si ritrov\u00f2 di fronte a Cold e si dichiar\u00f2 il nuovo leader dei Nemici e volle far attaccare Flash dai suoi nuovi colleghi. Capitan Cold lo congel\u00f2 immediatamente e distrusse il suo corpo come punizione per aver tentato di riprogrammare la mente dei Nemici e per averli messi uno contro l'altro.\nLa notte pi\u00f9 profonda.\nIn \"La notte pi\u00f9 profonda\" n. 1, la tomba di Top fu avvicinata da un anello nero del potere. Successivamente, si un\u00ec ai suoi colleghi Nemici Lanterne Nere per l'attacco al Penitenziario di Iron Heights.\nThe Flash (vol. 3).\nUna versione futuristica di Top, che si fece chiamare Top, comparve come membro della forza di polizia del XXV secolo noti come I Rinnegati.\nPoteri e abilit\u00e0.\nTop \u00e8 in grado di girare su se stesso ad incredibile velocit\u00e0. Il girare per qualche motivo increment\u00f2 anche la sua intelligenza. Il girare su se stesso gli diede anche poteri telepatici e telecinetici a causa della stimolazione delle sue cellule cerebrali. Dato che la sua anima torn\u00f2 dall'Inferno, svilupp\u00f2 una nuova abilit\u00e0 mentale che gli permise di indurre disorientamento e vertigini nei suoi avversari. Top utilizz\u00f2 anche le sue trottole truccate giranti: come trottole collose, trottole esplosive, trottole oleose e trottole a gas. Una volta costru\u00ec una \"trottola granata atomica\" che poteva distruggere met\u00e0 del mondo."}
{"id": "2954221", "revid": "149466", "url": "https://it.wikipedia.org/wiki?curid=2954221", "title": "Ippolito di Pastina", "text": ""}
{"id": "2954224", "revid": "149466", "url": "https://it.wikipedia.org/wiki?curid=2954224", "title": "Ippolito da Pastena", "text": ""}
{"id": "2954232", "revid": "767487", "url": "https://it.wikipedia.org/wiki?curid=2954232", "title": "Frankenstein Drag Queens from Planet 13", "text": "I Frankenstein Drag Queens from Planet 13 sono una band horror punk del North Carolina. La band venne fondata nel 1996 da Wednesday 13, il quale reclut\u00f2 amici ed ex componenti dei Maniac Spider Trash come Seaweed e Sicko Zero. La storia della band \u00e8 permeata di cambiamenti della formazione, tuttavia Wednesday 13\nnon \u00e8 mai stato rimpiazzato.\nDopo aver sciolto la band nel 2001 quando Wednesday 13 inizi\u00f2 a suonare con i Murderdolls, la band si riun\u00ec brevemente nel 2005 per approntare un box set contenente tutto ci\u00f2 che hanno prodotto.\nLo stile dei Frankenstein Drag Queens from Planet 13 era tipicamente punk. Sotto il punto di vista dei testi la band era ispirata dagli horror B-movie e, sotto alcuni aspetti, dalla cultura popolare. Comportandosi come vere avanguardie del punk, i loro live e le loro apparizioni prendevano spunto da band glam rock come Alice Cooper, New York Dolls o\nKiss. Erano noti per i loro abbigliamenti tipicamente femminili e il loro make-up durante le loro apparizioni live.\nBiografia.\n1996.\nLa band scrisse \"The Late, Late, Late Show\", album di debutto, nelle due settimane successive alla loro unione registrandolo in due giorni. L'album contiene 11 tracce tipicamente horror punk. I testi trattano temi come uccidere Miss America, la religione, lo stupro e argomenti degli horror B-movie come nella canzone \"The Wolf Man\".\nAlla fine del 1996, Wednesday 13 cacci\u00f2 Seaweed dalla band rimpiazzandolo con Rat Bastard. Non molto tempo dopo Sicko Zero usc\u00ec dalla band e Wednesday 13 perse i contatti con Rat Bastard e la band cess\u00f2 di esistere.\n1997-98.\nL'anno successivo la band torn\u00f2 all'attivo. Seaweed torn\u00f2 nella formazione portando con lui Creepy alla chitarra e Scrabs alla batteria. In ogni modo, gli ultimi due restarono nella band per sole due settimane.\nAl loro posto entrarono Abby Normal (precedentemente parte dei Maniac Spider Trash) e R.S. Saidso. Insieme a Wednesday 13 i 3 tornarono a registrare e, con Saidso, W 13 produsse una demo della band. Esso venne mandato a varie case discografiche e venduto durante i concerti insieme ad un adesivo dei FDQ.\nSyd rimpiazz\u00f2 Abby Normal e dopo una serie di litigi tra i componenti della band, R.S. Saidso annunci\u00f2 che avrebbe lasciato la band subito dopo il \"New Year's Eve\", il 31 dicembre 1997. Saidso continu\u00f2 a registrare qualche demo con Abby Normal sotto il nome di Dragster \"66\". Poco dopo form\u00f2 a Parigi gli Electra-kill, essendosi spostato in Francia per cantare.\nNel 1998 Sicko Zero rientr\u00f2 nella band, la quale decise di registrare il loro secondo album \"Night of the Living Drag Queens\".\nQuest'album e delle registrazioni precedenti vennero messe in commercio su ordinazione dalla casa discografica della band, la \"Uncle God Damn Records\".\nDopo un tour per sponsorizzare l'album, Syd lasci\u00f2 la band. Allora Wednesday 13 decise di mantenere questo trio che ironicamente era lo stesso degli albori: Wednesday 13 cantante e chitarrista, Sicko zero batterista e Seaweed bassista.\n1999.\nIl trio registr\u00f2 il terzo album della band: \"Songs From the Recently Deceased\"; Esso, in confronto agli altri due, contiene molti pi\u00f9 temi tratti da film horror.\nSempre durante questo periodo la band pubblic\u00f2 degli EP 7\" edizione limitata di tre singoli. Il primo \u00e8 comunemente conosciuto tra i fan come \"Hello Horray\" e venne distribuito in Germania e USA con differenti copertine, per le copie distribuite in USA, con un adesivo della band. Altre pubblicazioni dello stesso anno furono 197666 in edizione limitata a 500 copie contenente \"Hey Mom I Just Killed a Chicken\", traccia molto rara e poco conosciuta.\n2000.\nDopo aver suonato per il loro terzo album, la band si assicur\u00f2 una diffusione sul mercato Europeo firmando un contratto con la People Like You Records (la quale fa parte della ben nota Century Media Records). La casa pubblic\u00f2 versioni digipack sia di \"Night of the Living Drag Queens\" sia di \"Songs from the Recently Deceased\".\nIn questo momento il tastierista Ikky entr\u00f2 nella band; questo infastid\u00ec Sicko Zero il quale poco dopo lasci\u00f2 la band per la seconda volta.\nViva Las Violence.\nDurante il 2001 Scrabs, il batterista che rimpiazz\u00f2 Zero nel 1997, rientr\u00f2 nella band per rimpiazzarlo ancora una volta. Nonostante si truccassero ancora durante questo periodo, decisero di smettere di usare parrucche, adottando un'immagine che successivamente sarebbe stata riconducibile a quella dei Murderdolls.\nI Frankenstein Drag Queens From Planet 13 registrarono il loro quarto album, \"Viva Las Violence\". Questo album \u00e8 caratterizzato da sonorit\u00e0 pi\u00f9 hard rock, ma sono altrettanto evidenti tracce del precedente \"Night of the Living Drag Queens\". Seaweed registr\u00f2 qualche traccia ma dovette abbandonate la band quando l'album venne pubblicato. Un giovane bassista locale, \"JaCkY Boi\", lo rimpiazz\u00f2 e con lui la band fin\u00ec la sessione di registrazione.\nPer pubblicizzare l'album la band suono in molti show e registrarono alcune canzoni che successivamente avrebbero fatto parte della tracklist del \"Greatest Hits\" della band. La band suon\u00f2 l'ultima volta durante un concerto ad Atlanta, durante i primi del 2002 e venne sciolta dal leader Wednesday 13.\nWednesday 13 entra nei Murderdolls.\nA Wednesday 13 fu chiesto di entrare a far parte di un gruppo chiamato \" The rejects\", formato da due musicisti di Des Moines, Iowa: Joey Jordison e Dizzy Draztik; il primo era gi\u00e0 noto in quanto batterista degli Slipknot, band a quei tempi gi\u00e0 famosa in tutto il mondo. Wednesday 13 cap\u00ec che i Frankenstein Drag Queens dopo ben sei anni e quattro album pubblicati in tutto il mondo non avevano guadagnato molta la popolarit\u00e0, per questo \ndecise di tentare la scalata al successo con un altro progetto.\nNel novembre del 2001 Wednesday 13 entra nei \"The Rejects\" come bassista. Nel 2002 Drazitk fu messo fuori dalla band e Wednesday 13 divent\u00f2 il frontman, ma non pi\u00f9 dei \"The Rejects\".\nIn accordo con Joey Jordison il nome della band divenne Murderdolls. Wednesday 13 avrebbe voluto utilizzare canzoni dei Frankenstein Drag Queens per l'album di debutto \"Beyond the Valley of the Murderdolls\" ma tutto ci\u00f2 avrebbe inevitabilmente distrutto i rapporti con gli ex membri della sua band i quali avevano creato un loro band, The Graveyard Boulevard.\nCon i Murderdolls, Wednesday 13 ha girato il mondo e suonato in Festival molto noti come il Summer Sonic Festival, Download Festival e Rock am Ring, suonando con band conosciute in tutto il mondo come Iron Maiden, Queens of the Stone Age, Foo Fighters e molti altri.\nDopo questo periodo, Wednesday 13 scrisse una nuova canzone, \"Your Mother Sucks Cocks In Hell\" per una compilation del Metal Sludge. Avrebbe voluto pubblicare un Greatest Hits sotto il nome di Wednesday 13's Frankenstein Drag Queens con alcune nuove canzoni. Per questo decise di mettere a riposo la band e di riprendere a registrare semplicemente sotto il nome di Wednesday 13.\nIl ritorno dei Frankenstein Drag Queens.\nPoco dopo Wednesday 13 e i suoi ex compagni, ora componenti dei The Graveyard Boulevard misero una pietra sui rancori che li dividevano e riformarono i Frankeinstein Drag Queen (ad eccezione di Seaweed) come un progetto part-time. La loro riunificazione fu ufficializzata a Greensboro (Carolina del Nord) il 20 agosto 2005. La formazione era composta da Wednesday 13, Abby Normal e Siko Zero.\nNel maggio 2006 pubblicarono in commercio un box-set per festeggiare il loro decimo anniversario, chiamato \"Little Box of Horrors\". Esso contiene pi\u00f9 o meno tutte le canzoni registrate dalla band, comprese alcune versioni alternative e un DVD che contiene alcuni video di un concerto del 1998. Venne pubblicato sotto l'etichetta Restless Records."}
{"id": "2954236", "revid": "287204", "url": "https://it.wikipedia.org/wiki?curid=2954236", "title": "Daniel Loper", "text": "Carriera universitaria.\nHa giocato con i Texas Tech Red Raiders squadra rappresentativa dell'universit\u00e0 del Texas.\nCarriera professionistica.\nTennessee Titans.\nAl draft NFL 2005 \u00e8 stato selezionato dai Titans come 150\u00aa scelta. Nel suo primo anno non \u00e8 mai sceso in campo.\nCon i Titans ha concluso giocando 40 partite di cui nessuna da titolare.\nDetroit Lions.\nIl 10 marzo 2009 firm\u00f2 un contratto di un anno con i \"Lions\". Il 15 aprile 2010 viene svincolato concludendo con 8 partite di cui 5 da titolare.\nOakland Raiders.\nIl 14 maggio firma con i 'Raiders un contratto di un anno.\nIl 3 marzo 2011 ha firmato un contratto di due anni per un totale di 3,9 milioni di dollari, ma il 3 settembre \u00e8 stato svincolato."}
{"id": "2954238", "revid": "580", "url": "https://it.wikipedia.org/wiki?curid=2954238", "title": "Regno Arabo di Siria", "text": "Il Regno Arabo di Siria, che visse la sua breve stagione tra il 1918 e il 1920, nacque come diretta conseguenza della sconfitta nel 1918 dell'Impero ottomano nella prima guerra mondiale ad opera delle potenze alleate del Regno Unito, della Francia, dell'Italia e degli Stati Uniti, cui si era unita la piccola entit\u00e0 hascemita che con al-Husayn ibn Ali, sceriffo della Mecca, aveva proclamato la rivolta araba.\nI prodromi.\nLe truppe britanniche, sotto il comando del generale Edmund Henry Allenby entrarono a Damasco nel 1918, precedute di poco dalle truppe arabe di Faysal, figlio dello Shar\u012bf. Faysal istitu\u00ec il primo governo arabo indipendente a Damasco nel mese di ottobre e nomin\u00f2 Ali Rida Pasci\u00e0 al-Rikabi come suo governatore militare. \nLa nuova amministrazione araba form\u00f2 governi locali nelle maggiori citt\u00e0 siriane e la bandiera della rivolta araba fu innalzata in tutta la Siria. Gli arabi speravano, fiduciosi delle prime promesse fatte loro dal Regno Unito, che il nuovo stato arabo avrebbe abbracciato tutte le terre arabe che si stendevano da Aleppo, nel nord della Siria, ad Aden nello Yemen meridionale.\nTuttavia Allenby (promosso feldmaresciallo a fine 1919) - in ottemperanza ai segreti accordi Sykes-Picot contratti tra il Regno Unito e la Francia, in cui si violava il precedente impegno con lo Shar\u012bf de La Mecca, che prevedeva la nascita di uno stato arabo indipendente su tutta la Siria geografica e l'intera penisola araba - cominci\u00f2 a operare fattivamente per assegnare alla famiglia hascemita le sole regioni dell'interno (la Transgiordania) e per far nascere un'amministrazione mandataria britannica sulla Palestina. Al contempo le forze francesi sbarcavano l'8 marzo a Beirut e occupavano tutto il litorale fino a Naqura, sostituendosi alle truppe britanniche. I francesi immediatamente decretarono lo scioglimento dei governi locali arabi siriani nella regione.\nI francesi chiesero la piena applicazione degli accordi Sykes-Picot e l'assegnazione della Siria sotto la loro amministrazione civile e militare. Il 26 novembre 1919 il ritiro britannico da Damasco, per evitare un pericoloso attrito con la Francia, abbandon\u00f2 gli arabi nelle mani dei francesi.\nLe promesse non mantenute.\nFaysal effettu\u00f2 diversi viaggi in Europa, a partire dal novembre del 1918, provando a convincere Parigi e Londra a mutare la loro decisione, ma senza successo. A dimostrazione della determinazione della Francia a intervenire in Siria avvenne la nomina del generale Henri Gouraud ad alto commissario in Siria-Cilicia. Alla conferenza di pace di Parigi (1919) Faysal si trov\u00f2 in una posizione ancor pi\u00f9 debole, al momento in cui le potenze europee decisero di ignorare le richieste arabe. \nNel giugno del 1919 la commissione King-Crane statunitense giunse in Siria per esaminare quale fosse l'opinione pubblica locale circa il futuro del loro paese. La competenza della commissione abbracciava l'area che si estendeva da Aleppo a Beersheba. Essa visit\u00f2 36 tra le citt\u00e0 pi\u00f9 importanti, s'incontr\u00f2 con pi\u00f9 di 2000 delegazioni che provenivano da oltre 300 villaggi e ricevette pi\u00f9 di 3000 petizioni. Le sue conclusioni confermarono l'opposizione dei siriani al Mandato nella loro patria, come pure alla dichiarazione Balfour e la loro richiesta della creazione di una Grande Siria unificata, comprendente la Palestina. Tuttavia le conclusioni della commissione furono respinte dalla Francia e ignorate dal Regno Unito.\nNel maggio del 1919 si svolsero elezioni per costituire il Congresso nazionale siriano, ovvero l'organismo parlamentare: l'80% dei seggi and\u00f2 ai conservatori, tuttavia la minoranza comprendeva figure di nazionalisti arabi assai dinamici, come Jamil Mardam Bey, Shukr\u012b al-Quwwatl\u012b, Ahmad al-Q\u0101dr\u012b, Ibrahim Hanano e Riyad al-Sulh.\nForte malcontento esplose in Siria quando Faysal accett\u00f2 un compromesso col primo ministro francese Clemenceau e col leader sionista Chaim Weizmann circa l'avvio di un'immigrazione ebraica in Palestina. Manifestazioni anti-hascemite scoppiarono e gli abitanti musulmani del Monte Libano e dei suoi dintorni si rivoltarono per paura di essere inglobati nel nuovo stato, a maggioranza cristiana, del Grande Libano.\nLa proclamazione dell'indipendenza e del Regno Arabo di Siria.\nNel marzo 1920 il Congresso nazionale siriano a Damasco, guidato da H\u0101shim Bey Kh\u0101lid al-\u0100t\u0101s\u012b, adott\u00f2 una risoluzione che respingeva l'accordo Faysal-Clemenceau. Il congresso dichiar\u00f2 l'indipendenza della Siria all'interno dei suoi confini naturali (inclusa la Palestina), e proclam\u00f2 Faysal Re degli Arabi. Il congresso proclam\u00f2 anche l'unione politica ed economica col confinante Iraq e richiese altres\u00ec la sua indipendenza. Un nuovo governo, guidato da Ali Rida Pasci\u00e0 al-Rikabi, fu formato il 9 marzo 1920.\nIl 25 aprile, mentre si svolgevano i lavori che avrebbero portato al trattato di S\u00e8vres, il Consiglio supremo interalleato garant\u00ec alla Francia il mandato sulla Siria (incluso il Libano) e assicur\u00f2 al Regno Unito il mandato sulla Palestina (inclusa la Transgiordania) e l'Iraq. I siriani reagirono con violente manifestazioni e con la formazione di un nuovo governo sotto H\u0101shim Bey Kh\u0101lid al-At\u0101s\u012b (Hashim al-Atassi) il 7 maggio 1920. Il nuovo gabinetto decise di organizzare la coscrizione nazionale e cominci\u00f2 a finanziare un esercito nazionale.\nQueste decisioni provocarono reazioni ostili alla Francia, cui si un\u00ec il patriarcato maronita del Monte Libano, che denunci\u00f2 le decisioni come un \"colpo di Stato\". A Beirut la stampa cristiana espresse la sua ostilit\u00e0 nei confronti delle decisioni del governo di Faysal, i nazionalisti libanesi approfittarono della crisi per riunire le loro personalit\u00e0 pi\u00f9 rappresentative a Ba\u02bfabda il 22 marzo 1920; dalla riunione scatur\u00ec la decisione della proclamazione dell'indipendenza del Libano.\nIl precipitare degli eventi: la battaglia di Maysalun.\nIl 14 luglio 1920 il generale Gouraud indirizz\u00f2 un ultimatum a Faysal, dandogli la scelta tra la resa o l'abdicazione. Capendo che la bilancia del potere non pendeva dalla sua parte, Faysal fu costretto a cooperare, tuttavia il giovane ministro della guerra, Y\u016bsuf al-\u02bfA\u1e93ma, rifiut\u00f2 di cedere e, nel corso della guerra franco-siriana affront\u00f2 i francesi nella battaglia di Maysalun. Lo scontro fu vinto dalle superiori forze francesi, guidate dal generale Mariano Goybet in meno di un giorno e Azm mor\u00ec sul campo di battaglia, con la maggior parte di coloro che l'avevano seguito in quel disperato tentativo. Il generale Goybet entr\u00f2 a Damasco il 24 luglio 1920. \nQuando erano per la prima volta arrivati in Libano, i francesi erano stati accolti come liberatori dalla comunit\u00e0 cristiana libanese, ma quando entrarono in Siria, mettendo fine al governo arabo nominato da Faysal, essi fronteggiarono una forte resistenza, a dimostrazione del leale ruolo svolto dai cristiani di Siria e Libano e del loro sincero sentimento nazionalistico e indipendentistico. La Francia dovette operare dal 1920 al 1923 per mettere sotto controllo la Siria e per stroncare tutti i movimenti indipendentistici e anti-francesi, specialmente dei territori alawiti, nel Gebel Druso e ad Aleppo."}
{"id": "2954255", "revid": "352448", "url": "https://it.wikipedia.org/wiki?curid=2954255", "title": "Equazione differenziale parziale", "text": ""}
{"id": "2954258", "revid": "729019", "url": "https://it.wikipedia.org/wiki?curid=2954258", "title": "Panzer E-100", "text": "Il Panzer E-100, abbreviazione della dicitura completa Panzerkampfwagen E-100, fu un progetto di carro armato superpesante ordinato dallo Heer negli ultimi anni della seconda guerra mondiale.\nIl veicolo nacque in realt\u00e0 da un'iniziativa Krupp come risposta al concorrente Panzer VIII Maus, poi rifiutata. Nel 1943 il progetto fu integrato nella serie Entwicklung ideata dall'Esercito tedesco. La mole del mezzo e le preferenze contrastanti sull'armamento rallentarono i progressi; unitamente alle difficolt\u00e0 belliche, le industrie tedesche assemblarono un solo prototipo che alla fine fu abbandonato, incompiuto, pochi mesi prima della conclusione delle ostilit\u00e0 in Europa. Ritrovato dagli Alleati nell'aprile 1945, l'E-100 fu preso in custodia dai britannici e demolito nell'immediato dopoguerra.\nStoria.\nSviluppo.\nAll'inizio del 1942 Adolf Hitler richiese la fabbricazione di carri armati di notevole stazza e con armi di grande calibro, tali da annullare la superiorit\u00e0 e prolificit\u00e0 dei mezzi corazzati messi in campo dall'Armata Rossa. Fu la genesi del carro armato pesante Panzer VI Tiger I e anche del carro armato superpesante Panzer VIII Maus da oltre 180 tonnellate, ideato dall'ingegnere Ferdinand Porsche. In diretta competizione con Porsche, la Krupp lavor\u00f2 al progetto parallelo noto come Panzer VII L\u00f6we che, tuttavia, fu sospeso tra la primavera e l'estate. Pertanto, subito dopo (pare gi\u00e0 a settembre) l'ufficio di progettazione della ditta avvi\u00f2 i lavori su un altro carro armato nella categoria delle 150-170 tonnellate che attir\u00f2 l'attenzione dei vertici dell'Esercito tedesco. Gli ufficiali, infatti, irritati dalle intromissioni politiche e di civili nelle commesse per le forniture militari, sollecitarono discretamente la Krupp perch\u00e9 rivedesse il progetto in corso abbassando il peso a 130 tonnellate \u2013 sorta di versione \"leggera\" del Maus che, con pi\u00f9 probabilit\u00e0, avrebbe superato i collaudi. La riduzione della massa avrebbe permesso inoltre di usare sia il propulsore Maybach-Motorenbau HL 230 P30 gi\u00e0 in uso sul Tiger I, sia di impiegare quanti pi\u00f9 componenti del Panzer VI per risparmiare tempi e risorse: il 10 novembre 1942 la Krupp ebbe una formale approvazione per il progetto. Momentaneamente si adoper\u00f2 la designazione ufficiosa di \"Tiger Maus\", motivata dal fatto che fu scelta la torretta del Panzer VIII come ulteriore misura di contenimento costi. Alla fine, comunque, Hitler impose il pi\u00f9 complesso Maus e il 15 dicembre 1942 la Krupp ebbe ordine di fermare il progetto.\nNel corso del 1943, tuttavia, lo Heereswaffenamt riesum\u00f2 i disegni, li copi\u00f2 e li inser\u00ec nel controverso programma Entwicklung Serie: un insieme di sei proposte standard di mezzi corazzati, organizzati per categorie di peso, che condividevano la gran parte dei componenti allo scopo di facilitare produzione, manutenzione e riparazione. Il carro armato ex-Krupp fu ribattezzato \"Panzerkampfwagen E-100\" e il contratto per la fornitura di un prototipo fu affidato dall'Esercito alla Adler di Francoforte sul Meno. Si trattava di un'azienda con nessuna esperienza nella costruzione di mezzi corazzati pesanti ma i vertici dello Heereswaffenamt ritennero impossibile per la Krupp, gi\u00e0 oberata da commesse e ordini, far fronte anche alla fabbricazione dell'E-100.\nProduzione.\nLa Adler e lo Heereswaffenamt si misero all'opera dal 30 giugno 1943 prima di tutto per limare il progetto e, poi, per assemblare un prototipo alla base militare di Sennelager, vicino Paderborn. Il numero di operai e tecnici inviati al sito non fu mai molto elevato e, al 15 gennaio 1944, solo il telaio era stato quasi ultimato: a quella data si trovavano a Sennelager solo tre dipendenti della Adler e mancavano ancora componenti importanti quali le sospensioni, i cingoli da battaglia, le condutture per il carburante. Ci si era dovuti arrangiare persino con il motore, dacch\u00e9 quello previsto non era disponibile: nel vano posteriore fu dunque temporaneamente inserito il Maybach HL 230 P30. Nel 1944 la situazione strategica della Germania nazista divenne drammatica, a causa della campagna di bombardamenti alleati, delle perdite umane e dell'esaurimento delle materie prime. Il progetto dell'E-100 era intanto scaduto in fondo alla lista delle priorit\u00e0 e i progressi rallentarono ancora. Quell'anno la Adler fu affiancata per un periodo dalla Krupp, ricontattata. La ditta, presumibilmente, concluse la progettazione di una torretta \"ad hoc\" nel maggio 1944; per contenere i pesi le pareti furono un poco inclinate ed ebbero corazzature meno spesse: secondo una grottesca impostazione, doveva ospitare un cannone da 128\u00a0mm e, al di sopra, un pezzo da 75\u00a0mm. Il 21 luglio Hitler ordin\u00f2 che lo sviluppo di qualsiasi carro armato con cannone pesante fosse fermato, perci\u00f2 anche l'E-100 fu del tutto messo da parte prima della fine del 1944.\nSolo una fonte riporta che la Henschel &amp; Sohn complet\u00f2 il telaio tra la fine del 1944 e l'inizio del 1945, pur confermando Sennelager quale sito di costruzione.\nDestino finale.\nIl veicolo fu rinvenuto da reparti dell'United States Army a Sennelager nella prima met\u00e0 dell'aprile 1945. Il prototipo era incompiuto: aveva s\u00ec sospensioni, piastre a copertura degli organi di trasmissioni e altre parti, ma mancava la torretta e nessuno aveva provveduto ad agganciare i cingoli da battaglia, che pure erano arrivati. Gli statunitensi cedettero l'E-100 ai britannici, che lo caricarono su uno speciale rimorchio a pi\u00f9 assi per trasportarlo a un porto e, via nave, in Gran Bretagna. Lo sottoposero a una serie di test e collaudi, dopo i quali fu rottamato.\nTecnica.\nIl Panzer E-100 era lungo 11,03 metri compresa la volata del cannone, mentre lo scafo in s\u00e9 era lungo 8,70 metri e largo 4,48 metri. Secondo le cianografie e gli ingegneri, l'altezza completa sarebbe stata di 3,29 metri e di 3,33 metri nel caso fossero stati montati i cingoli da battaglia (larghezza 1000\u00a0mm) al posto di quelli per il trasporto su ferrovia. Il peso totale \u00e8 oggetto di incertezza e le fonti riportano 154 tonnellate/137,8 tonnellate/123,5 tonnellate; si generava una pressione al suolo di 1,26\u00a0kg/cm\u00b2.\nLa notevole mole era conseguenza soprattutto delle pesanti corazzature. Sulla prua dello scafo le lastre d'acciaio erano spesse 150\u00a0mm e inclinate a 40\u00b0 rispetto al piano orizzontale, sui fianchi 120\u00a0mm verticali e sul retro di nuovo 150\u00a0mm inclinate a 30\u00b0. La sovrastruttura possedeva una blindatura frontale da 200\u00a0mm a 60\u00b0 e posteriore da 150\u00a0mm a 30\u00b0; la corazzatura sulle fiancate era costituita da due pezzi da 60\u00a0mm e 120\u00a0mm, il primo dei quali inclinato di 20\u00b0 rispetto a un piano verticale. Il tetto dello scafo era spesso 40\u00a0mm/80\u00a0mm e il pavimento 90\u00a0mm oppure, secondo un'altra fonte, la blindatura era da 80\u00a0mm per la met\u00e0 anteriore e da 40\u00a0mm per la met\u00e0 posteriore. Anche la prevista torre doveva avere spesse corazzature, riportate tuttavia in modo diverso dalle fonti: fronte 200\u00a0mm, lati 150\u00a0mm, retro 80\u00a0mm e tetto 40\u00a0mm per una; fronte stondata 240\u00a0mm pi\u00f9 un mantelletto del tipo \"Saukopfblende\" di eguale spessore, lati e retro 200\u00a0mm, tetto 40\u00a0mm per l'altra. La torre non fu in realt\u00e0 mai prodotta e non fu mai raggiunta una decisione condivisa sull'armamento, anche a dispetto della proposta Krupp ad armi sovrapposte. In fase di progettazione fu scelto un cannone controcarro da 128\u00a0mm da 55 calibri (L/55), derivato dal paricalibro FlaK 40 antiaereo; il prototipo, invece, avrebbe dovuto essere dotato di un KwK 44 da 150\u00a0mm L/38, ancora in fase sperimentale; addirittura ci si aspett\u00f2 che gli esemplari di pre-produzione e di serie montassero un pezzo KwK 44 da 170\u00a0mm. In tutti e tre i casi fu confermato un cannone da 75\u00a0mm KwK 44 L/36,5 nell'insolita postazione coassiale all'armamento principale e, anche, una o due mitragliatrici leggere MG 34 da 7,92\u00a0mm. Probabilmente una di queste armi automatiche avrebbe sparato da un supporto sul tetto della torretta.\nLa Krupp aveva pensato di equipaggiare il modello guida con il Maybach HL 230 P30 del Tiger I, un motore a benzina da dodici cilindri a \"V\" erogante 700\u00a0hp, e ne aveva ideata una versione sovralimentata da \u00a0hp per spingere la mole del carro. Ma, viste le dimensioni e la mole del Panzer E-100, per la linea d'assemblaggio fu preparato un apparato da 800\u00a0hp/\u00a0hp, il Maybach HL 234 sempre con dodici cilindri a V e con impianto di raffreddamento ad acqua. I tecnici previdero con ottimismo una velocit\u00e0 massima su strada di 40\u00a0km/h e un'autonomia di 190 chilometri. Calcoli pi\u00f9 realistici danno invece una velocit\u00e0 di punta di 23\u00a0km/h e un'autonomia di 160 chilometri su strada (appena 100 su terreno vario), coperta da alcuni serbatoi contenenti nel complesso litri di carburante. Cambio, trasmissione e trazione erano anteriori, ancorch\u00e9 la serie Entwicklung privilegiasse la trazione posteriore per un pi\u00f9 razionale impiego degli spazi interni: con l'E-100 tale impostazione non fu praticabile. Il treno di rotolamento era costituito da una serie di grandi ruote sovrapposte, senza rulli superiori; furono previsti gli agganci per le piastre protettive \"Sch\u00fcrzen\" contro fucili anticarro e cariche cave. I gruppi di ruote erano vincolati a sospensioni Belleville a tazza, primo utilizzo di questa tecnologia su un corazzato tedesco. In fondo al treno si trovava la ruota di rinvio folle.\nL'equipaggio per governare una simile macchina doveva essere di sei uomini: comandante, cannoniere e due serventi in torretta, pilota nello scafo anteriore sinistro e operatore radio alla sua destra.\nVersioni.\nEsistono scarse informazioni su alcuni progetti collaterali del Panzer E-100. Due sono certi: un cacciacarri pesante denominato \"Krokodil\" e un semovente contraereo fornito di un impianto binato di cannoni da 88\u00a0mm. Entrambe queste versioni rimasero sulla carta.\nConsiderazioni.\nIl direttore tecnico e supervisore generale delle costruzioni della Adler, dottor Karl Jeschke, fu interrogato nel dopoguerra dalle autorit\u00e0 d'occupazione anglo-statunitensi. Gi\u00e0 in corso d'opera egli riteneva che l'E-100 fosse obsoleto ancor prima di essere finito. Testimoni\u00f2 che, in occasione di uno spostamento ferroviario del carro, fu necessario rimuovere le ruote pi\u00f9 esterne del treno di rotolamento, le corone esterne della ruota motrice e di quella di rinvio, le blindature delle sospensioni e infine equipaggiare i cingoli da trasporto. Liquid\u00f2 le proposte di dotare l'E-100 di cannoni pi\u00f9 grandi del pezzo da 128\u00a0mm: armi di tal genere, secondo Jeschke, avrebbero potuto essere inserite solo in una casamatta fissa \u2013 quindi in un'ipotetica versione cannone d'assalto del carro. Ricord\u00f2 peraltro le difficolt\u00e0 di ottenere anche solo un simulacro della torretta Krupp, di fronte alle quali si decise che, al momento delle prove generali, si sarebbe caricato il telaio con zavorra pari al peso stimato della torre."}
{"id": "2954261", "revid": "311492", "url": "https://it.wikipedia.org/wiki?curid=2954261", "title": "PdUP per il Comunismo", "text": ""}
{"id": "2954264", "revid": "124123", "url": "https://it.wikipedia.org/wiki?curid=2954264", "title": "Pao (artista)", "text": "Formazione ed esordi.\nPao si forma principalmente in teatro, dove lavora come fonico, tecnico di palcoscenico e macchinista con la compagnia di Dario Fo e Franca Rame, studia e lavora presso i laboratori del Teatro alla Scala di Milano. \nI suoi primi interventi da autodidatta nel campo della street art nascono nel 2000, nonostante non abbia una vera nascita nell'ambito del writing, ma si interessi soprattutto di re-interpretare il contesto urbano in modo creativo e giocoso: le sue opere pi\u00f9 famose e conosciute sono i pinguini dipinti sui paracarri, i dissuasori della sosta trasformati in delfini, i pali della luce in margherite, i bagni pubblici in lattine Campbell, nati con ispirazione diretta a partire dall'oggetto stesso.\nMostre ed esposizioni principali.\nPao espone in molte occasioni a partire dal 2001. Tra le mostre pi\u00f9 importanti: \"Street art sweet art\" del 2007 al PAC di Milano, dove espone l'opera \"Il velo di Maya\";\u201cCeccarini underground\u201d a Riccione nel 2008, dove decora il sottopasso di viale Ceccarini con un murale su pannelli con i suoi personaggi giocosi e colorati; la collettiva \"Triennale design museum\" alla Triennale di Milano nel 2010; la collettiva \"Intralci\" nel 2011 a Milano. Nel 2010 si svolge la prima personale \"Mondotondo\": Pao presenta in quest'occasione 40 opere di cui dipinti su tela, sculture, installazioni e opere su vetroresina, che trasformano lo spazio in un \u201cMondo Tondo\u201d immaginario, abitato da diversi personaggi tra cui pinguini, coccodrilli, mostri, animali e vegetali resi con forme morbide, semplificate e tonde, che trasmettono allegria e che si muovono in una realt\u00e0 nuova e fantastica, interpretata e rielaborata con ironia, vivacit\u00e0, creativit\u00e0.\nNel novembre del 2016 realizza 'La street art per la storia', in piazza dei Mercanti a Milano. Le opere vengono distrutte da alcuni vandali pochi giorni dopo l'inaugurazione.\nTemi e tecniche.\nPao dipinge in strada utilizzando soprattutto lo spray, nelle opere su tela e altri supporti usa anche l'acrilico e l'inserimento di elementi in legno o altri materiali, sperimentando molto. Nel passaggio dalla strada alla tela usa tecniche e linguaggi diversi: in strada dialoga molto con il contesto, rispettando lo spazio e dando maggior importanza al messaggio che vuole comunicare e a colori forti e visibili; sulla tela d\u00e0 molta importanza alla forma, indagando percorsi pi\u00f9 complessi e discorsi pi\u00f9 profondi. \nI soggetti delle opere sono generalmente fantastici, colorati, molto giocosi, ironici, spensierati. Attraverso sperimentazioni sui materiali, ricerche prospettiche, distorsioni visive e utilizzo di geometrie curve, Pao cerca di superare la bidimensionalit\u00e0 della tela, e in parallelo, la tridimensionalit\u00e0 del nostro mondo. Un esempio \u00e8 l'opera \"Il velo di Maya\": l'elemento tridimensionale fa la sua comparsa nella bidimensione del dipinto permettendo cos\u00ec al protagonista di superare i limiti della sua realt\u00e0, e come lui, anche noi possiamo entrare in una dimensione che va oltre la nostra.\nCollegamenti esterni.\nSito ufficiale"}
{"id": "2954270", "revid": "339392", "url": "https://it.wikipedia.org/wiki?curid=2954270", "title": "Giovanni de Cardona i de Gandia", "text": ""}
{"id": "2954271", "revid": "767487", "url": "https://it.wikipedia.org/wiki?curid=2954271", "title": "Joe Bass l'implacabile", "text": "Joe Bass l'implacabile (\"The Scalphunters\") \u00e8 un film del 1968 diretto da Sydney Pollack.\nTrama.\nJoe Bass \u00e8 un eremita cacciatore che ha passato tutto l'inverno a cacciare castori per ricavarne le pellicce. Al termine della stagione, mentre scende lungo il fiume, viene circondato da degli indiani Kiowa, il cui capo Due Corvi lo costringe a barattare tutte le sue pelli per Joseph Lee, uno schiavo di colore. Dopo di ci\u00f2, gli indiani si allontanano portando con loro il cavallo di Joe carico della merce, e il cacciatore \u00e8 intenzionato a seguirli per recuperare ci\u00f2 che gli \u00e8 stato tolto. La questione si complica quando gli indiani vengono attaccati, uccisi e scotennati tutti da dei cacciatori di scalpi, i quali prendono con loro anche il cavallo con le pelli. Joseph Lee tenta di fuggire, ma ben presto si accorge che, avendo vissuto come schiavo presso una famiglia benestante, non \u00e8 in grado di procurarsi cibo da s\u00e9 e quindi rimane con Joe. Quest'ultimo gli chiede perch\u00e9 sia fuggito da quella vita semplice e comoda, e Lee gli risponde che, indipendentemente da quanto ci\u00f2 fosse vero, lui restava a uno schiavo e ci\u00f2 che lui desidera \u00e8 essere libero. Mentre tengono d'occhio da una parete rocciosa i fuorilegge, Joseph Lee cade accidentalmente nel fiume e dunque catturato dal loro capo Jim Howie per essere venduto. Frattanto, Joe Bass continua a seguirli. Lee riesce ad attirare su di s\u00e9 le grazie di Kate, la donna di Howie, la quale tenta di convincerlo a tenerlo per s\u00e9, senza riuscirci. Attraverso diversi espedienti indiani, Joe Bass minaccia i fuorilegge uccidendoli uno per volta senza mai tuttavia riuscire effettivamente a recuperare il carico. Cos\u00ec, Joseph Lee si propone di andargli a parlare portando con s\u00e9 una bottiglia di whisky. Joseph Lee riesce a convincere Bass, ma dopo che lui gli nega di poter bere del whisky affermando che lui non \u00e8 un uomo, ma solo uno schiavo che agisce nel suo interesse, Lee gli risponde che la sua autostima \u00e8 dovuta solo al fatto di essere nato bianco, e che non avrebbe mai retto la sua vita da schiavo. Dopo che i fuorilegge si sono apparentemente allontanati, Joe Bass \u00e8 in procinto di recuperare le pelli, ma viene attaccato alle spalle da Howie, che afferma che lo scotenner\u00e0 e lo scuoier\u00e0. Joseph Lee interviene impacciatamente, e dopo una breve colluttazione Howie rimane ucciso. Ci\u00f2 provoca una reazione da parte di Lee che, sentendosi uomo, decide di prendere il cavallo e le pelli di Bass e andarsene in Messico (ove \u00e8 proibita la tratta dei schiavi). Bass lo ferma e i due iniziano a scazzottarsi. La lotta si interrompe quando Due Corvi torna con altri indiani, i quali hanno ucciso i fuorilegge rimasti e si sono presi le loro donne e anche le pelli di Bass. Lui e Lee li osservano allontanarsi, finch\u00e9 quest'ultimo non afferma che su uno dei carri sottratti dagli indiani vi \u00e8 una buona scorta di whisky e che quella sera gli indiani saranno molto ubriachi. Sentito ci\u00f2, Bass e Lee montano a cavallo e si rimettono ad inseguirli sempre con l'obiettivo di recuperare le pelli."}
{"id": "2954276", "revid": "729019", "url": "https://it.wikipedia.org/wiki?curid=2954276", "title": "Emanuele Piazza", "text": "\u00c8 stato assassinato nel 1990 in circostanze mai del tutto chiarite, ad opera di \"cosa nostra\", il corpo non venne mai ritrovato. Del suo caso si occuparono tra l'altro le trasmissione televisive \"Chi l'ha visto?\" (1990\u20131991), Dritto e rovescio (1995) e Blu notte - Misteri italiani (5\u00aa ed. 2003).\nBiografia.\nInizi\u00f2 la sua carriera nella Polizia di Stato, presso la scuola allievi guardie Alessandria. Successivamente assegnato alla Scuola Tecnica Polizia Roma (addestramento metodico con tutte le armi in dotazione) Centro Sportivo \"Sezione Lotta Fiamme Oro\". Dal gruppo sportivo d'ufficio, viene assegnato all'Ispettorato Quirinale servizio scorta dell'allora Presidente della Repubblica Sandro Pertini ed infine assegnato al centro Interprovinciale Criminalpol della Questura di Roma.\nSuccessivamente, dimessosi ritorna nella propria citt\u00e0 natale, oper\u00f2 come agente dei servizi segreti italiani nel SISDE, occupandosi della ricerca di soggetti latitanti. ed in seguito ad una perquisizione furono trovate armi, autovetture e motocicli all'interno del quartiere popolare di Palermo denominato Zen. Emanuele Piazza scompare dalla propria abitazione di Palermo in localit\u00e0 Sferracavallo, il 16 marzo 1990.\nLe indagini sulla scomparsa e sul delitto.\nIl giorno seguente la sua scomparsa (sabato) avrebbe dovuto partecipare alla festa di compleanno del padre Giustino, ma non si presenta. Preoccupati, il padre ed il fratello Andrea si recano a casa di Emanuele riscontrando la sua assenza, notando in cucina la preparazione della pasta cotta ed una scatola di cibo per il cane, un rottweiler di nome Ciad. Il giorno successivo il padre Giustino Piazza, noto avvocato, accompagnato dal fratello Andrea presenteranno denunzia di scomparsa innanzi la squadra mobile di Palermo. Nonostante le sollecitazioni del padre, da quel momento amici e referenti di Emanuele Piazza alzano un muro di silenzio sui loro rapporti, arrivando persino a negare che lavorasse per il Sisde, sin quando il Procuratore della Repubblica Aggiunto Giovanni Falcone dopo molteplici smentite acquisisce conferma ufficiale dal direttore del servizio per le informazioni e la sicurezza democratica Riccardo Malpica, che Piazza fosse stato assunto come agente in prova: era il 22 settembre del 1990. La notizia della scomparsa di Emanuele Piazza venne pubblicata a distanza di sei mesi, il primo articolo fu pubblicato dal giornalista del quotidiano \"la Repubblica\" Francesco Viviano.\nLa ricostruzione dei fatti avvenne grazie alle rivelazioni di due collaboratori di giustizia (Francesco Onorato e Giovan Battista Ferrante), tra cui il suo stesso assassino, Francesco Onorato: quel 16 marzo Emanuele viene attirato fuori dalla sua abitazione da Onorato, ex pugile e suo vecchio compagno di palestra, con la scusa di cambiare un assegno in un negozio di mobili di Capaci (a pochi minuti di distanza da Sferracavallo). Onorato condusse Piazza in uno scantinato dove l'agente venne strangolato. In seguito il suo cadavere venne sciolto nell'acido in un casolare della campagna di Capaci, a poche centinaia di metri dal luogo dove nel 1992 trover\u00e0 la morte lo stesso giudice Falcone.\nCon sentenza irrevocabile in data 20 maggio 2004 sono stati condannati gli autori materiali dell'omicidio dell'agente Piazza nelle persone di: Salvatore Biondino, Giovanni Battaglia, Antonino Troia, Salvatore Biondo \"il corto\" (classe 1955), Simone Scalici, con altra sentenza divenuta irrevocabile Salvatore Biondo \"il lungo\" (classe 1956) e i collaboratori di giustizia Francesco Onorato e Giovan Battista Ferrante.\nProbabilmente Salvatore Biondino (braccio destro e tratto in arresto insieme a Salvatore Riina) era al corrente di chi fosse Emanuele Piazza e soprattutto che avesse il compito assegnato dai servizi segreti (altamente riservato) di ricerca dei latitanti. L'ordine dell'omicidio sarebbe stato impartito dunque perch\u00e9 Piazza era diventato troppo scomodo. I familiari di Emanuele Piazza hanno destinato una parte del risarcimento all'Associazione Emanuele Piazza ONLUS, operante prevalentemente all'interno del quartiere San Filippo Neri di Palermo (ZEN).\nLe dichiarazioni dei pentiti di mafia.\nStando alle notizie raccolte da Falcone, Emanuele Piazza avrebbe collaborato ufficialmente coi servizi dal 13 novembre 1989 al 13 febbraio 1990 per la cattura dei latitanti. Le sue soffiate avevano prodotto un paio di arresti ed il reperimento di una base d'appoggio per killer mafiosi e gli sarebbe anche stata consegnata una lista di latitanti da cercare stilata su carta intestata del ministero dell'Interno, tra cui spiccava anche Salvatore Riina.\nSecondo il collaboratore Onorato, in una di queste occasioni, Piazza venne notato da Salvatore Biondino, della famiglia mafiosa di San Lorenzo e braccio destro di Tot\u00f2 Riina (con cui verr\u00e0 catturato), mentre scambiava amichevolmente quattro chiacchiere con lui. Poco dopo, Biondino rimprover\u00f2 Onorato dicendogli: \u201cChe fai, ti abbracci con gli sbirri?\u201d.\nNel 1996 il collaboratore di giustizia Francesco Elmo, gi\u00e0 studente universitario con simpatie di destra e poi faccendiere implicato in vari traffici illeciti, raccont\u00f2 ai magistrati che Emanuele Piazza sarebbe stato un reclutatore di agenti per conto di una imprecisata \"struttura\" di Gladio di cui avrebbero fatto parte uomini delle istituzioni (tra cui il funzionario di polizia Bruno Contrada), politici, civili, militari e mafiosi, che sarebbe stata coinvolta in numerosi fatti di cronaca della storia siciliana di quegli anni (gli omicidi Mattarella, Reina, La Torre, Chinnici, Insalaco, le stragi di Pizzolungo, Capaci, via d'Amelio e il fallito attentato all'Addaura). Tuttavia tali dichiarazioni non trovarono riscontri significativi.\nNel 2009 il collaboratore di giustizia Vito Lo Forte dichiar\u00f2 che Emanuele Piazza ed Antonino Agostino riuscirono ad impedire che l'attentato dell'Addaura contro il giudice Giovanni Falcone si compisse, fingendosi sommozzatori e rendendo inoffensivo l'ordigno nelle ore notturne antecedenti al ritrovamento. Tuttavia nel 2011 il pool di periti nominati dal gip di Caltanissetta Lirio Conti ha stabilito che il Dna delle cellule epiteliali, estratte dalla muta subacquea e dal borsone ritrovati sul luogo del fallito attentato, non erano compatibili con quelle di Agostino e Piazza, smentendo cos\u00ec le dichiarazioni di Lo Forte."}
{"id": "2954280", "revid": "287204", "url": "https://it.wikipedia.org/wiki?curid=2954280", "title": "Undo It", "text": "Undo It \u00e8 il terzo singolo estratto dall'album \"Play On\" della cantante statunitense Carrie Underwood. Il brano sar\u00e0 inviato a tutte le radio country statunitensi il 24 maggio 2010. Il singolo era gi\u00e0 stato pubblicato il 27 ottobre 2009 come promo per l'album a cui appartiene. Ha venduto circa 248.000 copie finora."}
{"id": "2954283", "revid": "767487", "url": "https://it.wikipedia.org/wiki?curid=2954283", "title": "Nostro pane quotidiano", "text": "Nostro pane quotidiano (\"Our Daily Bread\") \u00e8 un film del 1934 diretto da King Vidor.\nTrama.\nNegli anni della depressione, due giovani sposi lasciano la citt\u00e0 per cercare di sopravvivere con il loro lavoro in campagna. Hanno un arido appezzamento di terra nel Mid-West: cominciano a lavorarlo in forma cooperativa insieme ad altri disoccupati, tentando di riportare in attivit\u00e0 una vecchia fattoria abbandonata. La siccit\u00e0, gli speculatori, i problemi tra gli aderenti della cooperativa portano John, il giovane che ha dato l'avvio all'esperimento, alla decisione di lasciare tutto e di ritornare in citt\u00e0. Ma ben presto si pente: torna dai compagni che ha lasciato e, con decisione, si impegna nello scavo di un canale di irrigazione che dovr\u00e0 portare l'acqua ai campi, salvando la piccola comunit\u00e0.\nProduzione.\nRiprese.\nTarzana, Los Angeles, California\nDistribuzione.\nIl film usc\u00ec il 2 ottobre 1934 distribuito dalla United Artists. Venne ridistribuito nel 1940 con il titolo \"Hell's Crossroads\" dalla Astor Pictures.\nData di uscita.\nDate di uscita IMDB\nAlias"}
{"id": "2954287", "revid": "984922", "url": "https://it.wikipedia.org/wiki?curid=2954287", "title": "Jesse Nilsson", "text": "Biografia.\nJesse Allan Nilsson debutt\u00f2 nel 1993 nella serie televisiva \"Siete pronti?\" (\"Ready or Not\"), interpretandone 9 episodi. Nel 2000 fece parte del cast del film The Skulls. Il ruolo per cui \u00e8 maggiormente conosciuto \u00e8 quello di Gabriel Patterson nella serie canadese Adventure Inc. dal 2002 al 2003. \u00c8 morto a 25 anni di insufficienza cardiaca correlata ad una polmonite, prima che l'ultimo episodio fosse mandato in onda. Un omaggio \u00e8 stato cos\u00ec aggiunto al termine dell'episodio, in cui compare la sua immagine con la dedica: \"In memory of Jesse Nilsson 1977-2003\"."}
{"id": "2954294", "revid": "287204", "url": "https://it.wikipedia.org/wiki?curid=2954294", "title": "Jesus, Take the Wheel", "text": "Jesus, Take the Wheel \u00e8 il secondo singolo estratto dall'album di debutto \"Some Hearts\" della cantante statunitense Carrie Underwood."}
{"id": "2954297", "revid": "212348", "url": "https://it.wikipedia.org/wiki?curid=2954297", "title": "Grado di trascendenza", "text": ""}
{"id": "2954298", "revid": "1265762", "url": "https://it.wikipedia.org/wiki?curid=2954298", "title": "Louis-Isaac Lemaistre de Sacy", "text": "Personalit\u00e0 del giansenismo, fu particolarmente noto per la sua traduzione della Bibbia, nella versione pi\u00f9 diffusa del XVIII secolo, detta anche \"Bibbia di Port-Royal\" o \"Bibbia di Sacy\".\nBiografia.\nIsaac-Louis Lemaistre de Sacy nacque il 29 marzo 1613 dall'ugonotto Isaac Le Maistre (\u2020 1640) e da Catherine Arnold, sorella di Ang\u00e9lique Arnauld, i quali ebbero altri quattro figli. Nel 1638, quando i suoi fratelli maggiori Antoine e Simon rinunciarono alla loro carriera e andarono a Port Royal, Louis-Isaac li segu\u00ec per occuparsi di educazione.\nNel 1650, pubblic\u00f2 una raccolta di preghiere che ebbe un grande successo, \"Le ore di Port Royal\", in cui sono tradotti inni liturgici.\nMa la persecuzione colp\u00ec Port-Royal sin dal 1654 (vedi \"Giansenismo\"). Il \"sieur de Sacy\" fu imprigionato alla Bastiglia il 13 maggio 1666, rimanendovi fino al 14 novembre 1668. Egli approfitt\u00f2 di questi anni per portare a compimento la traduzione del \"Vecchio Testamento\" iniziata dal suo fratello Antoine dalla Vulgata. Cos\u00ec divenne l'autore di una famosa traduzione francese della Bibbia, detta \"Bibbia di Port-Royal\" o \"Bibbia di Sacy\". Dopo il suo rilascio, Louis-Isaac spese molto tempo nel rivedere la sua traduzione e nello scrivere i commenti che si accompagnavano ad ogni libro della Bibbia.\nDal 1672 fino alla sua morte avvenuta nel 1684, de Sacy ha pubblicato dieci libri della Bibbia. Utilizzando i manoscritti lasciati da de Sacy, il suo amico, Pierre Thomas (1634-1698) termin\u00f2 l'opera, la cui pubblicazione fu eseguita dal 1685 al 1693.\nNel 1696, vennero pubblicati i 32 volumi dell'opera intitolata \"La Sainte Bible contenant l'Ancien et le Nouveau Testament\".\nBibbia di Sacy.\nAlcuni teologi sostengono che la traduzione di Lemaistre de Sacy si allontana talvolta da quella originale senza una ragione apparente. Altri la vedono come un testo semplice ed elegante. Per quanto riguarda i commenti, \u00e8 stato rimproverato di incoraggiare troppo le tesi di Giansenio.\nLa \"Bibbia di Port-Royal\" \u00e8 stata sviluppata nella scia dei lavori di Logica effettuati dall'Abbazia di Port-Royal, a Parigi. Questa logica voleva basarsi esclusivamente sulla matematica, di cui pensava poter replicare il modello in tutte le altre aree di conoscenza e di esercizio della ragione, e quindi anche nel campo della formazione e della sintassi grammaticale di tutti gli enunciati della Lingua, offrendo cos\u00ec un ideale di linguaggio razionale che potrebbe conciliare la mente di finezza e lo spirito di geometria: cio\u00e8 il discorso per eccellenza."}
{"id": "2954299", "revid": "212348", "url": "https://it.wikipedia.org/wiki?curid=2954299", "title": "Base di trascendenza", "text": ""}
{"id": "2954302", "revid": "465169", "url": "https://it.wikipedia.org/wiki?curid=2954302", "title": "Some Hearts (singolo)", "text": "Some Hearts \u00e8 stata scritta da Diane Warren ed \u00e8 fu originariamente registrato nel 1987 da Belinda Carlisle per il suo album Heaven on Earth.\nFino ad oggi la versione di Carlisle rimane un inedito ufficialmente; tuttavia, \u00e8 trapelato su Internet , nella sua forma demo.\nLa prima registrazione \u00e8 stata pubblicata da Marshall Crenshaw per il suo album del 1989 Buona sera."}
{"id": "2954306", "revid": "287204", "url": "https://it.wikipedia.org/wiki?curid=2954306", "title": "Wasted (Carrie Underwood)", "text": "Wasted \u00e8 il sesto singolo estratto dall'album di debutto \"Some Hearts\" della cantante statunitense Carrie Underwood."}
{"id": "2954307", "revid": "260133", "url": "https://it.wikipedia.org/wiki?curid=2954307", "title": "Louis-Isaac Lema\u00eetre de Sacy", "text": ""}
{"id": "2954309", "revid": "984922", "url": "https://it.wikipedia.org/wiki?curid=2954309", "title": "International Surfing Association", "text": "La International Surfing Association (ISA) \u00e8 la federazione sportiva internazionale, riconosciuta dal CIO che governa lo sport della surf.\nCuriosit\u00e0.\nLa ISA \u00e8 l'unica tra le 32 federazioni membri dell'IWGA il cui sport non ha ancora mai fatto parte del programma dei World Games. Affiliata nel 2005, in vista di una presenza della disciplina ai World Games 2009 , la cosa non si verific\u00f2."}
{"id": "2954312", "revid": "287204", "url": "https://it.wikipedia.org/wiki?curid=2954312", "title": "All-American Girl", "text": "All-American Girl \u00e8 il secondo singolo estratto dall'album \"Carnival Ride\" della cantante statunitense Carrie Underwood."}
{"id": "2954313", "revid": "260133", "url": "https://it.wikipedia.org/wiki?curid=2954313", "title": "Lemaistre de Sacy", "text": ""}
{"id": "2954317", "revid": "438678", "url": "https://it.wikipedia.org/wiki?curid=2954317", "title": "Voltzia", "text": "La voltzia (gen. Voltzia) \u00e8 una pianta estinta appartenente alle conifere. Visse nel Triassico inferiore e medio (248 - 235 milioni di anni fa) e i suoi resti sono stati ritrovati principalmente in Europa.\nDescrizione.\nQuesta pianta doveva essere piuttosto simile alle conifere attuali, in particolare ai cipressi. Le foglie di Voltzia presentavano due tipi morfologici distinti. Il cono maschile era un asse spiralato in cui erano presenti le celle del polline, mentre i coni femminili possedevano tre ovuli anatropi, posti su cinque scaglie fuse e appiattite. Questa struttura rappresenta un passo in avanti rispetto a quella delle conifere pi\u00f9 primitive come \"Walchia\", e anticipa la successiva fusione e semplificazione del cono femminile che si riscontra nelle conifere attuali.\nClassificazione.\nLa voltzia d\u00e0 il nome a un ordine (Voltziales) di conifere primitive, a volte considerato un sottordine delle Coniferales vere e proprie. Sono note numerose specie di \"Voltzia\", tra cui Voltzia heterophylla. In anni recenti sono state descritte nuove specie provenienti dalle Alpi trentine (\"V. ladinica\" e \"V. dolomitica\"). Tra le voltziali pi\u00f9 note, da ricordare anche \"Ullmannia\" e la primitiva \"Walchia\".\nHabitat.\nIn alcune localit\u00e0 i fossili di voltzia sono talmente comuni che gli strati che li contengono sono denominati \"strati a \"Voltzia\" (\"Gr\u00e8s a \"Voltzia\" in francese), proprio per i numerosissimi fossili di fronde e strobili. Questi strati, risalenti all'Anisico inferiore, si formarono in aree deltizie, in ambienti di transizione tra il rivierasco e il terrestre. Le condizioni climatiche meno aride rispetto alle aree circostanti favorirono la sopravvivenza di piante e animali; gli \"strati a Voltzia\" rappresentano un credibile modello del tipo di ambiente che potrebbe aver offerto un rifugio per le comunit\u00e0 biologiche terrestri durante l'estinzione di massa del Permiano - Triassico e nei successivi milioni di anni. Nella Formazione di Besano (Lombardia) e al Monte San Giorgio (Svizzera) compaiono invece singoli esemplari di \"Voltzia\", depositatisi sui fondali di una laguna marina nel Triassico medio.\nOrigine del nome.\nLa voltzia trae il suo nome da quello del mineralogista francese Philippe-Louis Voltz."}
{"id": "2954321", "revid": "204391", "url": "https://it.wikipedia.org/wiki?curid=2954321", "title": "Amminoglucidi", "text": ""}
{"id": "2954323", "revid": "83531", "url": "https://it.wikipedia.org/wiki?curid=2954323", "title": "Michel I Danican Philidor", "text": "Biografia.\nEgli \u00e8 stato il primo dei Danican conosciuti. Si dice che i suoi antenati provenissero dalla Scozia e che portavano il cognome di \u00abDuncan\u00bb. Da qui la francesizzazione del cognome in Danican. Oboista, serv\u00ec probabilmente nelle armate del re che aveva soggiornato nel Delfinato ai tempi della guerra contro la Savoia, sotto il maresciallo Lesdigui\u00e8res.\nMa due altre tradizioni giustificherebbero il nome di Philidor. La prima \u00e8 il soprannome provenisse dai vestiti indossati dagli antichi Bardi irlandesi, \" filidh\" e l'altra, secondo quanto narrato da de La Borde, dovuta a Luigi XIII, il quale, ricordando un oboista italiano di nome Filidoro che un tempo aveva ammirato, lo soprannomin\u00f2 Michel I \"Filidoro\" (che in seguito divenne Philidor), dichiarando \"Ho trovato un secondo Filidoro\". Il monarca lo avrebbe poi chiamato \"ordinario\" dalla musica della sua stanza."}
{"id": "2954329", "revid": "1573940", "url": "https://it.wikipedia.org/wiki?curid=2954329", "title": "Palazzo Ducale (Campagna)", "text": "Il Palazzo Ducale di Campagna \u00e8 un edificio storico ubicato nel quartiere Zappino in \"largo Giulio Cesare Capaccio\".\nStoria.\nNel 1694 il feudo di Campagna venne venduto dal Demanio a Nicola Pironti, Patrizio di Ravello che col feudo ottenne anche il titolo di primo Duca di Campagna. \nNello stesso anno fece iniziare la costruzione di un nuovo palazzo feudale, il Palazzo Ducale, di fianco alla chiesa del Ss. Salvatore. Per la sua realizzazione venne ribaltata la facciata della chiesa in modo da trasferirne l'ingresso principale sull'attuale largo Giulio Cesare Capaccio e, venne abbattuto il campanile. L'edificio, di forma quadrangolare, si sviluppa su tre livelli con un cortile centrale rettangolare. La facciata \u00e8 intonacata e tinteggiata di grigio chiaro e scuro, presenta nove balconi e tre finestre, quattro fondachi al piano terra e il portale principale in pietra dal quale si entra in un androne con volta a botte lunettata, con un affresco posto al centro, e da qui al cortile dove si apre il vano scala con i pianerottoli; i tre livelli della corte sono scanditi da grandi archi a tutto sesto e da ringhiere in ferro. Nel cortile vi \u00e8 una fontana con un mascherone in pietra e, laterali all'accesso della scala, due tondi scultorei raffiguranti delle teste."}
{"id": "2954334", "revid": "1632387", "url": "https://it.wikipedia.org/wiki?curid=2954334", "title": "Invasionen", "text": "Gli Invasionen, precedentemente noti come The Lost Patrol Band, sono un progetto del musicista punk rock svedese Dennis Lyxz\u00e9n. A differenza degli altri suoi progetti, come Refused e The (International) Noise Conspiracy, questo \u00e8 nato per seguire una carriera da solista e con sonorit\u00e0 maggiormente folk e leggere. Precedentemente chiamati Lost Patrol Band, hanno cambiato il nome a causa dell'omonimo gruppo statunitense, proprietario dei diritti d'autore sul nome. Assieme al cambio di nome, la formazione ha anche iniziato a scrivere canzoni in lingua svedese.\nStoria del gruppo.\nNel 1999 Lyxz\u00e9n compone un album dal titolo \"Songs in the Key of Resistance\", disco dai forti connotati politici che caratterizzano molti dei suoi lavori. Le reazioni all'album sono state variegate; mentre alcuni critici hanno sottolineato negativamente l'allontanamento delle radici punk dell'autore, altri sono rimasti impressionati dall'abilit\u00e0 di Lyxz\u00e9n di diversificare il sound.\nI The Lost Patrol ritornano nel 2003 con \"Songs About Running Away\". Come dichiarato da Lyxz\u00e9n, l'album avrebbe dovuto inizialmente avere lo stesso pathos sovversivo e politico del precedente ma, a causa di problemi relazionali, si \u00e8 rivelato infine essere uno sfogo emotivo. Grazie a collaborazioni con artisti come David Sandstr\u00f6m (Refused), Stefan Granberg (Randy) e Lisa Miskovsky, il secondo lavoro si caratterizzer\u00e0 come molto sperimentale.\nNel 2005 la Burning Heart Records annuncia l'evoluzione dei The Lost Patrol da progetto solista a vero e proprio gruppo musicale. Ci\u00f2 si riflette nel titolo dell'album uscito nel 2005, \"The Lost Patrol Band\". L'album vede un ulteriore cambiamento nelle sonorit\u00e0, che avolvono verso influenze del punk e del power pop degli anni settanta e ottanta."}
{"id": "2954335", "revid": "75421", "url": "https://it.wikipedia.org/wiki?curid=2954335", "title": "The Lost Patrol Band", "text": ""}
{"id": "2954344", "revid": "729019", "url": "https://it.wikipedia.org/wiki?curid=2954344", "title": "Segunda Divisi\u00f3n 1940-1941 (Spagna)", "text": "L'edizione 1940-41 della Segunda Divisi\u00f3n fu il decimo campionato di calcio spagnolo di seconda divisione. Il campionato vide la partecipazione di 24 squadre. Il torneo fu diviso in 2 gruppi e le prime due di ogni gruppo avrebbero poi preso parte ai playoff i quali promossero due sole squadre. Le ultime di ogni gruppo retrocessero in Tercera Divisi\u00f3n mentre le penultime disputarono i playout."}
{"id": "2954351", "revid": "22356", "url": "https://it.wikipedia.org/wiki?curid=2954351", "title": "Voltzia dolomitica", "text": ""}
{"id": "2954353", "revid": "22356", "url": "https://it.wikipedia.org/wiki?curid=2954353", "title": "Voltzia ladinica", "text": ""}
{"id": "2954354", "revid": "205250", "url": "https://it.wikipedia.org/wiki?curid=2954354", "title": "Jean Danican Philidor", "text": "Biografia.\nFece parte della dinastia dei Philidor. S'ignora se fu figlio o fratello minore di Michel Danican, ma egli \u00e8 stato il padre di Andr\u00e9 Danican detto \"il vecchio\", di Jacques Danican detto \"il giovane\" e di Alexandre Danican, morto intorno al 1700, tutti strumentisti.\nEgli fu virtuoso oboista della Grande \u00e9curie e fu anche un compositore."}
{"id": "2954357", "revid": "92723", "url": "https://it.wikipedia.org/wiki?curid=2954357", "title": "Antonio degli Roselli", "text": ""}
{"id": "2954360", "revid": "339392", "url": "https://it.wikipedia.org/wiki?curid=2954360", "title": "Aminoglucidi", "text": ""}
{"id": "2954364", "revid": "1442080", "url": "https://it.wikipedia.org/wiki?curid=2954364", "title": "Sundance Film Festival 2002", "text": "Il Sundance Film Festival 2002 si \u00e8 svolto a Park City, Utah, dal 10 gennaio al 20 gennaio 2002.\nFilm in concorso.\nElenco dei film in competizione e vincitori dei premi non competitivi. In grassetto i vincitori.\nPremio Waldo Salt miglior sceneggiatura.\nGordy Hoffman con \"Love Liza\", regia di Todd Louiso\nLa giuria.\nDramatic: Brad Anderson (), Patricia Arquette (), Matthew Libatique (), Anne Thompson (), John Waters ()\nDocumentary: Jeffrey Friedman (), Jytte R\u00f8nnow Jensen (), Stanley Nelson (), Alanis Obomsawin (), Frances Reid ()"}
{"id": "2954367", "revid": "1232112", "url": "https://it.wikipedia.org/wiki?curid=2954367", "title": "Soraya Castillo", "text": "Biografia.\nAttrice di teatro, ha cominciato a recitare nel 1990 nella miniserie televisiva \"La piovra 5 - Il cuore del problema\" con la regia di Luigi Perelli. Nel 1991 prende parte alla trasmissione di Gianni Boncompagni \"Non \u00e8 la Rai\", mentre nel 1993 recita nel film \"Perdiamoci di vista\" di Carlo Verdone in cui interpreta il ruolo di una prostituta. Nel 2000 e nel 2001 recita nella fiction \"Distretto di Polizia\", e sempre nello stesso anno prende parte alla miniserie \"L'impero\", diretta da Lamberto Bava."}
{"id": "2954368", "revid": "205250", "url": "https://it.wikipedia.org/wiki?curid=2954368", "title": "Jacques Danican Philidor", "text": "Biografia.\nFu fratello minore di Andr\u00e9 Danican e padre di Pierre Danican. Come la maggior parte dei membri della sua famiglia, ascendenti e discendenti, prest\u00f2 servizio presso la Grande \u00c9curie del re."}
{"id": "2954372", "revid": "729019", "url": "https://it.wikipedia.org/wiki?curid=2954372", "title": "Squadra singalese di Coppa Davis", "text": "La squadra singalese di Coppa Davis rappresenta lo Sri Lanka nella Coppa Davis, ed \u00e8 posta sotto l'egida della \"Sri Lanka Tennis Association\".\nLa squadra debutt\u00f2 nella competizione nel 1953, e non ha mai fatto parte del Gruppo Mondiale. Attualmente \u00e8 inclusa nel Gruppo II della zona Asia/Oceania.\nOrganico 2013.\nVengono di seguito illustrati i convocati per ogni singolo turno della Coppa Davis 2013. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio)."}
{"id": "2954373", "revid": "232726", "url": "https://it.wikipedia.org/wiki?curid=2954373", "title": "Giardini Shalimar (Lahore)", "text": ""}
{"id": "2954379", "revid": "287204", "url": "https://it.wikipedia.org/wiki?curid=2954379", "title": "Hogan (abitazione)", "text": "L'hogan \u00e8 una costruzione tipica degli indiani Navajo utilizzata principalmente come abitazione, ma anche a scopi religiosi.\nI primi hogan erano a forma di cupola o tronco di cono e costruiti tipicamente con tronchi d'albero o occasionalmente in pietra. La costruzione veniva poi ricoperta con fango, detriti o zolle erbose come isolanti termici.\nL'ingresso era posto a est, verso il sole nascente, e solitamente era chiuso con una coperta. All'interno non vi erano divisioni e fatta eccezione per una apertura circolare in alto per far uscire il fumo, non vi erano altre aperture."}
{"id": "2954385", "revid": "76963", "url": "https://it.wikipedia.org/wiki?curid=2954385", "title": "Alessandro Trotta", "text": "Biografia.\nInizia a recitare in teatro con l'Accademia Sharoff a Roma e frequenta i corsi di recitazione del Lee Strasberg Theatre and Film Institute a New York. Debutta sul piccolo schermo nel 2000 prendendo parte ad alcuni episodi delle serie \"Prigioniere del cuore\" ed \"Il commissario\" entrambe dirette da Alessandro Capone, nel 2001 recita nella serie televisiva \"Conoscenza carnale\" diretta da Antonio Di Domenico.\nSempre nello stesso anno avviene un'importante svolta nella sua carriera venendo scelto dal regista Renato De Maria per la prima stagione di \"Distretto di Polizia\" interpretando il ruolo di Adriano un ragazzo gay compagno dell'agente Benvenuto interpretato da Simone Corrente, rimanendo nel cast fino alla terza stagione. Alternandosi nel frattempo nel grande schermo interpretando il ruolo di un poliziotto della questura di Palermo nel film \"La meglio giovent\u00f9\" diretto da Marco Tullio Giordana. Terminata l'esperienza con \"Distretto\" nel 2004 compare in un episodio della terza serie di \"Carabinieri\" per la regia di Raffaele Mertes e nel 2005 prende parte ad alcuni episodi della terza serie di \"Sospetti\" diretto da Luigi Perelli.\nDal 2006 recita in numerosi spettacoli teatrali, dal 2010 alternandosi con il teatro ritorna davanti alla macchina da presa, recitando nel film corto \"Ultimo round\" diretto da Andrea Pirazzi per il quale scrive anche la sceneggiatura, nel 2011 e 2012 prende parte ai rispettivi cortometraggi \"Il coraggio\" diretto Sebastiano Riso ed in \"Quel pomeriggio di un giorno da attore\" per la regia di Renato Marotta scrivendo anche la sceneggiatura.\nNel corso degli anni continua a recitare in numerosi spettacoli teatrali, nel 2018 invece a distanza di sei anni dalla precedente esperienza cinematografica ritorna nel piccolo schermo interpretando il ruolo di Andrea nel film \"Red Land (Rosso Istria)\".\nEsperienze sportive.\nPrima di intraprendere la carriera di attore \u00e8 stato un pugile dilettante. Dal 2006 incomincia a giocare come quarterback nei Gladiatori Roma."}
{"id": "2954392", "revid": "729019", "url": "https://it.wikipedia.org/wiki?curid=2954392", "title": "Squadra della Comunit\u00e0 del Pacifico di Coppa Davis", "text": "La squadra della Comunit\u00e0 del Pacifico di Coppa Davis (in inglese nota col nome \"Pacific Oceania\") rappresenta la Comunit\u00e0 del Pacifico nella Coppa Davis, ed \u00e8 posta sotto l'egida della \"Oceania Tennis Federation\". Essa riunisce 22 paesi o territori del Pacifico, ovvero tutte quelle nazioni o territori facenti parte dell'Oceania escluse l'Australia e la Nuova Zelanda.\nLa squadra debutt\u00f2 nella competizione nel 1995, e non ha mai fatto parte del Gruppo Mondiale. Nel 2012 \u00e8 retrocessa al Gruppo III della zona Asia/Oceania."}
{"id": "2954397", "revid": "486685", "url": "https://it.wikipedia.org/wiki?curid=2954397", "title": "Aussie Stadium", "text": ""}
{"id": "2954402", "revid": "647919", "url": "https://it.wikipedia.org/wiki?curid=2954402", "title": "Nazionale di Coppa Davis dello Sri Lanka", "text": ""}
{"id": "2954411", "revid": "287204", "url": "https://it.wikipedia.org/wiki?curid=2954411", "title": "Escolca", "text": "Escolca (\"Iscroca\" in sardo) \u00e8 un comune italiano di 556 abitanti della provincia del Sud Sardegna, situato ai piedi della Giara di Serri.\nStoria.\nL'area fu abitata gi\u00e0 in epoca prenuragica e nuragica, e successivamente in epoca romana della quale restano alcune rovine sepolcrali.\nNel Medioevo appartenne al giudicato di Cagliari e fece parte della curatoria di Siurgus. Alla caduta del giudicato (1258) pass\u00f2 sotto il dominio pisano e successivamente (1323) sotto il dominio aragonese, feudo dei Carroz, conti di Quirra. Fu poi annesso al marchesato di Mandas, trasformato nel 1603 in ducato, feudo prima dei Maza e poi dei Tellez-Giron, ai quali fu riscattato nel 1839 con la soppressione del sistema feudale.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Escolca, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Cagliari, di cui fece parte fino alla successiva riforma del 2016.\nSimboli.\nLo stemma del Comune di Escolca \u00e8 stato concesso con decreto del presidente della Repubblica del 21 settembre 2004.\nSociet\u00e0.\nLingue e dialetti.\nLa variante di sardo parlata a Escolca \u00e8 il campidanese occidentale.\nCultura.\nEventi.\nDi particolare interesse \u00e8 la festa di San Simone, che si svolge nel villaggio disabitato di San Simone, solitamente nel fine settimana successivo alla domenica di Pentecoste.\nGeografia antropica.\nIl territorio comunale comprende anche l'isola amministrativa di \"San Simone\", avente una superficie di 3,87\u00a0km\u00b2.\nEconomia.\nL'economia del paese si basa sull'agricoltura, con coltivazioni di carattere cerealicolo e soprattutto olivicolo, mentre \u00e8 molto meno diffusa la pastorizia. L'artigianato tipico \u00e8 costituito da antichi telai per stoffe tradizionali e impagliatori di cesti.\nSport.\nIl paese ha avuto una squadra di calcio a 5, l'Escolca C5, che militava nel campionato di Serie D girone B sardo, la societ\u00e0 era rappresentata anche a livello femminile."}
{"id": "2954417", "revid": "1272592", "url": "https://it.wikipedia.org/wiki?curid=2954417", "title": "Vigolante", "text": "Vigolante \u00e8 una piccola frazione del comune di Parma, appartenente al quartiere San Pancrazio.\nLa localit\u00e0 \u00e8 situata 5,52\u00a0km a ovest del centro della citt\u00e0.\nGeografia fisica.\nLa frazione sorge in posizione pianeggiante alla quota di 69\u00a0m s.l.m., tra le campagne a ovest di Parma.\nOrigini del nome.\nLa localit\u00e0 era detta nel IX secolo \"Vicus Landulphi\", in riferimento al feudatario longobardo dell'epoca.\nStoria.\nLa localit\u00e0 di \"Vicus Landulphi\" fu menzionata per la prima volta in un atto notarile del 25 aprile dell'890.\nNel 962, secondo un atto di dubbia autenticit\u00e0, l'imperatore del Sacro Romano Impero Ottone I di Sassonia riconobbe al vescovo di Parma Oberto l'autorit\u00e0, oltre che sulla citt\u00e0, anche su 3 miglia di contado intorno a essa, comprendenti tra le altre la zona di Vigolante, compresa tra Vicofertile e Fraore.\nIn epoca medievale nel piccolo borgo, collocato lungo uno dei rami della via Francigena, fu edificata la cappella, testimoniata per la prima volta in un documento risalente agli inizi del XIII secolo.\nNel 1266 il Comune di Parma, constatando la mancanza di difese in alcune localit\u00e0 nei dintorni della citt\u00e0, tra cui Vigolante, ordin\u00f2 ai loro abitanti di erigere nelle vicinanze delle rispettive chiese le necessarie strutture fortificate.\nNel 1325 le truppe di Azzone Visconti, alleate dei Pallavicino, attaccarono il Parmense, saccheggiando i borghi di Vicofertile, Vigolante, Madregolo, Bianconese, Fontevivo, Fraore, Baganzola, Vicomero, Pietrabaldana, Viarolo, Collecchio, San Martino Sinzano, Felino, Medesano e Borgo San Donnino.\nIn epoca napoleonica, per effetto del decreto Nardon del 1806 Vigolante divenne frazione del nuovo comune (o \"mairie\") di San Pancrazio Parmense, soppresso e annesso nel 1943 al comune di Parma.\nMonumenti e luoghi d'interesse.\nChiesa di San Giovanni Evangelista.\nMenzionata per la prima volta nei primi anni del XIII secolo, la chiesa medievale fu ricostruita nel 1488 su finanziamento della famiglia Tagliaferri; ristrutturata in stile barocco agli inizi del XVIII secolo, fu dotata di una nuova facciata verso la met\u00e0 dello stesso secolo; il luogo di culto conserva alcune testimonianze dell'edificio romanico originario, tra cui l'alto basamento del campanile e varie pietre di reimpiego.\nVilla Mazzieri.\nCostruita per volere dei conti Pettorelli, la villa, ereditata alla fine del XVIII secolo dal marchese Troilo Venturi, ministro e consigliere privato del duca Ferdinando di Borbone, fu per suo volere ristrutturata tra il 1788 e il 1792 in stile neoclassico e dotata di una cappella; acquistata agli inizi del XX secolo dalla famiglia Carpi, fu alienata nel 1914 a Giulio Mazzieri, che la trasmise ai suoi discendenti; l'edificio, noto anche come villa Teresa, \u00e8 caratterizzato dalla presenza della corte d'accesso affiancata da due portici contrapposti sormontati da logge a serliana, della cappella, del loggiato sul parco e dell'alto torrione neogotico in laterizio."}
{"id": "2954419", "revid": "1566286", "url": "https://it.wikipedia.org/wiki?curid=2954419", "title": "Raf Baldassarre", "text": "Biografia.\nGrazie alla sua fotogenia e al fatto di essere un ottimo cascatore, trova facilmente collocazione nel cinema avventuroso degli anni cinquanta e sessanta (\"Il pirata dello sparviero nero\" di Sergio Grieco, \"Sandokan alla riscossa\" di Luigi Capuano) e nel filone peplum (\"Ulisse contro Ercole\" di Mario Caiano, \"Ercole al centro della Terra\" di Mario Bava), nei quali interpreta solitamente personaggi di secondo piano o il ruolo dell'antagonista. Nel secondo lustro degli anni sessanta prende parte al filone nascente del Western all'italiana coprodotto da Italia e Spagna diventandone un attivissimo caratterista, adottando per l'occasione lo pseudonimo americaneggiante di Ralph Baldwin o Baldwyn; partecipa, fra gli altri, a \"Per un pugno di dollari\" di Sergio Leone e \"Blindman\" di Ferdinando Baldi.\nNegli anni settanta volge verso altri generi, come la Commedia sexy col film \"Cugini carnali\" di Sergio Martino, seguito da \"Le seminariste\" diretto da Guido Leoni e prodotto dallo stesso Baldassarre, partecipando anche al film-scandalo \"Piccole labbra\" di Mimmo Cattarinich. Dopo altre due commedie all'inizio degli anni ottanta (\"La moglie in bianco... l'amante al pepe\" e \"La dottoressa preferisce i marinai\", dirette da Michele Massimo Tarantini), una partecipazione al film di Dino Risi \"Fantasma d'amore\" con Marcello Mastroianni, abbandona il grande schermo. Uno dei suoi ultimi lavori \u00e8 una collaborazione con Tele Lecce Barbano, per un film a carattere religioso, in cui egli \u00e8 il narratore, girato nel 1980, anno in cui Giovanni Paolo II giunse in visita a Otranto."}
{"id": "2954420", "revid": "767487", "url": "https://it.wikipedia.org/wiki?curid=2954420", "title": "Pierre Danican Philidor", "text": "Biografia.\nSecondo quanto scritto da Titon du Tillet nel suo \"Parnasse Fran\u00e7ois\":\n\u00ab \"Direi di Peter Danican Philidor, che ho appena menzionato, \u00e8 il primo di un gruppo di oboisti della prima Compagnia dei Moschettieri del re, che fece entrare nell'Orchestra de l'Op\u00e9ra, e lui era cos\u00ec contento che lo inser\u00ec in alcuni dei suoi mottetti, specialmente nel suo Te Deum, dove ha inserito le trombe e tamburi\".\nFiglio di Jacques Danican Philidor \"il giovane\" e quindi nipote di Andr\u00e9, \u00e8 stato dal 1697 oboe e violino della Grande \u00c9curie di Luigi XIV, de la \"Chapelle\" dal 1704 e venne integrato nei \"Violons\" quattro anni dopo. Sembra che abbia vissuto a Parigi in rue Betisy, vicino al barbiere con l'insegna de \"les trois Roys\". Nel 1716, ottenne anche un incarico di gambista a \"la Chambre du Roi\". Sembra abbia composto una \"pastorale\" negli anni della sua giovinezza, ma a quanto pare non ha lasciato un'impressione durevole. Egli \u00e8 meglio conosciuto per le sue sei Suites per due flauti e le sue altre sei superiori e inferiori.\nI trio del 1717, dedicati al vescovo di Rennes, \"grand ma\u00eetre de la Chapelle du Roy\", sono fra le sue migliori opere. Secondo Mademoiselle de La Guerre, che aveva il privilegio di essere la favorita di Luigi XIV, questa forma era considerata dal monarca come la perfetta rappresentazione del suo gusto dell'arte pi\u00f9 pura. Marin Marais aveva appena presentato le sue suite, proprio nel 1692 seguite da vicino dai tre libri di Michel de la Barre (rispettivamente 1694, 1700 e 1707) e quelle di Hotteterre detto \"le Romain\" nel 1712."}
{"id": "2954421", "revid": "1272592", "url": "https://it.wikipedia.org/wiki?curid=2954421", "title": "Vicop\u00f2", "text": "Vicop\u00f2 \u00e8 una piccola frazione del comune di Parma, appartenente al quartiere San Lazzaro.\nLa localit\u00e0 \u00e8 situata 4,32\u00a0km a nord-est del centro della citt\u00e0.\nGeografia fisica.\nLa frazione sorge in posizione pianeggiante alla quota di 43\u00a0m s.l.m., tra le campagne a nord-est di Parma lungo la strada provinciale 62 R della Cisa per Guastalla.\nOrigini del nome.\nLa localit\u00e0 era nota nel Medioevo come \"Vicopauli\" e \"Vicopolo\", ma secondo alcuni studiosi il toponimo potrebbe aver origine dal fiume Po, le cui piene in epoca remota potevano lambire il territorio.\nStoria.\nLe pi\u00f9 antiche tracce della presenza umana nella zona di Vicop\u00f2 risalgono all'et\u00e0 del bronzo.\nLa pi\u00f9 antica testimonianza dell'esistenza della chiesa del villaggio risale al 1140, quando la cappella fu citata in una bolla del papa Innocenzo II tra i luoghi di culto sottoposti direttamente al Capitolo della Cattedrale di Parma.\nNel 1418 il borgo fu depredato, insieme ad altre localit\u00e0 dei dintorni di Parma, dalle truppe del duca di Milano Filippo Maria Visconti durante gli scontri col marchese di Ferrara Niccol\u00f2 III d'Este per il possesso della citt\u00e0.\nDopo l'Unit\u00e0 d'Italia Vicop\u00f2 divenne frazione dei comuni di Cortile San Martino a ovest e San Donato a est; mentre il primo fu sciolto nel 1943, il secondo fu soppresso nel 1870 e annesso nel nuovo comune di San Lazzaro Parmense, a sua volta cessato nel 1943.\nMonumenti e luoghi d'interesse.\nChiesa di San Biagio.\nMenzionata per la prima volta nel 1140, la cappella romanica, dedicata ai santi Fabiano e Sebastiano, fu reintitolata entro il 1354 a san Biagio; completamente ricostruita tra il 1550 e il 1552, fu elevata nel 1564 a sede di parrocchia autonoma; dotata di fonte battesimale nel 1679, fu arricchita della facciata neoclassica nel corso del XIX secolo; la chiesa \u00e8 decorata sul fondo del presbiterio con un affresco a trompe-l'\u0153il, raffigurante prospetticamente un prolungamento dell'ambiente."}
{"id": "2954422", "revid": "125355664", "url": "https://it.wikipedia.org/wiki?curid=2954422", "title": "Isola di Arran", "text": "L'isola di Arran (inglese: \"Isle of Arran\"; gaelico scozzese: \"Eilean Arainn\") \u00e8 la pi\u00f9 grande isola del Firth of Clyde, in Scozia, e con un'area di \u00e8 la settima pi\u00f9 grande isola scozzese. Dal punto di vista amministrativo si trova nell'area di governo locale dell'Ayrshire Settentrionale e secondo il censimento del 2001 aveva una popolazione residente di abitanti. Sebbene comunemente associata alle Ebridi, con le quali condivide molte somiglianze fisiche e culturali, queste isole in realt\u00e0 sono collocate a nord-ovest dall'altro lato della Penisola di Kintyre. Arran \u00e8 completamente montuosa ed \u00e8 stata descritta come il \"paradiso dei geologi\".\nVi sono stati insediamenti continui dall'inizio del periodo neolitico, tempo del quale vi sono numerosi resti preistorici. Dal VI secolo in avanti popoli di lingua goidelica provenienti dall'Irlanda colonizzarono l'isola, che divenne un centro di attivit\u00e0 religiosa. Durante la tormentata Epoca vichinga Arran divenne propriet\u00e0 della corona norvegese prima di essere formalmente assorbita dal regno di Scozia nel XIII secolo. Gli \"sgomberi\" del XIX secolo condussero a significative riduzioni della popolazione e alla fine della lingua e dello stile di vita gaelico.\nL'economia e la popolazione si sono riprese in anni recenti, la principale industria essendo quella turistica. Tra le attrattive dell'isola \u00e8 da menzionare l'ampia variet\u00e0 della flora e della fauna, che include tre specie di alberi endemiche dell'area.\nEtimologia.\nFin dall'Et\u00e0 del ferro la maggioranza delle isole della Scozia hanno visto l'alternarsi di popolazioni appartenenti ad almeno quattro gruppi linguistici, il che spiega l'incertezza che circonda l'origine ed il significato dei nomi di molte di queste isole. Nel caso di Arran, Mac an T\u00e0illeir (2003) afferma: \"si dice che non sia collegato al nome Aran in Irlanda\" (che significa \"a forma di rene\", cfr. irlandese \"\u00e1ra\" \"rene\"). Fatto insolito per un'isola scozzese, Haswell-Smith (2004) propone una derivazione brittonica e un significato di \"luogo alto\" che almeno corrisponde alla geografia - Arran \u00e8 significativamente pi\u00f9 elevata di tutta la terra che la circonda lungo le sponde del Firth of Clyde.\nQualsiasi altro nome di luogo brittonico che possa essere esistito fu in seguito soppiantato dai popoli gaelici di lingua goidelica giunti dall'Irlanda attraverso il loro adiacente regno di D\u00e1l Riata. Durante l'Epoca vichinga l'isola, insieme alla grande maggioranza delle isole scozzesi, divenne propriet\u00e0 della corona norvegese, periodo nel quale potrebbe essere stata nota come \"Herrey\" o \"Hersey\". In conseguenza di questa influenza norrena, molti attuali toponimi di Arran sono di origine vichinga.\nGeografia e geologia.\nL'isola giace nel Firth of Clyde tra Ayr e Kintyre. Il caratteristico profilo delle colline settentrionali di Arran visto dalla costa di Ayrshire prende il nome di \"Guerriero Dormiente\" (\"Sleeping Warrior\") a causa della sua somiglianza con una figura umana a riposo. Fra queste colline spicca la cima del Goat Fell a . Altri tre picchi (\"corbetts\") da ricordare, tutti a nord-est, sono il Caisteal Abhail, il C\u00ecr Mh\u00f2r e il Beinn Tarsuinn. A nord-ovest, la cima pi\u00f9 alta \u00e8 il Bheinn Bharrain ().\nLa pi\u00f9 grande valle dell'isola \u00e8 la Glen Iorsa ad ovest, mentre le strette Glen Sannox (gaelico: \"Gleann Shannaig\") e Glen Rosa (gaelico: \"Gleann R\u00f2sa\") ad est circondano il Goat Fell. Nella parte meridionale dell'isola il terreno \u00e8 meno montuoso, anche se una porzione considerevole dell'interno supera i e la cima dell'A' Chruach raggiunge i . ci sono altre due colline (\"marilyns\") a sud, il Tighvein ed il Beinn Bhreac.\nL'isola \u00e8 a volte detta \"Scozia in miniatura\", perch\u00e9 \u00e8 divisa anch'essa in terre alte (\"Highlands\") e in terre basse (\"Lowlands\") dalla \"Highland Boundary Fault\", la faglia che attraversa la Scozia da nord-est a sud-ovest. Arran \u00e8 una meta molto popolare tra i geologi, che vengono a studiare le formazioni di rocce intrusive come \"sill\" e dicchi e le rocce sedimentarie e metasedimentarie la cui et\u00e0 va dal Precambriano al Mesozoico. \nLa parte settentrionale dell'isola \u00e8 costituita essenzialmente da un vasto batolite di granito, creato da un'intensa attivit\u00e0 vulcanica circa 60 milioni di anni fa nel periodo terziario. Il nucleo interno \u00e8 formato da materiale a grana pi\u00f9 fine, mentre l'anello esterno presenta graniti pi\u00f9 grossolani. La parte meridionale dell'isola \u00e8 caratterizzata da rocce sedimentarie, soprattutto del tipo \"vecchia e nuova arenaria rossa\" (\"old and new red sandstone\"), con tracce di folgoriti, segni bucherellati che potrebbero essere stati creati da fulmini del periodo permiano. Nelle arenarie vicino a Brodick vi sono ancora dune di sabbia risalenti al Permiano, nonch\u00e9 affioramenti localizzati di rocce triassiche e perfino un raro esempio di gesso cretacico. Verso la met\u00e0 del XIX secolo fu aperta una miniera di barite vicino a Sannox (\"la sabbiosa\"): chiusa dopo alcuni anni dall'11\u00ba Duca di Hamilton perch\u00e9 \"rovinava la solenne maestosit\u00e0 della scena\", fu riaperta dopo la Prima guerra mondiale e chiusa definitivamente nel 1938 quando il filone si esaur\u00ec.\nNel 1787, il geologo James Hutton trov\u00f2 ad Arran il suo primo esempio di una discordanza a nord di Newton Point vicino a Lochranza, che forn\u00ec le prove per le sue teorie plutonistiche sull'uniformitarismo e sull'et\u00e0 della Terra. Questo punto \u00e8 uno dei luoghi pi\u00f9 famosi nello studio della geologia.\nLe glaciazioni del Pleistocene coprirono quasi interamente la Scozia di ghiaccio ed i picchi pi\u00f9 elevati di Arran all'epoca potrebbero essere stati dei \"nunatak\". Dopo l'ultima ritirata del ghiaccio alla fine dell'epoca pleistocenica i livelli marini erano fino a pi\u00f9 bassi del presente ed \u00e8 probabile che circa BP l'isola fosse collegata alla Scozia continentale. I cambiamenti del livello marino e l'innalzamento isostatico delle terre rendono assai complessa la mappatura delle linee di costa post-glaciali, ma \u00e8 evidente che l'isola \u00e8 attorniata da spiagge sopraelevate post-glaciali. La grotta di King's Cave sulla costa sud-occidentale \u00e8 un esempio di formazione rocciosa emergente su una spiaggia sopraelevata. Questa grotta, lunga oltre e alta fino a , si trova ben al di sopra dell'attuale livello del mare. Il lato nord-orientale dell'isola presenta alte scogliere marine, compresi grandi pendii rocciosi sotto le cime di Torr Reamhar e presso Scriden (\"An Scriodan\") all'estremo capo settentrionale.\nVillaggi.\nArran ha numerosi villaggi (36 in tutto), situati prevalentemente lungo la costa. Il centro principale \u00e8 Brodick (norreno: \"baia ampia\"), che \u00e8 sede del capolinea dei traghetti, di vari alberghi e della maggioranza dei negozi, anche se Lamlash \u00e8 in effetti il villaggio pi\u00f9 grande dell'isola. (Nel 2001 la popolazione di Brodick era di 621 abitanti contro i di Lamlash.) Il castello di Brodick \u00e8 la residenza dei Duchi di Hamilton. Tra gli altri villaggi sono da menzionare Lochranza (\"stagno dei sorbi selvatici\") a nord, Corrie a nord-est, Blackwaterfoot a sud-ovest, Kildonan a sud e Whiting Bay a sud-est. Catacol (\"torrentello del gatto\") si trova appena lungo la strada che scende da Lochranza.\nIsole circostanti.\nArran \u00e8 circondata da tre isole minori: Holy Isle si trova ad est di fronte a Lamlash, Pladda \u00e8 localizzata al largo della costa meridionale di Arran e la minuscola Hamilton Isle si trova appena al largo di Clauchlands Point, a nord di Holy Isle. Eilean na h-\u00c0irde B\u00e0ine al largo del sud-ovest di Arran, presso Corriecravie, \u00e8 uno scoglio che \u00e8 collegato ad Arran durante la bassa marea.\nAltre isole nel Firth of Clyde comprendono Bute, Great Cumbrae e Inchmarnock.\nClima.\nL'influenza dell'Oceano Atlantico e della Corrente del Golfo creano un clima oceanico mite. Le temperature sono generalmente fresche, aggirandosi in media intorno a in gennaio e a in luglio al livello del mare.\nIl terreno meno montuoso conferisce alla parte meridionale dell'isola un clima pi\u00f9 favorevole della parte settentrionale, mentre la costa est \u00e8 pi\u00f9 riparata dai venti rispetto ai lati ovest e sud.\nLe precipitazioni nevose sono rare ed i venti meno frequenti che sulla terraferma. Al pari della maggioranza delle isole situate lungo la costa ovest della Scozia, le piogge sono generalmente copiose, fra i all'anno nel sud e nell'ovest ed i all'anno nel nord e nell'est. Il livello sale ulteriormente sui monti, dove cadono annualmente oltre di pioggia. Maggio e giugno sono i mesi pi\u00f9 soleggiati, con una media di oltre 200 ore di insolazione.\nStoria.\nPreistoria.\nArran presenta una notevole concentrazione di tombe megalitiche a galleria risalenti al primo Neolitico, chiamate \"ometti di Clyde\" (\"Clyde Cairns\"). Sono formate tipicamente da una pietra rettangolare o trapezodiale e da un tumulo di terra che racchiude una camera rivestita di lastre di pietra pi\u00f9 grandi, probabilmente destinata all'internamento. Due notevoli esempi si trovano a Monamore Glen, ad est del villaggio di Lamlash, e sopra la Baia di Whiting (le cosiddette \"Tombe dei Giganti\"). Vi sono numerose pietre erette risalenti ai tempi preistorici, compresi sei cerchi di pietra a Machrie Moor (gaelico: \"Am Machaire\").\nSono stati portati alla luce anche parecchi siti dell'Et\u00e0 del bronzo, compreso il \"Tumulo di Ossian\" vicino a Clachaig e un ometto vicino a Blackwaterfoot, dove sono stati trovati un pugnale di bronzo e una fascia d'oro. Torr a' Chaisteal Dun a sud-ovest, nei pressi di Sliddery, ospita i resti di una struttura fortificata dell'Et\u00e0 del ferro risalente al 200 d.C. Le mura originali erano spesse o pi\u00f9 e racchiudevano un'area circolare di circa di diametro.\nGaelici, Vichinghi e l'era medievale.\nArran \u00e8 citata in un antico poema irlandese intitolato \"Agalllamh na Senorach\", registrato per la prima volta nel XIII secolo, che descrive le bellezze dell'isola.\nArran fu uno dei centri della predicazione cristiana in Scozia a partire dal VI secolo. Il monastero di \"Aileach\", che si dice fu fondato da San Brendano, potrebbe essere stato su quest'isola, dove oper\u00f2 anche San Molaise, la cui sede principale era su Holy Isle. Le grotte sotto Keil Point (gaelico: \"Rubha na Cille\") contengono una lastra che potrebbe essere stata un antico altare. Su di essa sono incisi dei petrosomatoglifi, le impronte di due piedi destri, che secondo la leggenda apparterrebbero a San Columba.\nNell'XI secolo Arran entr\u00f2 a far parte delle Sodor (norreno: \"Su\u00f0r-eyjar\"), o Isole Meridionali del Regno di Man e delle Isole. Alla morte di Godred Crovan nel 1095 tutte le isole passarono sotto il dominio diretto di Magnus III di Norvegia, fino a quando Lagman (1103\u20131104) restatur\u00f2 il governo locale. Dopo la morte di Somerled, Arran e Bute furono governate da suo figlio Angus. Nel 1237, le isole scozzesi si separarono completamente dall'Isola di Man e divennero un regno indipendente, prima di essere cedute alla corona scozzese nel 1266 dal Trattato di Perth. Un'importante tomba vichinga \u00e8 stata scoperta vicino a King's Cross, a sud di Lamlash, contenente ossa di balena, borchie e chiodi di ferro, frammenti di bronzo ed una moneta di bronzo del IX secolo, mentre da un'altra tomba vicina, risalente ad un analogo periodo, sono venuti alla luce una spada e uno scudo. Arran fu anche parte del vescovato medievale di Sodor e Man.\nSul lato opposto dell'isola vicino a Blackwaterfoot si trova la Grotta del Re (\"King's Cave\"), gi\u00e0 citata, dove secondo la leggenda Robert Bruce, ovvero Roberto I di Scozia, si sarebbe rifugiato nel XIV secolo. Bruce ritorn\u00f2 nell'isola nel 1326, dopo aver concesso terre a Fergus MacLouis come ricompensa per l'aiuto fornitogli durante il suo rifugio ad Arran. Il Castello di Brodick ebbe una parte significativa nella storia medievale dell'isola. Probabilmente risalente al XIII secolo, fu catturato dalle forze inglesi durante le Guerre di indipendenza scozzesi, prima di essere riconquistato dalle truppe scozzesi nel 1307. Gravemente danneggiato dalle azioni delle navi inglesi nel 1406, sub\u00ec un pesante attacco da parte di John di Islay, il Signore delle Isole, nel 1455. Originariamente sede del Clan Stewart di Menteith, pass\u00f2 poi al Clan Boyd nel XV secolo.\nEra moderna.\nAl principio dell'era moderna James, duca di Hamilton, divenne consigliere privato di Giacomo IV di Scozia e lo aiut\u00f2 ad organizzare il suo matrimonio con la principessa Margherita Tudor d'Inghilterra. Come ricompensa fu nominato duca di Arran nel 1503. Per gran parte di questo periodo l'economia locale, essenzialmente agricola, si bas\u00f2 sul sistema del \"run rig\", le cui principali colture erano avena, orzo e patate. Nel frattempo la popolazione dell'isola crebbe lentamente fino a quasi 6.500 unit\u00e0: ai primi del XIX secolo, Alexander, decimo duca di Hamilton (1767\u20131852), avvi\u00f2 per\u00f2 un drastico programma di sgomberi che decim\u00f2 il numero degli abitanti. Il risultato finale di questi \"miglioramenti\" fu che la terra venne ceduta in affitto a ventisette famiglie convertite in un'unica fattoria. In alcuni casi, fu offerta in alternativa della terra in Canada per ogni maschio adulto che avesse scelto di emigrare. Nell'aprile del 1829, ad esempio, 86 isolani salirono a bordo del brigantino \"Caledonia\" per la traversata di due mesi, met\u00e0 delle loro spese di viaggio essendo pagata dal Duca. Tuttavia, all'arrivo in Qu\u00e9bec solo 41 ettari furono messi a disposizione dei capi delle famiglie allargate. In questo modo, interi villaggi furono eliminati e la cultura gaelica dell'isola devastata. Lo scrittore James Hogg scrisse: \"Ah! Me misero. Sento che i contadini del Duca di Hamilton stanno andando via, uomo e figlio di madre, dall'Isola di Arran. Piet\u00e0 di noi!\". Sulla riva vicino a Lamlash, un discendente canadese degli emigranti di Arran ha fatto erigere un monumento per ricordare quei tristi giorni e quella che fu una vera e propria pulizia etnica \"ante litteram\".\nQuadro degli andamenti della popolazione\nGaelico.\nIl gaelico era ancora ampiamente parlato ad Arran all'inizio del XX secolo. Il Censimento del 1901 registrava il 25-49% di parlanti gaelici sul lato orientale dell'isola ed il 50-74% su quello occidentale. Entro il 1921 la percentuale per l'intera isola si era ridotta a meno del 25%, oscillando da allora nell'intervallo vago dello 0-24,9%. Tuttavia, il linguista Nils Holmer cita il \"F\u00e9illire\" (un almanacco gaelico) che riportava abitanti sull'isola nel 1931, di cui 605 parlanti gaelici, mostrando che il gaelico era sceso a circa il 13% della popolazione. Continu\u00f2 a declinare fino alla morte dell'ultimo parlante gaelico avvenuta negli anni novanta. L'1,6% di parlanti gaelici del Censimento 1991 e l'1,5% del Censimento 2001 derivano da parlanti gaelici di altre aree che si sono stabiliti sull'isola.\nIl gaelico di Arran \u00e8 abbastanza ben documentato. Holmer condusse ricerche sul campo sull'isola nel 1938, riportando che il gaelico era parlato da \"un discreto numero di anziani abitanti\". Intervist\u00f2 53 soggetti di varie localit\u00e0 e nel 1957 pubblic\u00f2 \"Il gaelico di Arran\" (\"The Gaelic of Arran\"), un volume di 211 pagine che fornisce un'ampia descrizione della lingua locale con informazioni fonologiche, grammaticali e lessicali. L'altra opera \"Rilevamento dei dialetti gaelici della Scozia\" (\"Survey of the Gaelic Dialects of Scotland\"), che raccoglieva dati sui dialetti gaelici parlati in Scozia fra il 1950 e il 1963, conteneva ugualmente interviste a 5 parlanti nativi del gaelico di Arran.\nIl dialetto di Arran si inserisce stabilmente nel gruppo meridionale dei dialetti gaelici (denominati i dialetti \"periferici\" negli studi celtici) e mostra pertanto:\nLa caratteristica pi\u00f9 insolita del gaelico di Arran \u00e8 il suono intermedio dopo le labiali davanti ad una vocale anteriore, ad es. \"math\" \"buono\" (normalmente ).\nMac an T\u00e0illeir (2003) nota che l'isola ha un nome poetico, \"Arainn nan Aighean Iomadh\" (\"Arran dai molti cervi\"), e che un nativo dell'isola o \"Arannach\" \u00e8 soprannominato anche \"coinean m\u00f2r\" in gaelico, che significa \"grosso coniglio\". Localmente, \"Arainn\" era pronunciato .\nGoverno locale.\nDal XVII secolo alla fine del XX secolo, Arran fece parte della Contea di Bute. Dopo la riorganizzazione del governo locale scozzese nel 1975, Arran entr\u00f2 a far parte del distretto di Argyll e Bute, nella regione di Strathclyde.\nQuesto sistema di governo locale a due livelli dur\u00f2 fino alla riforma del 1994, entrata in vigore nel 1996. Regioni e distretti furono aboliti e sostituiti da 32 autorit\u00e0 unitarie. Arran si trova ora nell'area amministrativa dell'Ayrshire Settentrionale, insieme ad alcune delle isole che costituivano l'antica Contea di Bute.\nTrasporti.\nArran \u00e8 collegata alla terraferma scozzese da due traghetti della Caledonian MacBrayne, uno da Brodick ad Ardossan e l'altro (solo in estate) da Lochranza a Claonoaig. Nel periodo estivo, i trasporti sono assicurati anche da navi, in particolare dal caratteristico piroscafo a pale PS \"Waverley\" e da un privato locale che collega Arran alla vicina Holy Isle.\nEsiste un buon sistema di strade, percorribili anche in auto. In particolare, \u00e8 da citare la lunga strada costiera di che circumnaviga l'isola, per poi avventurarsi nell'interno, dove si collega ad altre vie minori.\nSull'isola \u00e8 presente anche un servizio di autobus pubblici.\nEconomia.\nLa principale industria dell'isola \u00e8 il turismo, una delle cui pi\u00f9 notevoli attrazioni \u00e8 l'imponente Castello di Brodick, di propriet\u00e0 del National Trust for Scotland. Tra le strutture ricettive \u00e8 da citare l'Auchrannie Resort, che \u00e8 anche una delle principali fonti di lavoro dell'isola. Piccole aziende locali sono la Distilleria di Arran e la Arran Aromatics, specializzata in articoli da toeletta. L'agricoltura e la silvicoltura sono altre importanti attivit\u00e0 economiche.\nLa Arran Brewery \u00e8 una microbirreria fondata nel 2000 a Cladach, vicino a Brodick, che produce 8 diverse qualit\u00e0 di birra in fusti (non filtrata) ed in bottiglia (filtrata), ampiamente diffuse in tutta la Scozia. La birra di frumento, Arran Blonde (5,0% di alcol), \u00e8 la marca pi\u00f9 popolare.\nFlora e fauna.\nL'isola di Arran \u00e8 assai interessante dal punto di vista naturalistico. Particolarmente importanti sono le tre specie di alberi endemiche (cio\u00e8 native), i cosiddetti \"sorbi di Arran\" (\"Arran Whitebeams\"). Si tratta del sorbo di Arran (\"Arran Whitebeam\" o \"Sorbus arranensis\"), il frassino montano bastardo (\"Bastard Mountain Ash\") o sorbo dalle foglie tronche (\"Cut-leaved Whitebeam\" o \"Sorbus pseudofennica\") ed il sorbo di Catacol (\"Catacol Whitebeam\" o \"Sorbus pseudomeinichii\"). Assai rari e delicati, questi alberi sono attentamente protetti e controllati a Glen Diomhan nei pressi di Glen Catacol, nel nord dell'isola. Crescono tipicamente sulle pendici dei monti, ma si adattano anche ad altitudini inferiori, ad esempio nel Brodick Country Park.\nSu Arran sono state registrate oltre 200 specie di uccelli, tra i quali l'uria nera, l'edredone, il falco pellegrino e l'aquila reale. Sembrano invece del tutto scomparse le pernici bianche ancora visibili nel 1981. Anche il gracchio corallino non si riproduce pi\u00f9 sull'isola.\nFra le altre specie di animali che popolano l'isola sono da ricordare il cervo europeo (numeroso sulle colline settentrionali), lo scoiattolo comune, il tasso, la lontra europea, il marasso e la lucertola comune. Nelle acque al largo nuotano focene, squali elefante e varie specie di delfini."}
{"id": "2954427", "revid": "729019", "url": "https://it.wikipedia.org/wiki?curid=2954427", "title": "Casey Dunning", "text": "Biografia.\nNato in Canada, crebbe in Australia a Sydney insieme a suo fratello Matt, in seguito internazionale anch'egli, ma per l'.\nAll'inizio della sua attivit\u00e0 agonistica fu in Canada, nella Columbia Britannica nelle file dei Castaway Wanderers e, a seguire, nel Canada West, franchigia di Vancouver.\nPotendo scegliere la Federazione di appartenenza, opt\u00f2 per quella di nascita e nel 2005 esord\u00ec in Nazionale canadese in Churchill Cup contro gli ; disput\u00f2 i suoi unici match internazionali tutti in quell'anno, ivi compresa una prestigiosa vittoria 22-15 sui \"Pumas\" dell' nella sua citt\u00e0 natale, a Calgary.\nNel 2006 ebbe il suo primo contatto con il rugby europeo, nelle file dei Pertemps Bees di Birmingham, nella RFU Championship inglese: tuttavia il suo impegno con il club di seconda divisione dur\u00f2 pochi mesi, perch\u00e9 nel dicembre di quell'anno si ruppe una caviglia; nel 2007 disput\u00f2 un incontro da professionista nelle file dei London Irish in Guinness Premiership, ingaggiato a termine per far fronte alla penuria di giocatori prestati alle Nazionali impegnati alla in Francia; tornato in Australia milit\u00f2 nel 2008 nel Northern Suburbs e, nel 2009, nel Nelson Bay, dove, per infortunio, interruppe la carriera nel 2009.\nDal 2010 \u00e8 nello staff tecnico dello stesso club."}
{"id": "2954431", "revid": "951587", "url": "https://it.wikipedia.org/wiki?curid=2954431", "title": "Mathilda May", "text": "Tra i film a cui ha partecipato, ricordiamo: \"Space Vampires\", \"Il grido del gufo\", \"Grido di pietra\", \"Tango nudo\", \"La teta y la luna\", e \"The Jackal\". Ha inoltre recitato in alcune miniserie televisive di produzione anche italiana, quali \"Il segreto del Sahara\" (1987-1988), \"Perlasca - Un eroe italiano\" (2002) e \"Soraya\" (2003).\n\u00c8 figlia del drammaturgo e attore Victor Ha\u00efm e sorella dell'attrice Judith R\u00e9val.\nBiografia.\nFiglia del drammaturgo e attore teatrale ebreo di origine greco-turca Victor Ha\u00efm e di una coreografa svedese (ex-\u00e9toile della \"Ballet Company\" di Malm\u00f6), segue inizialmente le orme della madre, cominciando a praticare la danza all'et\u00e0 di 8 anni, attivit\u00e0 per cui, nel 1981, si guadagna anche il premio del Conservatorio di Danza di Parigi.\nNel 1984 avviene per\u00f2 la svolta che la porta a scegliere la recitazione, grazie all'interessamento dell'agente Myriam Bru.\nNello stesso anno, esordisce al cinema nel film \"Nemo\" di Arnaud S\u00e9lignac e l'anno seguente ottiene una parte nel film inglese \"Space Vampires\" di Tobe Hopper (1985), dove interpreta il ruolo di una seducente vampira spaziale.\nNel 1987 recita nel film \"Il grido del gufo\" di Claude Chabrol, ruolo per il quale ottiene il Premio C\u00e9sar nel 1988 come migliore promessa femminile.\nUn altro riconoscimento giunge l'anno \ndopo con il Premio Romy Schneider.\nNegli anni novanta recita, tra gli altri, nei film \"Grido di pietra\" (1991) di Werner Herzog, \"Becoming Colette\" (1991), \"The Jackal\" (1997).\nAll'attrice \u00e8 stata dedicata nel 1992 una canzone del gruppo francese Les Muscl\u00e9s\nNel 1996, insieme ad altri attori, compare anche nel videogioco \"\".\nRecita in due miniserie televisive, \"Perlasca - Un eroe italiano\" (2002) di Alberto Negrin (che l'aveva gi\u00e0 diretta in una puntata di \"Piazza Navona\" nel 1988) e \"Soraya\" (2003).\nVita privata.\n\u00c8 stata sposata due volte, con Paul Powell (dal 1991 al 1993) e con Phillippe Kelly, entrambi musicisti, e ha avuto una relazione, durata cinque anni (dal 1994 al 1999), con l'attore G\u00e9rard Darmon, dal quale ha avuto due figli, Sarah e Jules.\nDoppiatrici italiane.\nNelle versioni in italiano dei suoi film, la May \u00e8 stata doppiata da:"}
{"id": "2954434", "revid": "78898190", "url": "https://it.wikipedia.org/wiki?curid=2954434", "title": "Atto di uniformit\u00e0 del 1559", "text": "L'Atto di Uniformit\u00e0 \u00e8 una legge emanata dalla regina Elisabetta I d'Inghilterra nel 1559, che rese obbligatorio l'uso del \"Book of Common Prayer\" per i servizi religiosi.\nIl \"Book\" era il risultato di un'avveduta sintesi fra la tradizione cattolica e le innovazioni protestanti, pensata per garantire sia l'uniformit\u00e0 tra la confessione religiosa ufficiale - quella anglicana - e le altre fedi praticate in Inghilterra, sia un'ampia tolleranza religiosa. Questa sintesi, per\u00f2, ingener\u00f2 una certa intolleranza verso le frange pi\u00f9 estremiste del Cattolicesimo e del Puritanesimo.\nIl controllo papale sulla Chiesa d'Inghilterra, ripristinato dalla regina Maria, fu definitivamente abolito da Elisabetta. La regina assunse il titolo di \"Supremo Governatore della Chiesa d'Inghilterra\", piuttosto che di \"Capo Supremo\", prevalentemente perch\u00e9 diversi vescovi e molti membri della comunit\u00e0 ritenevano che una donna non potesse propriamente diventare il capo della Chiesa. "}
{"id": "2954440", "revid": "110157", "url": "https://it.wikipedia.org/wiki?curid=2954440", "title": "Grande Rocheuse", "text": "La Grande Rocheuse (4.102 ) \u00e8 una montagna del Massiccio del Monte Bianco nelle Alpi Graie. Si trova nel dipartimento francese dell'Alta Savoia.\nCaratteristiche.\nLa montagna fa parte della Catena dell'Aiguille Verte e si trova tra l'Aiguille Verte e l'Aiguille du Jardin.\nSalita alla vetta.\nSi pu\u00f2 salire sulla vetta partendo dal Refuge du Couvercle (2.687\u00a0m) e salendo il \"couloir Whymper\", lo stesso che porta in vetta alla Aiguille Verte.&lt;br&gt;\nDal rifugio si risale dapprima la morena e poi si attraversa il Ghiacciaio di Tal\u00e8fre e con un ampio semicerchio ci si porta all'attacco del couloir Whymper. Si risale il couloir tenendosi un po' sulla sinistra ed un po' sulla destra fino ad arrivare al colle che separa la Grande Rocheuse dall'Aiguille Verte. Infine si risale la cresta ovest.&lt;br&gt;\nSiccome il couloir Whymper \u00e8 esposto a sud va percorso nelle prime ore della giornata perch\u00e9 poi \u00e8 soggetto a scariche di pietre."}
{"id": "2954448", "revid": "119621760", "url": "https://it.wikipedia.org/wiki?curid=2954448", "title": "Manchester City Football Club 1898-1899", "text": "Questa pagina raccoglie i dati riguardanti il Manchester City Football Club nelle competizioni ufficiali della stagione 1898-1899."}
{"id": "2954450", "revid": "1568601", "url": "https://it.wikipedia.org/wiki?curid=2954450", "title": "Trossachs (Scozia)", "text": " \nLe Trossachs (in gaelico scozzese: \"Na Tr\u00f2iseachan\") sono una catena montuosa e vallata nella Scozia centrale, tra le Lowlands e le Highlands, facente parte del Parco nazionale Loch Lomond e Trossachs.\nDescrizione.\nPer la loro altezza limitata, sono soprannominate le \"Highlands in miniatura\".\nFauna.\nLe Trossachs sono popolate da numerosi animali. Vi si trovano, tra gli altri, aquile reali, cervi, falchi pellegrini, il gatti selvatici, ecc.\nNella letteratura e nei media.\nLa regione ha ispirato parecchi scrittori, tra cui Sir Walter Scott (1771 - 1832, che vi ha ambientato \"La donna del lago\") ed \u00e8 la \"patria\" dell'eroe-fuorilegge Rob Roy MacGregor (1671 - 1734), nato nei pressi del Loch Katrine e sepolto nei dintorni di Balquhidder."}
{"id": "2954451", "revid": "599013", "url": "https://it.wikipedia.org/wiki?curid=2954451", "title": "Trossachs", "text": ""}
{"id": "2954454", "revid": "200568", "url": "https://it.wikipedia.org/wiki?curid=2954454", "title": "Vlada Roslyakova", "text": ""}
{"id": "2954456", "revid": "827882", "url": "https://it.wikipedia.org/wiki?curid=2954456", "title": "Palazzo Boglietti", "text": "Palazzo Boglietti \u00e8 un edificio moderno di Biella dalla struttura architettonica avveniristica.\nLa sua progettazione \u00e8 preso avvio nei primi anni novanta ma il completamento \u00e8 avvenuto ad inizio degli anni duemila. Dal 2006 \u00e8 pienamente funzionale e adibito a centro culturale dell'associazione Obiettivo Domani. Come tale \u00e8 utilizzato come sede di mostre, conferenze, convegni.\nStoria.\nLa superficie su cui \u00e8 situato lo stabile non era precedentemente utilizzata ed \u00e8 stata messa a disposizione dal proprietario, l'imprenditore Giovanni Boglietti, che qui trascorse l'infanzia e che ha voluto affidare all'architetto Alberto Rizzi l'incarico di progettare un palazzo che si ispirasse al mondo naturale ricordando da vicino la struttura di una quercia dal cui tronco spuntano miceti dalla classica forma a disco. Il tutto con un massiccio ricorso ad un materiale naturale come la pietra viva.\nL'edificio si sviluppa su 1.500 metri quadrati distribuiti su tre piani ed un piano interrato, con uno spazio a pieno terra utilizzato come \"espace\" in grado di mutare nella forma di utilizzo a seconda delle esigenze espositive e un terrazzo di belvedere da cui si gode il panorama verso le prealpi biellesi.\nUbicazione.\nIl palazzo \u2014 completato da una serie di servizi quali ristorante, libreria, \"internet caf\u00e9\" \u2014 sorge in posizione decentrata rispetto al centro cittadino essendo situato in prossimit\u00e0 della rotatoria che congiunge il viale Macall\u00e8 con la via fratelli Rosselli.\nSul piano strettamente architettonico, di particolare interesse \u00e8 il vano scala progettato come una piramide triangolare rovesciata e diversamente orientato rispetto agli assi ordinatori del sistema."}
{"id": "2954459", "revid": "1272592", "url": "https://it.wikipedia.org/wiki?curid=2954459", "title": "Coppa Davis 2010 Zona Euro-Africana Gruppo III - Europa", "text": "Il Gruppo III Europa della Zona Euro-Africana (\"Europe/Africa Zone\") \u00e8 il terzo e ultimo livello di competizione della Zona Euro-Africana, una delle tre divisioni zonali della Coppa Davis 2010. Esso \u00e8 parallelo al Gruppo III Africa. Due squadre vengono promosse al Gruppo II.\nFormula.\nLe undici nazioni partecipanti vengono suddivise in due gironi rispettivamente da 5 e 6 squadre ciascuno, in cui ciascuna squadra affronta le altre incluse nel proprio girone (\"Pool\"). Dopodich\u00e9 le prime due classificate di ciascun girone disputano due eliminatorie ad incrocio, dove la prima del Pool A affronta la seconda del Pool B e viceversa. Le due squadre vincitrici vengono promosse al Gruppo II nel 2011. \nLe due terze si scontrano per il 5\u00ba e 6\u00ba posto, le due quarte per il 7\u00b0 e 8\u00b0, le due quinte per il 9\u00b0 e 10\u00b0, ma tali incontri servono puramente per le statistiche. L'ultima piazzata nel gruppo a 6 squadre \u00e8 automaticamente classificata all'11\u00ba e ultimo posto totale."}
{"id": "2954460", "revid": "256896", "url": "https://it.wikipedia.org/wiki?curid=2954460", "title": "Canonico regolare lateranense", "text": ""}
{"id": "2954462", "revid": "200568", "url": "https://it.wikipedia.org/wiki?curid=2954462", "title": "Zhanna Friske", "text": ""}
{"id": "2954468", "revid": "1632387", "url": "https://it.wikipedia.org/wiki?curid=2954468", "title": "Controllo mentale", "text": "Il controllo mentale indica, in psicologia, un gran numero di teorie che ritengono che il pensiero individuale, il comportamento, le emozioni e le decisioni delle persone possano essere controllabili e orientati da parte di sorgenti esterne alla psiche umana. Pu\u00f2 essere associato al lavaggio del cervello e alla programmazione mentale.\nStoria.\nLe teorie del lavaggio del cervello e del controllo mentale sono state originariamente sviluppate per spiegare come nei regimi totalitari sembrasse di avere successo nell'indottrinare sistematicamente i prigionieri di guerra tramite tecniche di propaganda e tortura. Queste teorie sono state pi\u00f9 tardi estese e modificate dagli psicologi durante il XX secolo, inclusa Margaret Singer, per spiegare una vasta gamma di fenomeni, specialmente la conversione nel nuovo movimento religioso (NMRs). Il suggerimento che NMRs usi tecniche di controllo mentale \u00e8 stato evidenziato da controversie scientifiche e legali. N\u00e9 la American Psychological Association n\u00e9 la American Sociological Association hanno trovato alcuna base scientifica in tali teorie.\nNel 1999, lo psicologo forense Dick Anthony concluse che la \"Central Intelligence Agency\" aveva inventato il concetto di \"lavaggio del cervello\" come una strategia di propaganda per minare le affermazioni comuniste secondo cui i prigionieri di guerra americani nei campi comunisti coreani avevano volontariamente espresso solidariet\u00e0 per il comunismo. Sostenne che i libri di Edward Hunter (da lui identificato come uno \"specialista di psicologia di guerra\" segreto della CIA spacciato per giornalista) spinsero la teoria del lavaggio del cervello verso il pubblico generale. Soccombendo alla loro stessa propaganda, per venti anni a partire dai primi anni '50, la CIA e il Dipartimento della Difesa condussero ricerche segrete (specialmente riguardanti il progetto MKULTRA) nel tentativo di sviluppare delle tecniche pratiche di lavaggio del cervello. Gli esperimenti della CIA che usavano varie droghe psichedeliche come LSD e mescalina attinsero dalla ricerca scientifica nazista durante la Seconda Guerra Mondiale.\nLa CIA e il governo statunitense arrivarono alla conclusione che non era possibile far cambiare opinioni e tendenze politiche contro la loro volont\u00e0 e che le presunte tecniche del lavaggio del cervello, in qualunque contesto, si erano rivelate inefficaci. Inoltre, dato che gran parte di quegli esperimenti erano illegali all'epoca e vennero eseguiti con l'ausilio di sostanze stupefacenti, il Governo degli Stati Uniti si trov\u00f2 costretto a pagare importanti risarcimenti ai familiari delle vittime.\nNel 2019 un team di scienziati tra Corea e Stati Uniti ha inventato un dispositivo in grado di controllare i circuiti neurali tramite smartphone. I risultati sono stati pubblicati su \"Nature Biomedical Engineering\".\nDefinizione.\nLa locuzione \"controllo mentale\" si riferisce a un processo dove un gruppo o individui \"usa sistematicamente metodi manipolativi non etici per persuadere gli altri a conformarsi ai desideri dei manipolatori, spesso a svantaggio della persona manipolata\".\nTeorie del complotto.\nLe teorie del complotto in proposito coinvolgono il governo statunitense frequentemente si riferiscono al progetto MK-ULTRA, che identificherebbe una serie di attivit\u00e0 svolte dalla CIA tra gli anni cinquanta e sessanta del XX secolo, che avevano come scopo quello di influenzare e controllare il comportamento di determinate persone.\nCultura di massa.\nNella letteratura, nei fumetti, nei videogiochi, nelle serie TV e nel cinema (soprattutto di fantascienza) \u00e8 stato trattato il tema del controllo mentale. Alcune opere sull'argomento sono:"}
{"id": "2954469", "revid": "729019", "url": "https://it.wikipedia.org/wiki?curid=2954469", "title": "John Basilone", "text": "Biografia.\nFiglio di italiani originari di Colle Sannita, in provincia di Benevento, emigrati in America per cercare fortuna, serv\u00ec per tre anni l'Esercito degli Stati Uniti nelle Filippine, il che gli valse il soprannome di \"Manila John\". Si arruol\u00f2 quindi nei Marines nel 1940. Dopo l'addestramento si schier\u00f2 con la 1\u00aa Divisione Marines nelle Isole Salomone e a Guadalcanal, dove con il suo coraggio in battaglia ottenne la \"Medal of Honor\". Fu ucciso in combattimento durante la battaglia di Iwo Jima. Dopo la sua morte fu decorato con la \"Navy Cross\". Tra le tante onorificenze, gli furono dedicate strade e basi militari.\nSeconda guerra mondiale.\nGuadalcanal.\nLa notte tra il 24 e il 25 ottobre 1942 la sua unit\u00e0 fu sotto attacco da parte di un reggimento giapponese di circa 3000 soldati. I giapponesi iniziarono un attacco frontale con mitragliatrici, granate e mortai contro l'artiglieria americana. Basilone comand\u00f2 due sezioni di mitragliatrici che combatterono per 48 ore, fino a che solo lui e altri due uomini furono in grado di continuare a combattere. Basilone spost\u00f2 una mitragliatrice in un'altra posizione al fine di mantenere un \"fuoco continuo\" contro i giapponesi che avanzavano. Ripar\u00f2 e equipaggi\u00f2 anche un'altra mitragliatrice, mantenendo cos\u00ec la linea difensiva fino all'arrivo dei rinforzi.\nCon la battaglia che continuava, le loro munizioni divennero criticamente basse, e le linee di approvvigionamento erano tagliate. Basilone, allora, pass\u00f2 tra le linee nemiche e torn\u00f2 con le munizioni per i suoi mitraglieri. Alla fine della battaglia, il reggimento giapponese era stato praticamente sconfitto. Per le sue azioni durante questa battaglia, John Basilone, ha ottenuto la pi\u00f9 alta onorificenza militare degli Stati Uniti per il coraggio, la \"Medal of Honor\".\nIwo Jima.\nDopo che la sua richiesta di tornare a combattere fu approvata (perch\u00e9 dopo la battaglia di Guadalcanal fu rimandato negli Stati Uniti per vendere buoni di guerra), fu assegnato al 1\u00ba Battaglione, 27\u00ba Reggimento Marine, 5\u00aa Divisione Marine durante l'invasione di Iwo Jima. Il 19 febbraio 1945 era in servizio come capo sezione mitragliatrici in azione contro le forze nemiche giapponesi sulla Red Beach II. Durante la battaglia i giapponesi concentrarono tutto il loro fuoco contro gli americani in arrivo, mentre loro erano attestati all'interno di postazioni fortificate sparse per tutta l'isola.\nCon la sua unit\u00e0 bloccata, Basilone aggir\u00f2 il fianco delle postazioni giapponesi finch\u00e9 non fu proprio sopra il fortino, per poi distruggerlo con granate. Poi si fece strada fino al campo di aviazione n\u00ba 1 per liberare un carro armato americano che era intrappolato in un campo minato sotto fuoco intenso di mortai giapponesi e sotto pesante artiglieria, guidando poi il mezzo sul terreno mettendo a rischio la propria sicurezza, nonostante il pesante fuoco a cui era sottoposto. Mentre si muoveva sul bordo del campo di aviazione mor\u00ec a causa dell'esplosione di una granata da mortaio giapponese. Le sue azioni permisero ai Marines di penetrare nelle difese giapponesi e di scendere alla spiaggia di atterraggio durante le fasi iniziali dell'invasione.\nPer il valore delle azioni compiute durante l'invasione di Iwo Jima a John Basilone \u00e8 stata data la seconda pi\u00f9 alta onorificenza del Corpo dei Marines per il coraggio: la \"Navy Cross\". Il suo corpo fu sepolto nel cimitero nazionale di Arlington in Virginia e la sua tomba si trova nella sezione 12, Tomba 384, griglia Y / Z 23.5. Lena M. Basilone, la moglie di John Basilone (di tre anni pi\u00f9 grande di lui), \u00e8 morta l'11 giugno 1999, all'et\u00e0 di 86 anni. Il necrologio di Lena indica che non si \u00e8 mai pi\u00f9 risposata.\nNei media.\nBasilone \u00e8 il protagonista, insieme ad altri due marines (Robert Leckie e Eugene Sledge), della miniserie televisiva \"The Pacific\", dove \u00e8 impersonato dall'attore Jon Seda."}
{"id": "2954472", "revid": "1305772", "url": "https://it.wikipedia.org/wiki?curid=2954472", "title": "Giovani Cechi", "text": "Il partito dei Giovani Cechi (ceco: \"Mlado\u010de\u0161i\"), conosciuto anche come Partito Nazionale Liberale (ceco: \"N\u00e1rodn\u00ed strana svobodomysln\u00e1\"), \u00e8 stato un partito politico della Boemia austro-ungarica fondato nel 1874 sotto la direzione di Karel Sladkovsk\u00fd. Il partito, a carattere nazionalista, nasce da una scissione interna al Partito Nazionale Ceco (N\u00e1rodn\u00ed Strana), definito dei \"Vecchi Cechi\" (Staro\u010de\u0161i), al quale si contrappone da subito, affermandosi alle elezioni parlamentari del 1891 e interrompendo l'egemonia dei \"Vecchi Cechi\".\nIl partito dei Giovani Cechi sarebbe stata la prima forza politica ceca sino al 1914 e nel 1918, dopo la prima guerra mondiale e con la nascita dello stato cecoslovacco si fuse con altri piccoli partiti trasformandosi nella Democrazia Nazionale Cecoslovacca (\"\u010ceskoslovensk\u00e1 N\u00e1rodn\u00ed Demokracie\") con a capo Karel Kram\u00e1\u0159 primo ministro del nuovo stato cecoslovacco."}
{"id": "2954473", "revid": "580", "url": "https://it.wikipedia.org/wiki?curid=2954473", "title": "Ali Rida Pasci\u00e0 al-Rikabi", "text": "Fu capo del governo della Siria dal 30 settembre al 5 ottobre 1918 e poi Primo ministro della Siria nel 1920.\nFu anche Primo ministro dell'Emirato di Transgiordania dal 30 marzo 1922 al 1\u00ba febbraio 1923 e dal 3 marzo 1924 al 26 giugno 1926."}
{"id": "2954474", "revid": "277947", "url": "https://it.wikipedia.org/wiki?curid=2954474", "title": "Ligne", "text": "La ligne (termine che in francese significa \"linea\") \u00e8 un'unit\u00e0 di lunghezza adoperata in Francia prima dell'adozione del sistema metrico nel tardo Settecento. \u00c8 utilizzata dai produttori di orologi da polso francesi e svizzeri per misurare il diametro del movimento di un orologio.\nLa \"ligne\" viene indicata con la lettera L o con il simbolo del triplo primo (\u2034), ed equivale a 2,2558291 mm (1 mm = 0,443296 \"ligne\"). Dodici \"ligne\" formano un \"pollice francese\" (27,07 mm)."}
{"id": "2954476", "revid": "6923", "url": "https://it.wikipedia.org/wiki?curid=2954476", "title": "Giuseppe Giuliani", "text": "Fra le sue opere pi\u00f9 conosciute ci sono \"Il diritto\", \"Il liceo\", \"La libera ragione\" e \"Il popolo\". Pronunci\u00f2 inoltre molti discorsi (\"L'istituzione dei giurati\", del 1869, e \"La scienza nuova e la filosofia italiana\", del 1860).\nNelle sue opere \u00e8 in rilievo il concetto del patriottismo e dell'amore per la patria, ideale comune nel periodo dell'unit\u00e0 d'Italia.\nFu eletto a rappresentare il suo popolo e ne difese il diritto \"al pane materiale e intellettuale\", come lui stesso descrisse in un suo libro. Per denunciare le ingiustizie del tempo, fra le quali la persecuzione che anche lui stesso sub\u00ec, sebbene fosse un nobile, pubblic\u00f2 il volume \"Borghesia e popolo\". Mor\u00ec all'et\u00e0 di 78 anni.\nLa sua abitazione, che si trova nella sua citt\u00e0 natale Trani, \u00e8 ora un monumento nazionale."}
{"id": "2954477", "revid": "12290", "url": "https://it.wikipedia.org/wiki?curid=2954477", "title": "Michele Riondino", "text": "Biografia.\nDopo gli anni di studio in Puglia, si trasferisce a Roma per frequentare l'Accademia nazionale d'arte drammatica e comincia a interpretare dei ruoli a teatro. Esordisce nella serie televisiva \"Distretto di Polizia\" dove \u00e8 presente dal 2003 al 2005 per tre stagioni.\nNel 2006 in televisione recita ne \"La freccia nera\" per la regia di Fabrizio Costa.\nAl cinema prende parte a \"Il passato \u00e8 una terra straniera\" di Daniele Vicari nel 2008 e nel 2009 in \"Dieci inverni\" con la regia di Valerio Mieli.\nDal 2012 \u00e8 il protagonista della nuova fiction Rai \"Il giovane Montalbano\" per la regia di Gianluca Maria Tavarelli. Nello stesso anno torna al teatro e debutta anche come regista nell'opera \"La vertigine del Drago\", di Alessandra Mortelliti con supervisione ai testi di Andrea Camilleri; l'opera \u00e8 andata in scena per la prima volta alla LV edizione del Festival dei due Mondi di Spoleto.\n\u00c8 impegnato nella sua citt\u00e0, Taranto, nel Comitato Cittadini e lavoratori liberi e pensanti: dal 2012 \u00e8 il direttore artistico del concerto del Primo maggio di Taranto insieme a Roy Paci e al concittadino Diodato.\nNel 2018 \u00e8 stato il padrino della 75\u00aa mostra internazionale d\u2019arte cinematografica di Venezia.\nCollegamenti esterni.\nFratello di Diodato vincitore del festival di Sanremo 2020 con la canzone \u201cfai rumore \u201c"}
{"id": "2954480", "revid": "125955685", "url": "https://it.wikipedia.org/wiki?curid=2954480", "title": "Antonio Di Natale", "text": "\u00c8 annoverato tra i pi\u00f9 prolifici goleador della storia del calcio italiano, essendo il sesto realizzatore di sempre del campionato di Serie A con 209 gol. Ha vinto per due stagioni consecutive (2009-10 e 2010-11) la classifica cannonieri della Serie A. Il 24 gennaio 2011 \u00e8 stato nominato Migliore calciatore italiano 2010 dall'Associazione Italiana Calciatori (AIC).\nPrimatista di presenze e di reti con la maglia dell' in Serie A (385 presenze e 191 reti) e nelle competizioni UEFA per club (37 presenze e 17 reti), nel biennio 2009-2011 \u00e8 stato accostato per numero di reti segnate (67) a fuoriclasse come Lionel Messi (82) e Cristiano Ronaldo (86), gli unici pi\u00f9 prolifici di lui. Considerato uno dei migliori attaccanti italiani della sua generazione, \u00e8 stato il giocatore che ha segnato pi\u00f9 gol in Serie A nel decennio 2010-2019 (125).\nBiografia.\nNato a Napoli da pap\u00e0 Salvatore e mamma Giovanna, ha quattro fratelli e una sorella.\nCresce nel quartiere della 219 di Pomigliano d'Arco. Gli inizi alla scuola calcio \"San Nicola\" di Castello di Cisterna, affiliata all'Empoli Football Club, lo conducono a 13 anni nel settore giovanile del club toscano. Qui, diciannovenne, conosce Ilenia, che sposa il 15 giugno 2002, e dalla quale ha due figli.\nCaratteristiche tecniche.\nGiocatore.\nVeloce, longevo e dotato di ottima tecnica, ha giocato come esterno d'attacco per buona parte della carriera; dalla stagione 2009-2010, con il passaggio del compagno di reparto Fabio Quagliarella al Napoli, ha iniziato a ricoprire il ruolo di centravanti, in cui ha mostrato ottimo senso del gol, affinando negli anni le proprie abilit\u00e0 realizzative.\nHa dimostrato, nel corso della sua carriera, di essere un ottimo rigorista e di essere abile nel tiro dalla distanza.\nCarriera.\nGiocatore.\nClub.\nNel 1996 viene portato all' da Maurizio Niccolini, responsabile delle giovanili, senza alcuna spesa d'ingaggio da parte della societ\u00e0. Ottiene una presenza nel campionato 1996-97, che riporta i toscani in A. Nelle stagioni seguenti gioca in C2 con e , totalizzando 18 gol in 45 gare.\nNel 1999 rientra all'Empoli, nel frattempo retrocesso in serie cadetta. Conquistata un'altra promozione, il 14 settembre 2002 esordisce in massima serie segnando al . Il 17 novembre \u00e8 autore di una tripletta alla , contribuendo alla vittoria per 4-2.\nTerminata la stagione 2003-04 con la retrocessione dei toscani, il 31 agosto firma infatti per i friulani. Concludendo il torneo 2004-05 in quarta posizione, la squadra entra per la prima volta in Champions League. Il 2 novembre 2005 realizza una doppietta contro il , non sufficiente tuttavia a evitare la sconfitta per 4-3. Confermatosi un prolifico finalizzatore per l'undici friulano anche durante le stagioni successive, nel campionato 2009-10 supera il primato di reti di Bettini e taglia il traguardo delle 100 marcature in A. Vince anche il titolo di capocannoniere, impresa replicata l'anno successivo, in cui trova inoltre la centesima rete in A con i bianconeri.\nIl 23 ottobre 2011 contribuisce con due gol alla vittoria sul (3-0), che riporta i friulani al comando della classifica dopo 11 anni. Grazie anche alle sue realizzazioni, l'Udinese raggiunge per due anni di fila i preliminari della Champions League ottenendo un quarto ed un terzo posto in campionato. All'inizio della stagione 2014-15 segna 6 gol in 2 partite, mettendosi in particolare evidenza per la quaterna alla in Coppa Italia. Durante quest'annata taglia importanti traguardi, ovvero le 400 presenze e le 200 reti in Serie A: entrambi i record vengono stabiliti nella partita col del 23 novembre 2014, terminata 1-1. Il 3 maggio 2015 supera Roberto Baggio per numero di gol in Serie A, decidendo con un colpo di tacco la sfida contro il . Si ritira al termine del campionato 2015-16, in cui aiuta i bianconeri a raggiungere la salvezza. L'ultima partita della sua carriera \u00e8 quella con il del 15 maggio 2016, persa per 2-1, in cui segna su rigore.\nNazionale.\nConvocato dal commissario tecnico Trapattoni, esordisce in nazionale il 20 novembre 2002, a 25 anni, giocando titolare nella partita amichevole contro la (1-1) disputata a Pescara.\nIl 18 febbraio 2004 realizza il suo primo gol, nella partita amichevole contro la (2-2) giocata a Palermo.\nNon viene mai preso in considerazione nel successivo ciclo guidato dal CT Lippi, ma trova invece spazio con il CT Roberto Donadoni. Il 12 settembre 2007, durante le qualificazioni al , segna la doppietta decisiva contro l'. Partecipa poi alla fase finale del torneo, giocando due partite: nei quarti di finale contro la fallisce, al pari di Daniele De Rossi, un rigore della sequenza finale contribuendo all'eliminazione azzurra.\nRimane nel giro della Nazionale anche nel secondo periodo di Lippi, tornato sulla panchina della squadra nel 2008. Nel primo incontro delle qualificazioni al , risulta determinante con una doppietta nella vittoria contro . Il tecnico viareggino punta su di lui anche per la fase finale del Mondiale, schierandolo nelle tre partite del girone eliminatorio. Nella sfida persa 3-2 con la , che condanna i campioni del mondo ad un'eliminazione prematura, l'attaccante segna il gol del temporaneo 2-1. Il suo rendimento viene giudicato dalla stampa come uno dei pochi sufficienti.\nDopo due anni di assenza, a 34 anni viene richiamato in nazionale dal CT Prandelli, che lo inserisce tra i convocati per il . Nella gara d'esordio contro la Spagna, subentra a Mario Balotelli e trova il gol del vantaggio. La partita finisce 1-1; il suo gol rimarr\u00e0 l'unico sub\u00ecto dagli iberici nel corso del torneo. Viene impiegato in cinque partite, compresa la finale persa 4-0 contro le stesse \"Furie Rosse\", nella quale subentra a Cassano all'inizio del secondo tempo.\nLa manifestazione continentale rimane per lui l'ultima esperienza in azzurro: declina infatti la chiamata per la Confederations Cup 2013 e non viene selezionato per il .\nAllenatore.\nNell'estate 2018 si accorda con lo allenato da Pasquale Marino, suo allenatore all\u2019Udinese, divenendo il suo collaboratore tecnico nella formazione ligure. A seguito di un problema familiare non seguir\u00e0 Pasquale Marino nell'avventura al Palermo, peraltro mai iniziata a causa della mancata iscrizione dei rosanero.\nL'8 luglio 2019 viene nominato nuovo allenatore della squadra Under-17 dello Spezia. Nell'agosto del 2020 riceve il \"Premio Scopigno\" come miglior allenatore di Settore Giovanile della stagione: Di Natale, alla sua prima esperienza da tecnico, prima della sospensione dei campionati per il COVID, con la sua squadra occupava il sesto posto in classifica a meno due dai play-off. Non viene per\u00f2 confermato per la stagione seguente e a settembre inizia a frequentare a Coverciano Il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nL'11 aprile 2021 sostituisce il dimissionario Silvio Baldini sulla panchina della che in quel momento si trova al 15\u00ba posto in Serie C, iniziando cos\u00ec la carriera da capo allenatore con il club apuano. Il 18 aprile seguente esordisce allo Stadio dei Marmi con una preziosa vittoria in chiave salvezza, sconfiggendo per 3-1 la , altra squadra in piena lotta per non retrocedere. Con una vittoria, un pareggio e una sconfitta termina il campionato al 16\u00ba posto con 44 punti. A fine stagione viene confermato firmando un contratto biennale.\nStatistiche.\nTra club e nazionale maggiore, Di Natale ha giocato globalmente 728 partite segnando 311 reti, alla media di 0,43 gol a partita.\nPresenze e reti nei club.\n\"Statistiche aggiornate al termine della carriera da calciatore.\"\nStatistiche da allenatore.\n\"Statistiche aggiornate al 12 dicembre 2021\"."}
{"id": "2954489", "revid": "1907666", "url": "https://it.wikipedia.org/wiki?curid=2954489", "title": "Atto di uniformit\u00e0 del 1662", "text": "L'\"Atto di uniformit\u00e0\" \u00e8 un atto del Parlamento inglese (parte del Codice di Clarendon), promulgato sotto il regno di Carlo II nel 1662. Esso prescrive la forma di culto pubblico da praticarsi nell'ambito della Chiesa di Inghilterra, religione di Stato, secondo il formulario del Book of Common Prayer. Esso pure richiedeva l'ordinazione da parte del vescovo di tutti i ministri di culto, re-introdotta dopo che i puritani avevano abolito molte caratteristiche episcopali della chiesa durante la guerra civile.\nStoria.\nLa restaurazione del 1660 pone termine al periodo in cui il Calvinismo puritano era in ascesa nella Chiesa di Inghilterra, sebbene un vasto numero di ministri di culto continuavano a sostenere idee generalmente puritane. Dapprima si spera che le diverse tendenze possano essere riconciliate in un nuovo accordo sul modello elisabettiano, ma i negoziati sono sospesi a causa degli episcopaliani di ritorno e la riluttanza dei Puritani a compromettere i principi per i quali avevano combattuto durante la guerra civile. Il re continua a cercare una soluzione che comprenda tutti meno gli estremisti delle varie fazioni. Questa era la speranza dell'Atto di Uniformit\u00e0, che riceve il consenso regale il 19 maggio 1662.\nSi decide di rendere il giorno di San Bartolomeo (24 agosto) 1662 il termine ultimo per la sottoscrizione, ma diventa chiaro che un grande numero di ministri di culto per quella data non si erano conformati. Il termine cos\u00ec viene esteso al 25 dicembre 1663 per dare tempo ai vescovi di persuadere gli indecisi. Le pene per non volersi sottomettere a quest'Atto erano molto meno severe che nei precedenti Atti di Uniformit\u00e0, il che indica forse come il sostegno popolare di questa misura non fosse cos\u00ec grande.\nNell'ambito della Chiesa di Inghilterra l'impatto dottrinale di questo Atto \u00e8 quello di rafforzare la posizione dei Trentanove Articoli come l'unica affermazione di fede ed il Book of Common Prayer come la sua espressione cultuale.\nIl Book of Common Prayer era essenzialmente protestante come dottrina, sebbene contenesse elementi del cerimoniale introdotti dall'arcivescovo William Laud (1633-1645) nelle controversie che sarebbero risultate nella guerra civile. Con poche piccole modifiche rimane a tutt'oggi la versione autorizzata dal parlamento inglese e dalla chiesa anglicana.\nLa grande espulsione.\nQuando quest'Atto di uniformit\u00e0 viene ratificato, pi\u00f9 di 1700 ministri di culto (il 20% del totale) rassegnano le dimissioni dalla Chiesa di Inghilterra. Gran parte di questi erano Puritani e cos\u00ec di quest'Atto si pu\u00f2 dire che rappresenti l'espulsione del Puritanesimo dalla chiesa nazionale. I dissenzienti, com'erano chiamati questi ministri, formano cos\u00ec chiese proprie, gran parte delle quali ancora esistono come \"Chiese libere\" (battisti, congregazionalisti e presbiteriani). Questo passer\u00e0 alla storia come \"the Great Ejection\" (la grande espulsione) del 1662.\nRevisioni.\nL'Atto di uniformit\u00e0 del 1662 continua ad essere fondamentale documento costituzionale della Chiesa di Inghilterra sebbene diverse sue parti siano state abrogate o modificate, specialmente dalla met\u00e0 del XIX secolo."}
{"id": "2954501", "revid": "124218308", "url": "https://it.wikipedia.org/wiki?curid=2954501", "title": "Codice di Clarendon", "text": "Dicesi Codice di Clarendon (Clarendon Code) una serie di quattro documenti legislativi del Parlamento inglese dal 1661 al 1665, che prendono nome dal Lord Cancelliere Edward Hyde conte di Clarendon. Esso intendeva proteggere la chiesa nazionale inglese da tendenze eversive che, secondo i proponenti, ne avrebbero pregiudicato la funzione ed il buon ordine, contenendo il dissenso soprattutto dopo la drammatica esperienza della guerra civile.\nIl Codice di Clarendon comprende:"}
{"id": "2954502", "revid": "767487", "url": "https://it.wikipedia.org/wiki?curid=2954502", "title": "Bjuvia", "text": "La bjuvia (gen. Bjuvia), nota anche con il nome di Paleocycas, \u00e8 una pianta estinta, appartenente alle cicadali. Visse tra il Permiano superiore e il Giurassico (255-160 milioni di anni fa).\nDescrizione.\nQuesta pianta era piuttosto simile a una \"Cycas\" attuale, ma differiva dalle forme odierne per numerose caratteristiche, soprattutto per quanto riguarda le foglie dalla nervatura parallela. Lo schema fogliare di \"Bjuvia\" ricordava quello di alcune felci del Carbonifero (come \"Taeniopteris\"). Le dimensioni delle foglie erano notevoli, e potevano superare la lunghezza di cinquanta centimetri e la larghezza di quindici. L'intera pianta poteva superare l'altezza di otto metri.\nClassificazione.\nLa bjuvia \u00e8 un esempio arcaico di cicadale, un gruppo di piante ancora ben rappresentato attualmente. Successivamente si svilupparono altre cicadali pi\u00f9 evolute, con uno schema fogliare pi\u00f9 complesso, come le bennettitine (ad es. \"Williamsonia\"). Tra le varie specie di \"Bjuvia\", da ricordare \"Bjuvia simplex\" e \"B. dolomitica\", quest'ultima rinvenuta in Trentino-Alto Adige.\nHabitat.\nQueste piante vivevano in ambienti aperti e soleggiati, principalmente in pianura. Le cicadali, durante il Triassico, si diffusero in molti territori precedentemente occupati dalle piante tipiche delle zone umide, come \"Lepidodendron\" e \"Sigillaria\"."}
{"id": "2954508", "revid": "3115", "url": "https://it.wikipedia.org/wiki?curid=2954508", "title": "Collarada", "text": "La Collarada \u00e8 un picco dei Pirenei di 2.886\u00a0m di altezza, situato nella comarca aragonese della Jacetania (Spagna), di cui costituisce il rilievo pi\u00f9 elevato. Fa parte degli spazi naturali protetti dalla Comunit\u00e0 Europea e, dal 2010, delle Zone di Speciale Conservazione (\"Zonas de Especial Conservaci\u00f3n\") d'Aragona.\nGeografia, geologia e ambiente.\nLa montagna \u00e8 interamente compresa nel territorio comunale di Villan\u00faa, a pochi chilometri dalla frontiera con la Francia. \u00c8 costituita in massima parte da rocce calcaree e presenta numerose formazioni carsiche. Col tempo si \u00e8 venuto infatti a creare un complesso sistema di grotte interne, di fosse, di precipizi, percorsi da ruscelli o occupati da piccoli laghi, uno dei quali \u00e8 situato nella parte centrale del rilievo. Di particolare suggestione e meta di gite organizzate ed escursioni sono la \"Cueva de las G\u00fcixas\", nota anche come \"Grutas Viejas\", la \"Fuente Candalo\", la \"Fosa Vernero\" e la \"Fosa del Infierno\", che ha una profondit\u00e0 di oltre settecento metri e una lunghezza di quasi due chilometri e mezzo.\nTurismo e manifestazioni sportive.\nSulle dorsali (soprattutto su quella meridionale) e sulle pendici della Collarada vengono praticati anche sport di vario tipo: alpinismo, ciclismo di montagna e sci. Fra la seconda met\u00e0 degli anni novanta e i primi anni del decennio successivo vi si sono svolte anche competizioni di biathlon (in bicicletta e a piedi) che, partendo da Sabi\u00f1\u00e1nigo, nell'Alto G\u00e1llego, raggiungevano la cima della montagna, lungo un percorso irto di difficolt\u00e0 che si snodava per circa trenta chilometri all'andata e per altrettanti al ritorno."}
{"id": "2954513", "revid": "11959", "url": "https://it.wikipedia.org/wiki?curid=2954513", "title": "Rida Pasci\u00e0 al-Rikabi", "text": ""}
{"id": "2954517", "revid": "729019", "url": "https://it.wikipedia.org/wiki?curid=2954517", "title": "Superliga 2008-2009 (Slovacchia)", "text": "L'edizione 2008-09 della Superliga (chiamata anche Corgo\u0148 Liga per motivi di sponsorizzazione) vide la vittoria finale dello Slovan Bratislava.\nCapocannoniere del torneo fu Pavol Masaryk (Slovan Bratislava) con 15 reti."}
{"id": "2954518", "revid": "104458", "url": "https://it.wikipedia.org/wiki?curid=2954518", "title": "Ispettore Cramer", "text": ""}
{"id": "2954520", "revid": "1305772", "url": "https://it.wikipedia.org/wiki?curid=2954520", "title": "Cesare Breveglieri", "text": "Biografia.\nCesare Breveglieri nacque a Milano il 12 marzo 1902 da genitori ferraresi. Frequent\u00f2 le magistrali e contemporaneamente la scuola serale per artefici all'Accademia di Brera. Pass\u00f2 attraverso esperienze diverse: maestro, impiegato, commesso viaggiatore, ma seppe mantenere viva la propria vocazione artistica, finch\u00e9 nel 1928, abbandonate queste attivit\u00e0, si dedic\u00f2 completamente alla pittura.\nIl suo primo contatto con la critica milanese fu positivo ed avvenne in occasione di una mostra sindacale al Palazzo de La Permanente nel 1929, dove espose il quadro \"Le ballerine\". Nel 1930 vinse il premio \"Pensionato Sarfatti\", della Cassa di Risparmio delle Provincie Lombarde con il quadro \"Maternit\u00e0\" che gli consent\u00ec di recarsi a studiare prima a Roma e a Firenze e poi a Parigi, dove rimase per un lungo periodo. In occasione del pensionato Sarfatti del 1932 una sua opera, \"San Martino\", venne acquistata dalla Fondazione Cariplo.\nAm\u00f2 Picasso, Matisse, ma particolarmente lo attrassero Maurice Utrillo e Henri Rousseau, perch\u00e9 pi\u00f9 vicini al suo mondo poetico. Essi gli insegnarono a capire il fascino del quotidiano, di quello che avviene sotto gli occhi ogni giorno e a penetrarlo senza lasciarsi prendere dall'apparenza. Rientrato in Italia lavor\u00f2 attivamente e partecip\u00f2 alla vita culturale di quel periodo a Milano. Legato da rapporti di amicizia con diversi pittori tra i quali Carlo Carr\u00e0 (al quale fece un ritratto), Gianfilippo Usellini, Francesco Speranza, Donato Frisia, Filippo de Pisis. Di quest'ultimo amava la spontaneit\u00e0 e felicit\u00e0 dell'operare. Interessante \u00e8 la corrispondenza intrattenuta con Guglielmo Usellini, uno dei fondatori della rivista culturale \"Arca\".\nIl pittore Felice Carena, docente all'Accademia di belle arti di Firenze gli chiese una sua opera da esporre tra quelle degli artisti pi\u00f9 significativi di quel periodo. Venne chiamato a far parte della Commissione giudicatrice dei saggi eseguiti nella scuola superiore degli artefici all'Accademia di Brera a partire dal 1936 al 1939. Insegn\u00f2 presso la Societ\u00e0 Umanitaria dal 1935 al 1937. Nel 1938 tenne la sua prima personale alla \"Galleria del Milione\". Nel 1940 fu richiamato sotto le armi. Da questa amara esperienza \u00e8 nato il quadro \"Rancio della territoriale\", che in buona fede mand\u00f2 a Roma ad una mostra che avrebbe dovuto celebrare l'esercito italiano. In mezzo a tante opere solenni, i suoi \"patetici soldatini\" parvero un'irriverente denuncia, e il quadro fu respinto. Se ne accorse il poeta Leonardo Sinisgalli: \"Tu sei un pittore!\" gli disse.\nCongedato nel 1942 raggiunse la famiglia sfollata a Robbiate. Qui visse tre anni sereni e qui dipinse la verde campagna, i contadini, i campi di granoturco, le piccole chiese, il ponte di Paderno; con lo stesso amore minuzioso con cui a Milano, aveva saputo cogliere l'atmosfera e i personaggi del teatro Gerolamo e di San Siro, o in riviera, la gente che passeggia sul lungomare affiancato di palme. \"L'Utrillo italiano\" cos\u00ec lo defin\u00ec Liana Bortolon. (\"Grazia\" n.1395 - anno 1967).\nNel 1946 collabor\u00f2 con la rivista di cultura e di attualit\u00e0 \"La Lettura\" del Corriere della Sera commentando con disegni umoristici fatti e avvenimenti del tempo. Tenne la sua ultima personale nel 1946 alla Galleria del Camino in via Sant'Andrea a Milano. Mor\u00ec nel 1948 nella piena maturit\u00e0 artistica, alla vigilia di una profonda svolta nella sua pittura, come confidava all'amico di sempre Giovanni Fumagalli durante la malattia.\nVenne sepolto al cimitero monumentale di Milano.\nMostre.\nHa svolto un'intensa attivit\u00e0 artistica ed ha partecipato a numerose mostre:"}
{"id": "2954526", "revid": "466539", "url": "https://it.wikipedia.org/wiki?curid=2954526", "title": "Massimo Nicolini", "text": "Biografia.\nNato a Rimini effettua gli studi nella sua citt\u00e0 e si indirizza poi verso la sua passione per il teatro. Viene ammesso alla Scuola di teatro Alessandra Galante Garrone di Bologna dove si diploma nel 2005. Nel 2006 vince il Premio Hystrio riservato a giovani talenti emergenti, neodiplomati nelle scuole nazionali. Nello stesso anno viene scelto insieme ad altri due giovani attori a livello nazionale come partecipante al master internazionale di alta formazione \u00c9cole des ma\u00eetres. Frequenta poi diversi stage artistici di specializzazione. Nel 2010 vince il Premio Siracusa Stampa Teatro."}
{"id": "2954527", "revid": "76963", "url": "https://it.wikipedia.org/wiki?curid=2954527", "title": "Irma Carolina Di Monte", "text": "Biografia.\nNata in Argentina, si trasferisce in Italia, dove studia presso la scuola del Teatro Colli di Bologna. Come attrice la ricordiamo dalla terza alla nona stagione di \"Distretto di Polizia\" con il ruolo di \"Adele\". Nel 2007 recita nella settima stagione de \"La squadra\". Nel 2008 recita in \"Amiche mie\" e \"Crimini bianchi\". Nel 2015 prende parte a Gli ultimi saranno ultimi dove recita nei panni di una donna transgender."}
{"id": "2954531", "revid": "83531", "url": "https://it.wikipedia.org/wiki?curid=2954531", "title": "Rogatywka", "text": "Rogatywka (a volte tradotto come \"berretto con la visiera'\") \u00e8 il nome generico polacco per un berretto asimmetrico con visiera a quattro punte utilizzato da varie formazioni militari polacche attraverso i secoli. Si tratta di un lontano parente del suo predecessore del XVIII secolo: il \"konfederatka\" (chiamato cos\u00ec perch\u00e9 fu utilizzato da parte dei membri della Confederazione di Bar), anche se un berretto simile era gi\u00e0 stato utilizzato dalla cavalleria leggera fin dal XIV secolo. Questo berretto \u00e8 di solito fabbricato in pelle nera o marrone, ha quattro punte e una piccola visiera. Questo tipo di cappello deriva anche dalla particolare forma del copricapo polacco Czapka.\nUtilizzo.\nQuesto berretto viene utilizzato sia nella versione morbida sia rigida. Il modello rigido di color verde oliva con visiera nera \u00e8 ancora oggi utilizzato per le uniformi di gran gala. Il modello morbido \u00e8 stato utilizzato da prima della Seconda guerra mondiale, \u00e8 stato poi ritirato dopo il 1990.\nNella maggior parte dei casi sui berretti non \u00e8 riportato l'emblema del corpo, ma una versione modificata dello stemma della Polonia: l'aquila bianca.\nSignificato dei differenti colori:"}
{"id": "2954532", "revid": "599013", "url": "https://it.wikipedia.org/wiki?curid=2954532", "title": "Battaglia di Maysal\u016bn", "text": ""}
{"id": "2954533", "revid": "767487", "url": "https://it.wikipedia.org/wiki?curid=2954533", "title": "Michele Cardinali", "text": "Carriera.\nCresciuto nelle giovanili della Victoria Libertas Pesaro, ha militato nel Basket San Lazzaro in Serie B2 e successivamente nell'Argenta Pallacanestro in B1. Dal 2002 al 2004 ha giocato nella Benedetto XIV Cento; nelle tre stagioni successive ha disputato la Serie B d'Eccellenza con Forl\u00ec.\nDal 2007 \u00e8 passato alla New Basket Brindisi, con la quale ha disputato tre stagioni consecutive. Nel 2007-08 ha conquistato la promozione in Legadue, nel 2009-10 ha centrato - da capitano - quella in massima serie. Nella stagione 2010-11 \u00e8 passato al Basket Barcellona. Nell'ottobre 2011 passa all'Orlandina Basket, formazione militante nella Divisione Nazionale A.\nIn totale vanta 87 presenze in Legadue, collezionate in tre stagioni (due con Brindisi, l'ultima con Barcellona)."}
{"id": "2954545", "revid": "1977442", "url": "https://it.wikipedia.org/wiki?curid=2954545", "title": "Dontaye Draper", "text": ""}
{"id": "2954547", "revid": "1048993", "url": "https://it.wikipedia.org/wiki?curid=2954547", "title": "Vita di Dante", "text": "Vita di Dante \u00e8 uno sceneggiato televisivo diretto da Vittorio Cottafavi su sceneggiatura di Giorgio Prosperi, trasmesso dalla RAI in tre puntate sull'allora Programma Nazionale dal 12 dicembre al 19 dicembre 1965.\nLa \"fiction\" faceva parte della trilogia delle \"Vite celebri\" curata da Angelo Guglielmi, comprendente anche \"Vita di Michelangelo\", regia di Silverio Blasi, trasmessa l'anno prima, 1964, e \"Vita di Cavour\", diretta da Piero Schivazappa, che sarebbe andata in onda nel 1967.\nStoria.\nNei panni del sommo poeta Dante Alighieri era l'attore Giorgio Albertazzi, affiancato da Loretta Goggi (Beatrice Portinari dalla presenza \"muta e simbolica\"), Renzo Palmer, Luigi Vannucchi ed un \"cast\" di attori di vaglia, molti dei quali di formazione teatrale, con Riccardo Cucciolla presente come voce fuori campo in funzione di narratore.\nNell'economia della finzione televisiva, vengono alternati spezzoni di film documentario ad episodi sceneggiati concernenti la vita di Dante, anche sotto l'aspetto politico, oltre che letterario, per i quali il coreografo Da Senigallia ha concepito per la circostanza \"un'ambientazione pi\u00f9 evocativa che realistica\". In questo quadro, il protagonista Albertazzi \"tratteggia un Dante svincolato dall'iconografia tradizionale\", mostrando di s\u00e9 un aspetto meno tradizionale e maggiormente provocatorio.\nLe tre puntate della \"fiction\" sono dedicate rispettivamente a tre distinti temi: l'amore, il valore, la salvezza.\nCritica.\nLo sceneggiato, trasmesso nel settimo centenario della nascita di Dante, costituiva \"un impegnato spesso riuscito tentativo di ricostruire la vita di Dante Alighieri evitando nel contempo le secche del \u00abculturale\u00bb televisivo e anche quelle del teleromanzo facilone\".\nIn questo senso, \"le puntate migliori sono quelle imperniate sulla vita politica di Dante (la battaglia di Campaldino, gli scontri con la fazione dei guelfi di Corso Donati, lo scontro personale con papa Bonifacio VIII\", qui interpretato da \"un torvo e nevrotico\" Claudio Gora).\nDi eguale parere l\"'Enciclopedia della televisione\" secondo cui la \"fiction\" - che \u00e8 tutt'altro che \"una biografia romanzata\" - funziona da \"spunto per una rigorosa ricostruzione della vita del poeta\", impegno affrontato dal regista Vittorio Cottafavi con l'ausilio dei collaudati Prosperi come sceneggiatore e Colasanti, costumista, gi\u00e0 impiegati per la \"Vita di Michelangelo\"."}
{"id": "2954549", "revid": "287204", "url": "https://it.wikipedia.org/wiki?curid=2954549", "title": "A Profesionalna Futbolna Grupa 2002-2003", "text": "L'edizione 2002-2003 della A Profesionalna Futbolna Grupa vide la vittoria finale del che conquista cos\u00ec il ventinovesimo titolo.\nCapocannoniere del torneo fu Georgi \u010cilikov del Levski Sofia con 23 reti."}
{"id": "2954554", "revid": "767487", "url": "https://it.wikipedia.org/wiki?curid=2954554", "title": "Jarrius Jackson", "text": "Carriera.\nCresciuto nella squadra di basket della Texas Tech University di Bobby Knight, durante gli anni con i Red Raiders si \u00e8 rivelato come una delle migliori guardie della Big 12 dell'NCAA chiudendo il quadriennio con 16,7 punti, 3,3 rimbalzi e 2,7 assist a partita.\nArriva in Europa del 2007 dove firma un contratto annuale con La Palma in LEB Oro, la seconda serie spagnola. L'anno successivo gioca in Ucraina al Chimik Ju\u017enyj. Termina la stagione al MBK Mykola\u00efv.\nSbarca in Italia nel 2009 quando viene ingaggiato dalla Junior Casale con cui firma un biennale.\nNell'estate del 2010 firma un biennale per la Prima Veroli. sempre nella seconda serie italiana\nDopo due buone annate in ciociaria, il 24 luglio 2012 firma un contratto con la Vanoli Cremona. In data 14 gennaio 2013 gli viene conferita la cittadinanza italiana da Comune e Prefettura di Frosinone per via delle origini italiane della moglie. Jackson viene confermato da Cremona per la stagione 2013-14.\nNel luglio 2014 firma per l'Azzurro Napoli Basket in serie A2 Gold.\nIl 21 gennaio 2015 torna in Serie A alla Reyer Venezia."}
{"id": "2954569", "revid": "412743", "url": "https://it.wikipedia.org/wiki?curid=2954569", "title": "Paizuri", "text": ""}
{"id": "2954573", "revid": "300067", "url": "https://it.wikipedia.org/wiki?curid=2954573", "title": "Jan Mo\u010dnik", "text": ""}
{"id": "2954577", "revid": "1573940", "url": "https://it.wikipedia.org/wiki?curid=2954577", "title": "Chiesa del Purgatorio al Cimitero dei colerosi", "text": "La chiesa del Purgatorio \u00e8 una delle chiese monumentali della citt\u00e0 di Napoli.\nLa chiesa \u00e8 sita nel cimitero dei colerosi, a fianco della celebre architettura funeraria opera di Ferdinando Fuga, il cimitero delle 366 Fosse.\nL'edificio di culto \u00e8 sorto nel 1837 per accogliere i morti dell'epidemia di colera prima della sepoltura. La chiesa \u00e8 stata per molto tempo parte integrante della vita dei cittadini, poich\u00e9 qui si celebrarono messe per circa 18.000 defunti.\nVenne realizzata da Leonardo Laghezza e considerata da sempre una pregevole opera che presentava un altare maggiore in marmi bianchi e neri. Vero e proprio vanto della chiesa era per\u00f2 il dipinto del Salvatore risalente al XVII secolo, di artista ignoto e posto qui da un fedele. L'esterno \u00e8 preceduto da una scaletta un tempo rivestita da bei marmi decorativi.\nOggi la struttura versa in pessime condizioni conservative ed \u00e8 diventata un rifugio per colombi ed altri animali stanziati in zona. Della struttura primitiva \u00e8 rimasto davvero poco, risultano quasi completamente scomparsi anche gli affreschi di Serafino Giannini. La struttura per un certo periodo \u00e8 stata usata anche come deposito e/o officina meccanica.\nIl fabbricato \u00e8 tutt'intorno circondato da antiche statue, tra le quali si ricorda quella rappresentante San Rocco."}
{"id": "2954579", "revid": "991694", "url": "https://it.wikipedia.org/wiki?curid=2954579", "title": "Presidenti della Romania", "text": ""}
{"id": "2954580", "revid": "122951758", "url": "https://it.wikipedia.org/wiki?curid=2954580", "title": "Meridiano Zero (movimento)", "text": "Meridiano Zero \u00e8 stato un movimento politico di estrema destra, nato nel 1991. Secondo G. Semprini e M. Caprara, nonostante \u00ab[...] il progetto sembri di alto livello [e] malgrado gli ideali altisonanti, alcuni critici vedono in Movimento Zero soltanto un'operazione di marketing rivolta agli studenti liceali\u00bb. Sempre secondo quanto riportato da Semprini e Caprara, tra le diverse anime del movimento non manca quella pi\u00f9 violenta, e \u00ab[...] nel passato del movimento ci sarebbero assalti agli immigrati e collusioni con gli skin\u00bb, oltre all'accusa, sebbene mai provata, di aver fatto esplodere una sede del PDS.\nLe origini.\nIl movimento prende corpo l'8 settembre 1991, data evidentemente emblematica per la destra italiana, dalla fusione di alcuni gruppi di fuoriusciti dal Fronte della Giovent\u00f9 romano, a seguito di fratture determinatesi nell'ambiente giovanile missino dopo la decisione del partito di appoggiare l'intervento americano in Iraq, ed a causa di tensioni politiche derivate dalla rottura di equilibri interni all'organizzazione romana del Fronte della Giovent\u00f9. La costituzione nasce sotto il segno della battaglia: il 4 ottobre 1991 il primo gruppo di militanti di Meridiano Zero si rende protagonista di violenti incidenti con appartenenti ai collettivi studenteschi di estrema sinistra nella Facolt\u00e0 di Lettere e Filosofia dell'Universit\u00e0 di Roma.\nI promotori del nascente movimento politico provenivano principalmente dalle sezioni del MSI del Prenestino, della Garbatella-EUR, del nucleo Monteverde, dell'Appio-Latino (tutti facenti capo al \"coordinamento Roma ovest\", della storica sezione Colle Oppio) e di quella del Nomentano e di Montesacro con estensione anche a Tivoli (vicino a Roma) Ostia, Ladispoli e Fiumicino.\nInizialmente il movimento sceglie come sezione politica di riferimento quella del Prenestino, in via Muzio Attendolo (poi oggetto di un attentato dinamitardo), ma poco dopo - a seguito delle numerose adesioni - si rende necessaria l'apertura di nuove sedi, tra cui quella di via Catania e successivamente quella di via Castelfidardo. Quest'ultima rester\u00e0 l'unica sede aperta dopo lo scioglimento e continuer\u00e0 l'attivit\u00e0 del Centro Studi fino al 1995, quando i rimanenti membri dell'Ufficio Politico originario decidono di aderire alla nascente Fiamma Tricolore di Pino Rauti.\nAlla direzione politica del nuovo movimento chiamano Rainaldo Graziani, figlio del carismatico leader di Ordine Nuovo Clemente Graziani, anche se il movimento \u00e8 guidato da un Direttivo di cui facevano parte figure storiche della destra sociale romana provenienti dal Fronte della Giovent\u00f9 e da altri gruppi extraparlamentari come Ugo Cassone, Stefano Schiavi, Francesco Mancinelli, Valerio Cutonilli, Stefano Filetti.\nBasi ideologiche.\nIl movimento mutua la denominazione da uno scritto del filosofo tedesco Ernst J\u00fcnger dal titolo \"Trattato del Ribelle\" e dalla decisione del regime fascista di istituire un proprio meridiano zero passante da Battipaglia (SA), da contrapporre a quello di Greenwich. Le caratteristiche del movimento sono due: il suo simbolo Algiz (la runa della vita nonch\u00e9 lettera etrusca) e l'invito alla cosiddetta tecnoribellione. \nInizia la sua opera nelle scuole e nelle universit\u00e0 dove riscuote successo per le tesi propugnate sulla tecnoribellione.\nSi proclama differente dagli altri gruppi della destra radicale romana ed italiana, sostenendo di attuare un tipo di politica diversa attenta ai giovani ma anche al sociale. Tra gli slogan adottati:\nUn'operazione di marketing politico particolarmente azzeccata porter\u00e0 i mass-media ad interessarsi al gruppo. Per divulgare le finalit\u00e0 del movimento tecnoribelle, Rainaldo Graziani tiene a Roma una conferenza stampa presso l'Albergo Nazionale in Piazza di Montecitorio, davanti al Parlamento italiano. Radio Radicale trasmette l'audio integrale dei lavori, contestati da Diego Masi, futuro parlamentare per il Patto Segni, Rinnovamento Italiano e Forza Italia.\nMeridiano Zero ha anche un giornale di riferimento \"Orientamenti e ricerca\", diretto da Gabriele Adinolfi, gi\u00e0 leader di Terza Posizione.\nAgli studenti delle scuole medie superiori \u00e8 dedicato il bollettino \"Mister Tuttle\".\nLe liste di rappresentanti studenti-militanti di Meridiano Zero concorrono nelle elezioni all'Universit\u00e0 (La Sapienza) e nelle scuole medie superiori romane (tra cui Tasso, Mamiani e Peano) riuscendo in alcuni casi ad eleggere propri membri nei consigli studenteschi locali.\nLa ritualit\u00e0 riveste un ruolo fondamentale per l'identit\u00e0 del gruppo. Meridiano Zero celebra il solstizio d'estate e d'inverno, propendendo per una visione neo-pagana dell'esistenza, officiando al sole il culto della \"pietas\" romana per la costituzione di \"Uomini Nuovi\". La ricorrenza del 21 aprile, Natale di Roma, viene celebrata sul colle Palatino e ai Fori Imperiali. Tra gli autori pi\u00f9 letti dai militanti c'\u00e8 il filosofo della prisca tradizione romana Julius Evola.\nLa manifestazione pi\u00f9 eclatante si tiene per le strade di Roma il 9 maggio 1992. Un corteo di alcune centinaia di giovani con bandiere rosse con la runa di Algiz in cerchio bianco e striscioni sulla tecnoribellione attraversa il centro della Capitale partendo da Piazza Santa Maria Maggiore sino a Piazza SS. Apostoli, percorrendo via Merulana, via dei Fori Imperiali e Piazza Venezia. Il corteo viene turbato dalla provocazione della futura europarlamentare somala Dacia Valent, fondatrice di Rifondazione Comunista dopo lo scioglimento del P.C.I., che tenta di interrompere lo snodo dei manifestanti - invero regolarmente autorizzati.\nMeridiano Zero opta per l'autoscioglimento nel 1993 notificando la decisione al ministro dell'interno ed alla DIGOS. \"Meridiano zero\", come ricorda un documento (dedicato allo scomparso Walter Spedicato, tra i fondatori di Terza Posizione, morto in Francia) allegato alla lettera, \u00e8 nato nel settembre del 1991 \u00abper rispondere ad esigenze di natura politica e dottrinaria proprie di un ambito politico giovanile di estrema destra\u00bb. L'autoscioglimento, prosegue la nota, vuole essere \u00abil preludio a un rilancio e alla prosecuzione pi\u00f9 intensa e qualificante del movimento [...]. Siamo riusciti a superare quella logica neo fascista, che comunque abbiamo rappresentato, e di questo siamo fieri, ma che oltre ad un patrimonio indissolubile, rappresenta anche un ostacolo per garantire una continuit\u00e0 con il futuro [...] [l'organizzazione comunque] non intende scomparire, ma proseguire in forme nuove la propria attivit\u00e0\u00bb. "}
{"id": "2954581", "revid": "765341", "url": "https://it.wikipedia.org/wiki?curid=2954581", "title": "Piramide satellite", "text": "La Piramide satellite o rituale o cultuale \u00e8 una piramide con funzione simbolica facente parte del complesso funerario e ubicata nel peribolo a sud della piramide principale anche se dalla V dinastia, per ignoti motivi, venne orientata sull'asse sud-est. \nDalla simbolica sepoltura, edificata ad Abydos, dai sovrani predinastici e protodinastici nella loro veste di Osiride prendeva origine la Tomba a sud di Djoser che unific\u00f2 le due sepolture nel suo complesso funerario con i relativi aspetti divini. \nQuesta tomba aveva in origine la forma di mastaba con gli appartamenti a vari metri nel sottosuolo ai quali si accedeva con una discenderia scalinata ed era riccamente decorata come la piramide principale.\nSuccessivamente questa mastaba si trasform\u00f2 nella piramide satellite formante con il proprio peribolo, se presente, un vero e proprio complesso piramidale secondario, cenotafio del sovrano personificazione del dio Osiride mentre la piramide principale ne rappresentava la sepoltura come il dio Horo.\nDurante il Medio Regno il culto di Osiride divenne il pi\u00f9 celebrato, fu abolita la piramide satellite perch\u00e9 di minori dimensioni e l'aspetto di entrambe le divinit\u00e0 venne simbolicamente riunito nella pi\u00f9 grande piramide principale.\nLa carenza del sarcofago dimostra il carattere non funerario della piramide satellite ma l'accuratezza della protezione della cripta, la presenza dell'altare a nord e del tempio funerario con la tavola delle offerte e stele per la celebrazione dei riti, lasciano dedurre l'uso prettamente cerimoniale come dimora del ka del sovrano defunto.\nAlla fine della VI dinastia e per tutto il Medio Regno, la piramide satellite sub\u00ec notevoli varianti e non venne sempre edificata."}
{"id": "2954584", "revid": "123738976", "url": "https://it.wikipedia.org/wiki?curid=2954584", "title": "Tug of War International Federation", "text": "La Tug of War International Federation (TWIF) \u00e8 la federazione sportiva internazionale, riconosciuta dal CIO, che governa lo sport del tiro alla fune."}
{"id": "2954588", "revid": "1609015", "url": "https://it.wikipedia.org/wiki?curid=2954588", "title": "Madonna col Bambino tra i santi Girolamo e Giovanni Battista", "text": "La Sacra Conversazione della Madonna col Bambino tra i santi Girolamo e Giovanni Battista \u00e8 un dipinto a olio su tavola (102x144 cm) di Cima da Conegliano, databile al 1492-1495 e conservato nella National Gallery of Art di Washington.\nDescrizione.\nQuesto dipinto raffigura al centro la Madonna col Bambino, a sinistra san Girolamo con una lunga barba bianca, a destra san Giovanni Battista con le mani giunte e la croce."}
{"id": "2954589", "revid": "125237448", "url": "https://it.wikipedia.org/wiki?curid=2954589", "title": "Bobby Tucker", "text": "Pianista, compositore e arrangiatore, il jazz lo ricorda in primo luogo per il lungo sodalizio - 1949-1993 - con il cantante Billy Eckstine (Mr.B), sodalizio interrotto dalla scomparsa di quest'ultimo. Dunque, per ci\u00f2 che concerne la discografia, \u00e8 sufficiente consultare quella di Eckstine. Infatti, anche quando Mr. ha inciso con orchestre guidate da pianisti (un caso su tutti: Count Basie), egli ha sempre voluto che lo accompagnasse Tucker, affidandogli il compito di arrangiare le canzoni.\nBobby Tucker inizia molto presto a calcare i palcoscenici come pianista accompagnatore: a 23 anni, nel 1946, dopo avere suonato con Mildred Bayley, lo troviamo accanto a Billie Holiday, con la quale incide parecchi dischi. Con Lady Day rimarr\u00e0 fino al 1949. \nEssendo sin da quei tempi uno straordinario accompagnatore, avr\u00e0 modo di suonare per alcuni dei migliori cantanti dell'epoca: Tony Bennett e Ella Fitzgerald, Johnny Hartman e Lena Horne, Frank Sinatra e Ant\u00f4nio Carlos Jobim. \nIn qualit\u00e0 di arrangiatore sar\u00e0 impegnato con importantissime orchestre (Henry Mancini, Nelson Riddle, Quincy Jones, Pete Rugolo), soprattutto per riuscire a far \"sposare\" i sound propri delle singole band con quello che Duke Ellington chiamava il \"Sonorous B\", cio\u00e8 la sonorit\u00e0 della voce di Billy Eckstine."}
{"id": "2954591", "revid": "287204", "url": "https://it.wikipedia.org/wiki?curid=2954591", "title": "A Profesionalna Futbolna Grupa 2001-2002", "text": "L'edizione 2001-2002 della A Profesionalna Futbolna Grupa vide la vittoria finale del Levski Sofia.\nLa formula consisteva in una prima parte di stagione in cui le 14 squadre si incontravano tutte tra di loro in incontri di andata e ritorno. Poi la classifica divideva le squadre in due gruppi, ognuno dei quali prevedeva incontri di andata e ritorno fra tutte le partecipanti: le prime sei si affrontavano per il titolo e le posizioni di vertice, le ultime otto per la parte bassa della classifica e per non retrocedere. In entrambi i casi il punteggio finale era la somma della met\u00e0 dei punti ottenuti nella prima fase (arrotondato per eccesso) pi\u00f9 quelli della seconda.\nCapocannoniere del torneo fu Vladimir Man\u010dev del con 21 reti."}
{"id": "2954595", "revid": "767487", "url": "https://it.wikipedia.org/wiki?curid=2954595", "title": "Il codice del silenzio (film 1985)", "text": "Il codice del silenzio (\"Code of Silence\") \u00e8 un film poliziesco del 1985 diretto da Andrew Davis, e interpretato da Chuck Norris e Henry Silva.\nTrama.\nEddie Cusack \u00e8 un ufficiale che, assieme alla sua squadra, conduce una lotta contro la mafia e il traffico di droga. Il suo principale obiettivo \u00e8 Louis Comacho, un signore della droga e responsabile dell'omicidio di alcuni poliziotti. La sua caccia subisce per\u00f2 un imprevisto, gli uomini di Tony Luna, boss della mafia locale, si impossessano di droga e denaro e causano la strage dei banditi rivali e di due agenti, mentre era in corso un'operazione antidroga. Assieme a Cusak collaborano l'alcolizzato Cragie e l'infiltrato Spider, che viene poi ucciso dagli uomini di Luna. Mentre pedina uno dei suoi collaboratori, Giamiani, Cusak scopre che questo segue tutto il giorno una ragazza diciottenne di nome Diana Luna e scopre che questa \u00e8 la figlia di Tony. Nel frattempo Luis Comacho manda alcuni uomini a casa di Tony che sterminano la sua famiglia. Diana viene informata del fatto dallo zio Giamiani che per\u00f2 viene ucciso dagli scagnozzi di Luis, i quali intendono rapire la ragazza. Eddie, trovandosi sul posto insieme al suo nuovo collega Nick Coplas, insegue gli uomini e li neutralizza salvando la ragazza.\nEssendo certo che la ragazza non \u00e8 al sicuro e che non ha un posto dove andare, Cusack la porta a casa di un ex poliziotto e suo grande amico. Nel frattempo al distretto tutti sono in fervore per il processo al poliziotto Cragie, in quanto nell'operazione andata male ha accidentalmente ucciso un ragazzo di colore, essendo sotto l'effetto dell'alcool. Al processo Cusack \u00e8 l'unico a rivelare la dipendenza del collega, mentre tutti gli altri poliziotti lo difendono. Intanto Luis ha scoperto dove si nasconde la ragazza, cos\u00ec manda i suoi uomini a casa dell'amico di Eddie e la rapisce. Arrivato in un bar dove Luis gli ha dato appuntamento, senza nessun collega in quanto tutti gli hanno voltato le spalle dopo la sua testimonianza al processo, Comacho gli dice che domani gli avrebbe dovuto portare Tony Luna altrimenti la ragazza sarebbe stata uccisa. Cusack va alla ricerca di Tony, ma tra i due si scatena un inseguimento ferocissimo al termine del quale Luna muore. Cos\u00ec Eddie decide di andare da solo al covo di Luis Comacho, e armato di fucile a pompa, fa irruzione e uccide tutti gli scagnozzi. Luis allora decide di uccidere la ragazza, facendo ricadere la colpa su Eddie, ma questo lo fredda in tempo. Diana viene cos\u00ec liberata.\nIl capo di Eddie ed i suoi colleghi si scusano con lui per non avergli creduto. Eddie nota inoltre che tra loro non c'\u00e8 Cragie: capisce cos\u00ec che Nick ha testimoniato contro di lui.\nSorridendo, Eddie saluta i suoi colleghi, con i quali si vedr\u00e0 il giorno successivo.\nProduzione.\nRiprese.\nLe riprese si sono svolte a Chicago, nell'Illinois, per la maggior parte delle scene. Altre scene vennero girate nella parte a sud di Los Angeles, per rendere pi\u00f9 efficace la realizzazione dei combattimenti. Originariamente si era pensato di usare come location la villa di Norris nel Texas, ma poi l'idea venne accantonata per rendere il film un vero poliziesco, senza ambientazioni western come il luogo avrebbe fatto supporre agli spettatori. Fu infine scelto Chicago, considerato un'ottima location per i film polizieschi. Il film venne girato tra il giugno e il settembre 1985, venendo poi distribuito il 3 maggio 1986.\nCast.\nPer la parte di Eddie Cusack la produzione aveva inizialmente scritturato Clint Eastwood, ma quest'ultimo rifiut\u00f2 il ruolo. Fu allora scelto Chuck Norris, interprete di parecchi film di successo in quel periodo. Accett\u00f2 tuttavia un compenso relativamente basso.\nPer il ruolo di Louis Comacho vennero considerate numerose star del cinema: Sean Connery, Gene Hackman, Robert Duvall, Lee Marvin e Lee Van Cleef. Alla fine fu scelto Henry Silva, noto per aver interpretato numerosi filoni polizieschi in Italia e anche in patria. Per la parte fu anche considerato Marlon Brando, ma l'attore non venne neanche contattato poich\u00e9 gli sceneggiatori pensavano che fosse troppo ingrassato per poter interpretare il ruolo, e di conseguenza avrebbero dovuto eliminare molte scene riguardanti il personaggio di Luis.\nColonna sonora.\nLe musiche sono state composte dal compositore David Michael Frank, citato nel film con il nome David Frank. Frank \u00e8 uno degli autori pi\u00f9 popolari del periodo, ed \u00e8 stato compositore di parecchi film polizieschi.\nAccoglienza.\nBox office.\nIl film, costato circa 6.000.000 di dollari, \u00e8 stato campione d'incassi nel 1985. Nel suo weekend d'apertura ha incassato 5.512.461 $, posizionandosi primo nella classifica. \u00c8 diventato secondo per tre settimane, dopo \"Witness - Il testimone\", arrivando primo nella sua quinta settimana, incassando in totale quasi 80 milioni di dollari. \u00c8 il secondo maggior successo al botteghino di Chuck Norris dopo \"Rombo di tuono\".\nCritica.\nIl film ha ottenuto critiche molto favorevoli, ed \u00e8 considerato uno dei maggiori successi del 1985. Su Rotten Tomatoes ha una valutazione positiva del 50% con una valutazione di 5,6/10. Su IMDB ha una valutazione di 6,2%/10.\n\u00c8 considerato dai fan e dalla critica uno dei migliori film interpretati da Chuck Norris.\nVideogioco.\n\u00c8 stato creato un videogioco ispirato al film, avente la stessa trama e sempre interpretato da Chuck Norris e Henry Silva. Il gioco \u00e8 stato ideato dalla stessa casa di produzione del film, la Orion Pictures, nel 1987, per poi essere ritirato dal mercato per mancanza di fondi, ed anche a causa dello scarso successo di pubblico. Tuttavia si vocifera che alcune copie del video-game siano sopravvissute."}
{"id": "2954596", "revid": "599013", "url": "https://it.wikipedia.org/wiki?curid=2954596", "title": "The Paper Chase", "text": ""}
{"id": "2954597", "revid": "119983162", "url": "https://it.wikipedia.org/wiki?curid=2954597", "title": "Madonna col Bambino in trono tra i santi Giovanni Battista e Maria Maddalena", "text": "La Sacra Conversazione (Madonna col Bambino in trono tra i santi Giovan Battista e Maria Maddalena) \u00e8 un dipinto a olio su tavola (170x110cm) di Cima da Conegliano, databile al 1511-1513. Conservato nella Museo del Louvre di Parigi, proviene dalla chiesa del convento di San Domenico nella citt\u00e0 di Parma. Nel 1811, i napoleonici spedirono la \"Madonna in trono con santi\" di Cima di Conegliano come trofeo della conquista del Ducato di Parma al Musee Napoleon. Rimase al Louvre dopo il congresso di Vienna. \nDescrizione.\nQuesto dipinto raffigura al centro la Madonna col Bambino, a sinistra san Giovanni Battista con la scritta \"Ecce agnus Dei\" (\"Ecco l'Agnello di Dio\", ) e sulla destra santa Maria Maddalena."}
{"id": "2954600", "revid": "767487", "url": "https://it.wikipedia.org/wiki?curid=2954600", "title": "The Frozen Autumn", "text": "The Frozen Autumn \u00e8 un gruppo musicale italiano di musica elettronica, darkwave, synth pop e alternative dance.\nStoria.\nThe Frozen Autumn nasce come progetto solista di Diego Merletto, affiancato durante le registrazioni dal chitarrista Claudio Brosio. Successivamente Arianna \"Froxeanne\", con cui Merletto aveva pubblicato un album sotto il nome di Static Movement, diventer\u00e0 membro ufficiale del gruppo."}
{"id": "2954603", "revid": "599013", "url": "https://it.wikipedia.org/wiki?curid=2954603", "title": "La casa di Mary", "text": ""}
{"id": "2954604", "revid": "22356", "url": "https://it.wikipedia.org/wiki?curid=2954604", "title": "Bjuvia dolomitica", "text": ""}
{"id": "2954610", "revid": "2048534", "url": "https://it.wikipedia.org/wiki?curid=2954610", "title": "Ma Jun", "text": "La sua invenzione pi\u00f9 famosa \u00e8 stata il carretto che punta a sud, un veicolo che fungeva da bussola direzionale non basata sul campo magnetico ma basato sul differenziale (dispositivo che applica la stessa coppia alle ruote motrici che girano a velocit\u00e0 diversa). \u00c8 soprattutto grazie a questo rivoluzionario dispositivo che Ma Jun \u00e8 passato alla storia come uno dei pi\u00f9 grandi ingegneri meccanici e inventori del suo tempo. Il suo dispositivo \u00e8 stato successivamente reinventato da altri dopo la sua morte, tra cui l'astronomo e matematico Zu Chongzhi (429-500). Nel periodo dinastico del tardo medioevo, il carretto che punta a sud di Ma Jun fu integrato con un odometro in grado di misurare la distanza percorsa.\nLa vita.\nSecondo quanto riportato da Fu Xuan (217-278 d.C.), poeta e filosofo suo contemporaneo nonch\u00e9 suo amico, Ma Jun nacque a Fufeng, situata nella valle del Fiume Wei tra Wugong e Baoji. Da giovane, viaggi\u00f2 attraverso l'attuale provincia dello Henan, ottenendo una laurea minore in ambito letterario, la \"bo shi\". Malgrado la laurea, Ma Jun fu alquanto povero durante la giovinezza: ci\u00f2 comunque non gli imped\u00ec di guadagnarsi quel consenso che gli avrebbe permesso di sfruttare il suo genio nella creazione di congegni e invenzioni.\nSi distinse come funzionario pubblico nello stato settentrionale di Wei: diresse la costruzione del palazzo Chong Hua sotto l'imperatore C\u00e1o Ru\u00ec, gli fu riconosciuta la grande abilit\u00e0 nella progettazione di armi e congegni e fu elogiato da Fu Xuan in una delle sue opere. Fu Xuan osserv\u00f2 come Ma Jun non fosse un grande oratore o maestro della retorica, in difficolt\u00e0 anche nel trasmettere le sue idee a causa del carattere introverso. Ciononostante, egli si guadagn\u00f2 la fama di grande genio della meccanica, considerato universalmente uno dei maggiori ingegneri meccanici dell'antica Cina.\nSuccessi tecnologici e ingegneristici.\nUna delle prime invenzioni di Ma Jun fu un migliorato telaio per la seta che, secondo Fu Xuan, gli procur\u00f2 grande considerazione per la sua bravura innovativa. In quel tempo, i telai per la seta presentavano generalmente 50 licci e 50 pedali, raggiungendo a volte anche i 60 per entrambi: egli realizz\u00f2 un telaio con soli 12 pedali, che non solo consent\u00ec maggiori efficienza e velocit\u00e0, ma anche disegni pi\u00f9 complessi.\nMentre era al servizio della corte Wei, Ma Jun polemizz\u00f2 con il consigliere Gaotang Long e il generale di cavalleria Qin Lang sul carretto che punta a sud. Entrambi derisero Ma Jun il quale credeva nei testi storici che davano per vera l'invenzione del carretto che punta a sud (secondo la leggenda, avvenuta durante l'epoca di Huang Di), definendola assurda e mitologica. Ma Jun ribatt\u00e9, dicendo: \"Argomenti vani fatti a parole non possono (in alcun modo) reggere il confronto con una prova che vi mostrer\u00e0 risultati pratici\". Dopo esserne stato incaricato, Ma Jun costru\u00ec un carretto che punta a sud pienamente funzionante nel 255 d.C.: con questo dispositivo a bussola meccanica, realizz\u00f2 uno dei primi congegni meccanici al mondo che impiegava un differenziale. Il carretto che punta a sud fu totalmente reinventato una seconda volta da Zu Chongzhi (429-500 d.C.) dal momento che il progetto originario era andato perduto.\nSu incarico dell'imperatore C\u00e1o Ru\u00ec, Ma Jun invent\u00f2 un complesso teatro delle marionette azionato meccanicamente da motori idraulici, molto pi\u00f9 complesso di quello scoperto sotto il regno di Gao Zu, primo imperatore della dinastia Han. Il suo teatro delle marionette era simile a quello greco inventato da Erone di Alessandria, con la differenza che quest'ultimo utilizzava una ruota dentata cilindrica rotante dotata di funi e pulegge per azionarne i vari pezzi. Joseph Needham descrive il teatro di Ma Jun riportando questo estratto delle Cronache dei Tre Regni:\nMa Jun fu anche incaricato della costruzione di pompe a palette quadrate per irrigazione. Comunque, egli non fu il primo ad inventarle, come si evince da un racconto risalente all'80 d.C. del filosofo Wang Chong, \"Discorsi pesati sulla bilancia\": l'eunuco Zhang Rang, che era alla corte della dinastia Han, ordin\u00f2 all'ingegnere Bi Lan di costruire una serie di pompe a catena fuori la capitale Luoyang, sia per l'irrigazione sia come fonte di acqua corrente. Ma Jun realizz\u00f2 le pompe a palette per irrigare i nuovi giardini voluti dall'imperatore Ming di Wei, Cao Rui, all'interno di Luoyang."}
{"id": "2954614", "revid": "1543377", "url": "https://it.wikipedia.org/wiki?curid=2954614", "title": "Il revisionista", "text": "Il revisionista \u00e8 un saggio autobiografico scritto da Giampaolo Pansa, uscito nelle librerie il 20 maggio 2009. Fa parte della serie di opere iniziata con \"I figli dell'Aquila\", che il giornalista ha dedicato al periodo della Resistenza e della Repubblica Sociale Italiana, nonch\u00e9 agli eventi che seguirono immediatamente la fine della seconda guerra mondiale in Italia, bench\u00e9 abbia un taglio maggiormente autobiografico e rivolto alla storia pi\u00f9 recente.\nTrama.\nUn giovane Giampaolo Pansa ancora bambino - aveva solo otto anni - vede e racconta in prima persona gli eventi tragici della resistenza: dai cadaveri per le strade ai festeggiamenti sfrenati dopo la liberazione.\nSi apre cos\u00ec il lungo viaggio storico e autobiografico durante il quale Pansa affronta molte tematiche inerenti alla sua vita, la guerra civile, gli anni di piombo e la storia italiana fino alle vicende attuali. Nel libro trovano spazio alcuni incontri personali con persone e personalit\u00e0 che hanno inciso fortemente nella vita dell'autore. Anzitutto la nonna, Caterina Zaffiro, primo esempio di revisionista, la ragazza triste con il suo dramma familiare dovuto alle vendette del dopoguerra, poi Ferruccio Parri, \"scopritore professionale\" di Pansa, e infine i tanti big della politica e della cultura incontrati in decenni di giornalismo, da Giulio De Benedetti a Eugenio Scalfari, da Giorgio Almirante a Enrico Berlinguer, fino a riflessioni sull'attualit\u00e0 e su personaggi come Gianfranco Fini.\nFilo conduttore del racconto \u00e8 il revisionismo storico, il tentativo di raccontare le vicende dando voce anche alla parte sconfitta, che Pansa rivendica figlio di un atteggiamento tenuto gi\u00e0 dagli inizi della sua attivit\u00e0 di giornalista.\nCritiche.\nOltre alla mancanza di note e riferimenti, comune alle altre opere revisioniste dell'autore, in questo caso a Pansa \u00e8 stato imputato anche un eccesso di protagonismo, a partire dal titolo e dalla presenza della sua foto in copertina. L'autore preferisce un approccio decisamente narrativo, come nelle altre opere contestate, di cui rivendica comunque una veridicit\u00e0 storiografica che diversi storici come Lucio Villari e Giovanni De Luna hanno subito negato. In particolare quest'opera \u00e8 focalizzata maggiormente sulle esperienze personali di Pansa, che a suo dire lo hanno portato a rifiutare la visione ortodossa e univoca di quei fatti impostasi nei decenni successivi."}
{"id": "2954619", "revid": "1928794", "url": "https://it.wikipedia.org/wiki?curid=2954619", "title": "Turn- und Sportverein Bayer 04 Leverkusen 1992-1993", "text": "Stagione.\nNella stagione 1992-1993, il Bayer Leverkusen si classific\u00f2 quinto in Bundesliga.\nVinse per\u00f2 la Coppa di Germania per la prima volta nella sua storia contro la sorprendente formazione B dell'Hertha Berlino sconfitta 1-0. Nella seconda squadra berlinese giocava il diciannovenne Carsten Ramelow che dal 1995 al 2008 sar\u00e0 giocatore e in seguito capitano del Bayer Leverkusen con cui chiuder\u00e0 la carriera.\nIn campionato, Ulf Kirsten con 20 reti fu capocannoniere insieme a Anthony Yeboah dell'Eintracht Frankfurt.\nMaglie e sponsor.\nLo sponsor che compare sulle maglie della societ\u00e0 \u00e8 Talcid, prodotto della casa farmaceutica Bayer proprietaria del team.\nLo sponsor tecnico \u00e8 il marchio Tedesco Adidas.\nRosa.\n\"* ceduti durante la stagione\"\n\"\u00b0 arrivati a gennaio\""}
{"id": "2954620", "revid": "119814765", "url": "https://it.wikipedia.org/wiki?curid=2954620", "title": "Disco di rottura", "text": "Il disco di rottura \u00e8 un dispositivo di sicurezza montato su recipienti in pressione che ha lo scopo di evitare che essi esplodano o si danneggino a causa di un aumento della differenza di pressione tra l'interno e l'esterno del recipiente in un tempo relativamente breve.\nTale differenza di pressione pu\u00f2 essere ad esempio causata da una reazione esotermica incontrollata.\nFunzionamento.\nIl disco di rottura \u00e8 costituito da una sottile membrana metallica che cede (esplode) in corrispondenza di un valore di differenza di pressione prossimo alla differenza di pressione ammissibile per il recipiente. In questa maniera diminuisce la differenza di pressione tra l'esterno e l'interno del recipiente, che viene quindi preservato.\nL'esplosione del disco di rottura \u00e8 una misura drastica (si ha infatti il rilascio delle sostanze contenute nel recipiente verso l'esterno) che viene presa in considerazione per evitare conseguenze peggiori; infatti un'esplosione del recipiente \u00e8 molto pi\u00f9 violenta dell'esplosione del disco di rottura e il rilascio delle sostanze avviene a velocit\u00e0 maggiori.\nIl disco di rottura viene posizionato tra due flange connesse al recipiente.\nTipologie costruttive.\nIl disco di rottura pu\u00f2 essere:\nDimensionamento.\nNel caso di flusso sonico, si pu\u00f2 sfruttare per il dimensionamento del disco di rottura la seguente relazione:\nessendo:\nL'area del disco pu\u00f2 essere calcolata dalla seguente relazione (a meno di un coefficiente di sicurezza):\nin cui:\nApplicazioni.\nIl disco di rottura pu\u00f2 essere abbinato sia a recipienti in pressione che sottovuoto; infatti in entrambi i casi si ha una differenza di pressione tra l'interno e l'esterno del recipiente.\nViene utilizzato spesso nelle valvole di sicurezza: in questa maniera la valvola non viene a contatto con il fluido contenuto nel recipiente finch\u00e9 non entra in funzione, e in questa maniera viene preservata dalla corrosione. Oltre ad essere accoppiato alla valvola di sicurezza, un disco di rottura pu\u00f2 essere inoltre utilizzato come secondo dispositivo di sicurezza: nel caso in cui si abbia un malfunzionamento della valvola di sicurezza (o se l'entit\u00e0 della sovrapressione \u00e8 tale che la valvola di sicurezza non riesce a ristabilire le condizioni di normale funzionamento dell'impianto), interviene il disco di rottura."}
{"id": "2954628", "revid": "599013", "url": "https://it.wikipedia.org/wiki?curid=2954628", "title": "Chris McCormack", "text": "Carriera.\nNel 2007 ha vinto l'Ironman Hawaii. Si \u00e8 ripetuto alle Hawaii, vincendo la gara dei campionati del mondo nel 2010.\nNel corso della sua lunga carriera ha vinto i campionati del mondo di triathlon di Perth del 1997 e nello stesso anno la Coppa del Mondo di triathlon, oltre ad essere classificato al 1\u00ba nel ranking mondiale. Ad oggi una simile impresa non \u00e8 riuscita a nessuno.\nHa, inoltre, vinto i Goodwill Games di Brisbane del 2001, oltre a numerose gare di coppa del mondo e altre su distanza \"Ironman\" e \"Ironman 70.3\".\nGli inizi.\nNel 1993 vince il titolo di campione nazionale australiano di triathlon nella categoria \"junior\".\nAi mondiali di Manchester, nella categoria \"junior\" - si classifica 4\u00ba assoluto alle spalle del trio composto dallo svizzero Oliver Hufschmid, lo statunitense Ryan Bolton ed il brasiliano Alexandre Manzan. Questo risultato \u00e8 viziato dai festeggiamenti che Chris fa prima del traguardo con gli spettatori, mentre stava per tagliare la linea d'arrivo al 2\u00ba posto. L'eccessiva sicurezza ha fatto s\u00ec che lo statunitense Bolton e il brasiliano Manzan lo passassero all'arrivo.\nIl professionismo e l'ascesa internazionale.\nChris \u00e8 entrato a far parte del circuito professionistico nel 1996 e ha ottenuto rapidamente tanti successi che lo hanno portato in otto mesi a diventare il numero 1 al mondo. In questo periodo tra le nove gare che vince all'estero c'\u00e8 quella di coppa del mondo a Drummondville, davanti al tedesco Stefan Vuckovic e allo statunitense Nick Radkewich. Si classifica 7\u00b0 ad Hamilton e a Noosa, mentre nella gara di Sydney arriva 15\u00ba.\nL'anno successivo si laurea campione del mondo all'et\u00e0 di 24 anni ai mondiali di Perth con un tempo di 1:48:29 ed una frazione podistica finale corsa in 29:32, davanti al futuro campione olimpico di Atene 2004, il neozelandese Hamish Carter (tempo finale di 1:48:42 di cui frazione podistica a 29:46) e al pluricampione del mondo, il britannico Simon Lessing (tempo finale di 1:49:07 di cui la frazione podistica a 30:04).\nIl 1997 \u00e8 anche l'anno in cui vince la gara di Ishigaki, arriva 2\u00ba ad Auckland, battuto allo sprint da Miles Stewart, \u00e8 3\u00b0 ad Hamilton dietro al francese Philippe Fattori e al connazionale Greg Welch, 3\u00b0 a Monte Carlo alle spalle del connazionale Greg Bennett e del campione kazako Dmitriy Gaag, e 3\u00b0 a Tiszaujvaros dietro il duo Craig Walton / Greg Bennett. In tutte le gare che ha raggiunto il podio \u00e8 arrivato a pochi secondi dal vincitore di giornata. Con questi risultati a referto e con un non meno importante 5\u00ba posto ad Embrun ed un deludente 22\u00ba posto a Sydney, ha vinto la Coppa del Mondo di triathlon del 1997 e ha terminato la stagione al 1\u00ba posto nel ranking mondiale, posizione che ha mantenuto per 26 mesi in totale.\nIl 1998 non \u00e8 uno dei suoi migliori anni. Si classifica 5\u00b0 a Tiszaujvaros, \u00e8 10\u00b0 ad Ishigaki, 19 a Corner Brook e 26\u00b0 a Zurigo. Ai mondiali di Losanna vinti dal britannico Simon Lessing, paga troppo una frazione podistica finale non al top che lo fa classificare 12\u00ba assoluto.\nLa delusione olimpica ed il riscatto americano.\nNel 1999 vince la gara di coppa del mondo di Gamagori davanti al neozelandese Craig Watson e allo svizzero Reto Hug. Si classifica 3\u00b0 a Corner Brook, \u00e8 quindi 6\u00b0 al triathlon di Big Island e ad Ishigaki. Ai mondiali di Montreal \u00e8 soltanto 18\u00ba assoluto con un tempo di 1:46:42, ad 1:17 dal vincitore di giornata - il kazako Gaag - che realizza un tempo totale di 1:45:25. Questo \u00e8 l'anno della perdita della madre per Chris e della controversa esclusione dal team olimpico, nonostante fosse il triatleta australiano con il miglior ranking al momento della scelta (era il numero 2 al mondo).\nIl 2000 \u00e8 l'anno della grande delusione olimpica per Chris. Dopo aver vinto il titolo di campione nazionale di triathlon \"sprint\" a Mooloolaba, non viene scelto dalla Federazione tra i 3 atleti australiani che partecipano alla gara di Sydney 2000 e questo sar\u00e0 poi un grande errore di scelta per i tecnici della squadra nazionale, in quanto il primo degli australiani al traguardo di Sydney sar\u00e0 Miles Stewart al 6\u00ba posto assoluto, poi Craig Walton 27\u00b0 ed infine Peter Robertson 34\u00b0. Per questo motivo si trasferisce negli Stati Uniti e comincia a partecipare alle gare americane con montepremi pi\u00f9 allettanti.\nIl suo impatto \u00e8 stato cos\u00ec esplosivo negli States che non si \u00e8 mai visto un tale dominio nella storia dello sport. Infatti, Chris \u00e8 stato imbattuto per 3 anni e 33 gare consecutive, dominando la scena nel 2000, nel 2001 e nel 2002 vincendo l'ambito premio \"\"Triathlete of the Year\" nei tre anni in questione. In terra americana vince le gare pi\u00f9 prestigiose, tra cui il Triathlon internazionale Mrs T's Chicago, il Triathlon internazionale di San Diego, quello di New York City ed infine quello di Los Angeles. \u00c8 stato, inoltre, il primo triatleta a vincere la US Triple Crown.\nSempre nel 2000, Chris si classifica 6\u00ba a Tiszaujvaros, 11\u00b0 a Losanna e 20\u00b0 a Sydney. Ai mondiali di Perth \u00e8 15\u00ba assoluto 1:52:39, ad 1' esatto dal vincitore - il francese Olivier Marceau.\nNel 2001 si presenta in Australia ai Goodwill Games di Brisbane e vince l'oro in una gara con i trenta migliori triatleti al mondo, rendendo chiaro il suo disappunto per non essere stato scelto nella rosa dei triatleti per le Olimpiadi di Sydney. Nello stesso anno vince a Gamagori, si classifica 2\u00ba a Losanna per pochi secondi dietro allo svizzero Reto Hug e 2\u00b0 a Toronto, alle spalle del neo-campione olimpico Simon Whitfield, sempre per pochi secondi. \u00c8 infine 8\u00b0 ad Ishigaki in una gara dominata dal fortissimo spagnolo Iv\u00e1n Ra\u00f1a. In terra americana diviene l'unico triatleta a detenere il titolo di campione nazionale sia su distanza olimpica che su distanza \"sprint\".\nVince i premi \"Global Triathlete Of The Year\" e \"Competitor Of The Year\".\nIl passaggio agli Ironman.\nNel 2002 partecipa ai Giochi del Commonwealth di Manchester arrivando 5\u00ba al traguardo a meno di un minuto dal vincitore, il canadese Simon Whitfield. Si presenta al suo primo Ironman in Australia e lo vince con un tempo 8:24:50 (0:47:22, 4:40:24, 2:57:04). Si presenta, quindi, all'Ironman Hawaii come uno dei favoriti. Non tradisce le attese, in quanto arriva al secondo cambio in prima posizione. Tuttavia, la frazione podistica si riveler\u00e0 per lui pi\u00f9 dura del previsto e lo porter\u00e0 a ritirarsi.\nNel 2003 vince nuovamente l'Ironman Australia con un tempo di 8:19:15 (0:46:48, 4:39:37, 2:52:51). Si reca quindi in Europa per partecipare alla gara su distanza Ironman \"Quelle Challenge Roth\", dove d\u00e0 vita ad una delle pi\u00f9 belle gare di Ironman mai disputate insieme al tedesco Lothar Leder, da cui perder\u00e0 nello sprint finale. Torna alle Hawaii con enormi aspettative. Tuttavia, la sua gara ancora una volta sar\u00e0 impeccabile nelle prime due frazioni - 0:50:37 nel nuoto e 4:39:38 nella bici - ma pagher\u00e0 una frazione podistica non alla sua altezza (4:01:30) che lo porter\u00e0 a chiudere la gara in 9:35:51.\nNel 2004 vince per la terza volta l'Ironman Australia con un tempo totale di 8:18:10 (0:49:17, 4:34:46, 2:54:07). Partecipa ad una gara di coppa Panamericana prevista a Tempe ed arriva 3\u00ba assoluto. Torna a Roth per il \"Quelle Challenge\"\" e lo vince con un tempo sotto le 8 ore, in particolare in 7:57:50. Alle Hawaii fallisce nuovamente, abbandonando la corsa e salendo nella macchina guidata da Mark Allen, il quale lo ha invitato a partecipare a meno gare su distanza Ironman nel corso dell'anno.\nNel 2005 vince per la quarta volta l'Ironman Australia con un totale di 8:25:45 (0:46:55, 4:40:18, 2:58:32), si aggiudica nuovamente la gara di Roth con un tempo di 7:58:45. Alle Hawaii corre, stavolta, con molta attenzione arrivando 6\u00ba assoluto al traguardo con un tempo di 8:23:52 (0:53:06, 4:37:06, 2:49:10) non troppo distante dagli ultimi due gradini del podio occupati dal canadese Peter Reid (8:20:04), e dal neozelandese Cameron Brown (8:19:36), abbastanza lontano dal neocampione del mondo, il tedesco Faris Al-Sultan (8:14:17).\nNel 2006 vince per la quinta e ultima volta l'Ironman Australia in 8:20:42 (0:46:21, 4:46:50, 2:47:30). Si aggiudica per la terza volta la gara di Roth con un tempo di 8:00:52. Si presenta alle Hawaii in ottima forma. La sua gara sar\u00e0 impeccabile, tuttavia, trova in giornata un atleta pi\u00f9 forte di lui, il tedesco Normann Stadler che mette il record nella frazione in bici (4:18:00) e lo precede con un tempo totale di 8:11:58. Chris, nonostante una frazione podistica corsa in 2:46:00, chiude la gara al 2\u00ba posto assoluto in 8:13:10, davanti all'altro tedesco Faris Al-Sultan (8:19:05).\nNel 2007 vince a Roth per la quarta ed ultima volta con un tempo di 7:54:23. Alle Hawaii, al suo sesto tentativo, finalmente vince l'Ironman e si laurea campione del mondo con un tempo totale di 8:15.34 (0:51:48, 4:37:32, 2:42:02) davanti al connazionale Craig Alexander (8:19:04) e al danese Torbj\u00f8rn Sindballe (8:21:30).\nNel 2008 partecipa e vince all'Ironman Germany con un tempo di 7:59:55, davanti allo spagnolo Eneko Llanos (8:00:49) e al tedesco Timo Bracht (8:04:16). Sulla distanza media, vince per la terza volta l'Ironman 70.3 delle Hawaii con un tempo di 4:04:22, davanti a Luke McKenzie (4:12:05) e allo statunitense Tim Marr (4:15:17).\nNel 2009 Chris non vince nessun Ironman, ma si prodiga con successo nella distanza pi\u00f9 corta. Infatti, vince l'Ironman 70.3 in Cina con un tempo di 4:04:44, davanti al connazionale Luke McKenzie (4:23:34) e a Mark Jansen (4:38:11), per poi aggiudicarsi l'Ironman 70.3 in Austria con un tempo di 3:54:15, davanti al belga Marino Vanhoenacker (3:54:18) e all'italiano Massimo Cigana (3:56:22).\nNel 2010 si laurea nuovamente campione del mondo Ironman alle Hawaii. Con una gara quasi perfetta, condotta nel primissimo gruppo sia nel nuoto che nella bici, raggiunge la testa della corsa nella maratona finale, viene raggiunto nella corsa da uno strepitoso Andreas Raelert dopo il 30\u00ba km. I due corrono spalla a spalla fino all'ultimo rifornimento (posto circa al 40\u00ba km), dove Chris sferra l'attacco finale che lo porta a chiudere in 8:10:37 (51:36, 4:31:51, 2:43:31), davanti al tedesco Raelert 8:12:17 (51:27, 4:32:27, 2:44:25) e al belga Marino Vanhoenacker 8:13:14 (51:33, 4:31:00, 2:46:46). Il tempo finale di Chris \u00e8 il 7\u00b0 di sempre alle Hawaii."}
{"id": "2954635", "revid": "124376351", "url": "https://it.wikipedia.org/wiki?curid=2954635", "title": "Scopolamina-N-butilbromuro", "text": "La scopolamina-\"N\"-butilbromuro, anche nota come N\"-butilbromuro di scopolamina o N\"-butilbromuro di joscina (o ioscina) \u00e8 un principio attivo farmacologico ad azione antimuscarinica periferica e agente anticolinergico, impiegato specificamente come antispastico. \u00c8 un composto ammonio quaternario e un derivato semisintetico della scopolamina. \u00c8 commercializzato con il nome commerciale \"Buscopan\" dalla casa farmaceutica tedesca Boehringer Ingelheim GmbH, combinato anche con il paracetamolo con il nome commerciale \"Buscopan Plus\" (in Italia \"Buscopan Compositum\"). Non \u00e8 un analgesico in senso stretto, in quanto non \"maschera\" o \"copre\" il dolore, ma piuttosto previene i crampi dolorosi e spastici nella loro causa primaria. In cure palliative viene impiegato con uso Off Label riconosciuto dall'Agenzia italiana del farmaco e dalla Societ\u00e0 Italiana di Cure Palliative per ridurre le secrezioni faringo-tracheo-bronchiali durante il rantolo terminale.\nFarmacodinamica.\nLa scopolamina-\"N\"-butilbromuro esercita un'azione competitiva nei confronti dell'acetilcolina sui recettori muscarinici della muscolatura liscia a livello del tratto gastrointestinale, biliare e genito-urinario. I recettori muscarinici in questi distretti sono responsabili dell'eccitazione e della contrazione muscolare. L'azione del farmaco si rivela perci\u00f2 di tipo spasmolitico (antispastico).\nDiversamente rispetto ad altri spasmolitici non oltrepassa la barriera ematoencefalica, pertanto \u00e8 pressoch\u00e9 privo degli effetti indesiderati sul sistema nervoso centrale (SNC) causati da altri anticolinergici.\nFarmacocinetica.\nIl farmaco \u00e8 un derivato ammonico quaternario, estremamente polare, che si caratterizza per lo scarso assorbimento, sia quando viene somministrato per via orale (8%) sia rettale (3%). Dopo somministrazione orale viene scarsamente assorbito dal tratto gastrointestinale e la concentrazione plasmatica di picco viene raggiunta dopo circa due ore dall'assunzione. La biodisponibilit\u00e0 assoluta \u00e8 molto bassa, inferiore all'1%.\nNella distribuzione nei tessuti biologici il farmaco tende a concentrarsi prevalentemente nei distretti in cui esercita la propria azione terapeutica (tratto gastrointestinale, cistifellea, dotto epatobiliare, fegato e rene), particolarmente ricchi di recettori muscarinici e nicotinici.\nIl legame con le proteine plasmatiche, particolarmente con l'albumina, \u00e8 molto basso, approssimativamente del 4,4%.\nCome gi\u00e0 segnalato, studi sperimentali su animali hanno evidenziato che non supera la barriera emato-encefalica. L'emivita del farmaco \u00e8 compresa tra le 6 e le 10 ore. Il farmaco viene escreto nelle urine e in misura minore nelle feci.\nUsi clinici.\nIl farmaco \u00e8 utilizzato per il trattamento del dolore e il disagio causato dai crampi addominali, ad esempio nella dispepsia e nella sindrome del colon irritabile, dai crampi mestruali, o altre attivit\u00e0 spastiche dell'apparato digerente.\nIn letteratura esistono esperienze di utilizzo del farmaco nelle donne gravide per ridurre la prima fase del parto aumentando la dilatazione cervicale.\nEffetti collaterali e indesiderati.\nIn corso di trattamento si possono verificare sonnolenza, tachicardia, secchezza delle fauci, costipazione, ritenzione urinaria, midriasi, disturbi visivi e turbe dell'accomodazione, aumento del tono oculare, alterazioni della sudorazione. La maggior parte degli effetti avversi citati \u00e8 in relazione con le propriet\u00e0 anticolinergiche della sostanza.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo.&lt;br&gt;Come per altre sostanze dotate di azione antagonista muscarinica il farmaco \u00e8 controindicato nei soggetti affetti da glaucoma ad angolo acuto, iperplasia prostatica, tendenza alla ritenzione urinaria. Ulteriori controindicazioni sono rappresentate dalla stenosi pilorica e altre patologie stenosanti l'apparato gastroenterico, l'esofagite da reflusso, l'ileo paralitico, la colite ulcerosa, il megacolon, l'atonia intestinale e la miastenia grave.\nDosi terapeutiche.\nLa dose usuale per gli adulti e i ragazzi di et\u00e0 superiore ai 14 anni \u00e8 pari a 10\u00a0mg (corrispondente a una compressa o una supposta) tre volte al giorno. Il dosaggio pu\u00f2 essere aumentato a seconda del giudizio del medico e la risposta individuale del paziente.\nAbuso.\nIl farmaco non ha effetti euforizzanti o di forte sedazione, e ha una bassa incidenza di abuso. Non deve essere usato per lunghi periodi di tempo.\nAvvertenze.\n\"Gravidanza:\" la somministrazione di scopolamina butilbromuro (\"N\"-butilbromuro di joscina) nelle donne in gravidanza richiede un'attenta valutazione del rapporto rischio/beneficio. In alcuni studi clinici, la somministrazione di scopolamina butilbromuro (\"N\"-butilbromuro di joscina) durante il parto \u00e8 risultata indurre un'azione analgesica (spasmolitica) e abbreviare i tempi necessari sia alla dilatazione della cervice uterina sia all'espulsione del feto.\n\"Allattamento:\" gli anticolinergici sono stati associati a inibizione della lattazione in vivo e a riduzione della secrezione di prolattina nelle donne non in allattamento. La somministrazione di scopolamina butilbromuro non \u00e8 raccomandata nelle donne che allattano. In letteratura non sono comunque riportati effetti tossici relativi all'uso del farmaco durante l'allattamento.\n\"Saccarosio:\" alcune specialit\u00e0 medicinali contenenti scopolamina butilbromuro (\"N\"-butilbromuro di joscina) possono presentare saccarosio fra gli eccipienti. Il saccarosio \u00e8 un disaccaride formato quindi da due zuccheri, il glucosio e il fruttosio. Le persone con intolleranza ereditaria al fruttosio (deficit dell'enzima fruttosio-1-fosfato-aldolasi) devono escludere dalla propria dieta il fruttosio, il saccarosio e il sorbitolo. L'assunzione di farmaci contenenti saccarosio potrebbe essere controindicata."}
{"id": "2954637", "revid": "400518", "url": "https://it.wikipedia.org/wiki?curid=2954637", "title": "Buscopan", "text": " #REDIRECT Scopolamina-N-butilbromuro"}
{"id": "2954651", "revid": "123748895", "url": "https://it.wikipedia.org/wiki?curid=2954651", "title": "International Sumo Federation", "text": "La International Sumo Federation (IFS) \u00e8 la federazione sportiva internazionale, riconosciuta dal CIO che governa lo sport del sumo a livello amatoriale."}
{"id": "2954652", "revid": "110157", "url": "https://it.wikipedia.org/wiki?curid=2954652", "title": "World Squash Federation", "text": "La World Squash Federation (WSF) \u00e8 la federazione sportiva internazionale, riconosciuta dal CIO che governa lo sport del squash."}
{"id": "2954653", "revid": "228587", "url": "https://it.wikipedia.org/wiki?curid=2954653", "title": "Spazio-tempo di onde pp", "text": "Nella relativit\u00e0 generale, gli spazio-tempo di onde pp, o in breve onde pp, sono un importante famiglia di soluzioni esatte dell'equazione di campo di Einstein. Queste soluzioni modellano la radiazione che si muove alla velocit\u00e0 della luce. Tale radiazione pu\u00f2 essere costituita di:\nUn tipo speciale di spazio-tempo di onda pp, gli spazio-tempo a onde piane, fornisce la maggiore analogia nella relativit\u00e0 generale per le comuni onde piane agli studiosi di elettromagnetismo.\nIn particolare, nella relativit\u00e0 generale, dobbiamo tenere in considerazione gli effetti gravitazionali della densit\u00e0 di energia del campo elettromagnetico stesso. Quando facciamo questo, le \"onde piane puramente elettromagnetiche\" forniscono la generalizzazione diretta delle soluzioni dell'onda piana ordinaria nella teoria di Maxwell.\nInoltre, nella relativit\u00e0 generale, le perturbazioni nel campo gravitazionale stesso possono propagarsi, alla velocit\u00e0 della luce, come \"pieghe\" (\"wrinkles\") nella curvatura dello spazio-tempo. Tale \"radiazione gravitazionale\" \u00e8 l'analogo campo gravitazionale della radiazione elettromagnetica. Nella relativit\u00e0 generale, l'analogo gravitazionale delle onde piane elettromagnetiche \u00e8 precisamente la soluzione di vuoto tra gli spazio-tempo di onde piane. Essa \u00e8 chiamata onda gravitazionale piana.\nCi sono esempi fisicamente importanti di spazio-tempo di onde pp che \"non\" sono spazio-tempo di onde piane.\nIn particolare, l'esperienza fisica di un osservatore che sfreccia da un oggetto gravitante (come una stella o un buco nero), quasi alla velocit\u00e0 della luce pu\u00f2 essere modellato tramite uno spazio-tempo di onde pp \"impulsive\" chiamato ultraboost di Aichelburg-Sexl.\nIl campo gravitazionale di un raggio di luce \u00e8 modellato, nella relativit\u00e0 generale, tramite una certa onda pp assi-simmetrica.\nLe onde pp vennero introdotte da Hans Brinkmann nel 1925 e da allora sono state riscoperte molte volte, in modo particolare da Albert Einstein e Nathan Rosen nel 1937.\nIl termine \"pp\" sta per \"onde piane con fronte a propagazione parallela\", e venne introdotto nel 1962 da J\u00fcrgen Ehlers e Wolfgang Kundt.\nDefinizione matematica.\nUno spazio-tempo di onde pp \u00e8 ogni variet\u00e0 lorentziana il cui tensore metrico pu\u00f2 essere descritto, rispetto alle coordinate di Brinkmann, nella forma\ndove formula_2 \u00e8 ogni funzione liscia. Questa era la definizione originale di Brinkmann, e ha il pregio di essere di facile comprensione.\nLa definizione ormai standard nella letteratura \u00e8 pi\u00f9 sofisticata e non fa riferimento a nessuna coordinata grafica, perci\u00f2 \u00e8 una definizione libera da coordinate. Essa stabilisce che ogni variet\u00e0 lorentziana che ammetta un campo vettoriale nullo formula_3 \"costantemente covariante\" sia definita spazio-tempo di onda pp. In altri termini, la derivata covariante di formula_3 deve ugualmente tendere a zero:\nQuesta definizione venne introdotta da Ehlers e Kundt nel 1962. Per metterla in relazione con la definizione di Brinkmann, si prende formula_6, il vettore di coordinate ortogonali alle ipersuperfici formula_7. Nella notazione di \"ginnastica degli indici\" per le equazioni tensoriali, la condizione su formula_3 pu\u00f2 essere scritta formula_9.\nNessuna di queste definizioni fa alcuna menzione in merito all'equazione di campo; infatti, sono \"interamente indipendenti dalla fisica\". In tal senso, la nozione di uno spazio-tempo di onde pp \u00e8 interamente matematico e appartiene allo studio della geometria pseudo-riemanniana. Nella successiva sezione, ci dedicheremo all\"'interpretazione fisica\" delle onde pp.\nEhlers e Kundt hanno dato molte ulteriori caratterizzazioni libere da coordinate, tra cui le seguenti:\nInterpretazione fisica.\n\u00c8 un fatto puramente matematico che il polinomio caratteristico del tensore di Einstein di ogni spazio-tempo di onde pp tenda identicamente a zero. In modo equivalente, possiamo trovare una tetrade di Newman/Penrose tale che lo spinore di Ricci (che descrive ogni campo materiale o non-gravitazionale eventualmente presente in uno spazio-tempo) e lo spinore di Weyl (che descrive ogni campo gravitazionale eventualmente presente) abbiano ognuno soltanto una componente non tendente a zero.\nSpecificamente, rispetto alla tetrade NP\nla sola componente non tendente a zero dello spinore di Ricci \u00e8\ne la sola componente non tendente a zero dello spinore di Weyl \u00e8\nQuesto significa che ogni spazio-tempo di onde pp pu\u00f2 essere interpretato, nel contesto della relativit\u00e0 generale, come una soluzione di polvere nulla. Inoltre, il tensore di Weyl ha sempre un tipo di Petrov N come pu\u00f2 essere verificato utilizzando i criteri di Bel.\nIn altre parole, le onde pp modellano diversi tipi di radiazione \"classica\" e \"senza massa\" che viaggia alla velocit\u00e0 della luce locale. Questa radiazione pu\u00f2 essere gravitazionale, elettromagnetica, di qualche tipo ipotetico senza massa oltre a queste due o ogni loro altra possibile combinazione. Tutta questa radiazione viaggia nella stessa direzione, e il vettore nullo formula_6 gioca il ruolo di vettore d'onda.\nRelazione con altre classi di soluzioni esatte.\nSfortunatamente, la terminologia che riguarda le onde pp, anche se piuttosto standard, \u00e8 molto confusa e tende a generare equivoci.\nIn ogni spazio-tempo di onde pp, il campo vettoriale formula_3 covariantemente costante ha in modo identico sempre gli scalari ottici che tendono a zero. Perci\u00f2, le onde pp appartengono alla \"classe di Kundt\" (la classe di variet\u00e0 lorentziane che ammettono una congruenza nulla con gli scalari ottici tendenti a zero).\nAndando nella direzione opposta, le onde pp includono diversi importanti casi particolari.\nDalla forma dello spinore di Ricci dato nella sezione precedente, \u00e8 immediatamente evidente come uno spazio-tempo di onde pp (scritto nel diagramma di Brinkmann) sia una soluzione di vuoto se e solo se formula_2 \u00e8 una funzione armonica (rispetto alle coordinate spaziali formula_18). Fisicamente, queste rappresentano la radiazione puramente gravitazionale che si propaga lungo i raggi nulli formula_19.\nEhlers, Kundt, Sippel e G\u00f6nner hanno classificato gli spazio-tempo di onde pp nel vuoto tramite il loro gruppo autometrico, o gruppo di \"auto-isometrie\". Questo \u00e8 sempre un gruppo di Lie, e come al solito \u00e8 pi\u00f9 facile classificare la sottostante algebra di Lie dei campi vettoriali di Killing. Succede che in genere la maggior parte dello spazio-tempo di onde pp abbia solo un campo vettoriale di Killing e congruenza geodetica nulla formula_20. Tuttavia, per diverse forme speciali di formula_2, ci sono campi vettoriali di Killing aggiuntivi.\nLa classe pi\u00f9 importante di onde pp particolarmente simmetriche sono gli spazio-tempo di onde piane, che furono per prima studiati da Baldwin e Jeffery.\nUn'onda piana \u00e8 un'onda pp in cui formula_2 \u00e8 quadratico, e pu\u00f2 quindi essere trasformato nella forma semplice\nQui, formula_24 sono funzioni lisce arbitrarie di formula_25.\nFisicamente parlando,\nformula_26 descrivono i profili d'onda dei due modi di polarizzazione linearmente indipendenti di radiazione gravitazionale che pu\u00f2 essere presente, mentre formula_27 descrive il profilo d'onda di ogni radiazione non-gravitazionale.\nSe formula_28, abbiamo onde piane nel vuoto, spesso chiamate onde piane gravitazionali.\nIn modo equivalente, un'onda piana \u00e8 un'onda pp con almeno un'algebra di Lie a cinque dimensioni dei campi vettoriali di Killing formula_29, compreso formula_30 e altre quattro che hanno la forma\ndove\nIntuitivamente, la distinzione \u00e8 che i fronti d'onda delle onde piane sono veramente \"planari\"; tutti i punti su un dato fronte d'onda bi-dimensionale sono equivalenti. Questo non \u00e8 abbastanza vero in genere per le onde pp.\nLe onde piane sono importanti per molte ragioni; giusto per citarne una, esse sono essenziali per il tema affascinante delle onde piane di collisione.\nUna sottoclasse pi\u00f9 generica \u00e8 costituita dalle onde pp assi-simmetriche, che in genere hanno un'algebra di Lie abeliana bi-dimensionale dei campi vettoriali di Killing.\nQueste sono anche definite \"onde piane SG2\", dato che esse sono il secondo tipo nella classificazione simmetrica di Sippel e G\u00f6nner.\nUn caso limite di alcune onde pp assi-simmetriche producono l'ultraboost di Aichelburg/Sexl che modella uno scontro ultrarelativistico con un oggetto isolato sfericamente simmetrico.\nJ. D. Steele ha introdotto la nozione di spazio-tempo di onde pp generalizzato.\nQuesti sono spazio-tempo lorentziani non-piatti che ammettono un campo bivettoriale nullo costante covariantemente auto-duale.\nIl nome \u00e8 potenzialmente fuorviante, poich\u00e9 come rileva Steele, questi sono nominalmente un \"caso speciale\" di onde pp non-piatte nel senso definito sopra. Sono soltanto una generalizzazione, nel senso che, sebbene la forma metrica di Brinkmann si sia conservata, esse non sono necessariamente le soluzioni di vuoto studiate da Ehlers e Kundt, Sippel e G\u00f6nner, ecc.\nUn'altra classe speciale importante di onde pp sono le onde sandwich. Queste hanno curvatura tendente a zero fatta eccezione per qualche campo formula_34, e rappresentano un'onda gravitazionale che si muove attraverso uno sfondo (\"background\") di spazio-tempo di Minkowski.\nRelazione con altre teorie.\nDal momento che esse costituiscono una classe molto semplice e naturale di variet\u00e0 lorentziane, definite in termini di congruenza nulla, non \u00e8 molto sorprendente che siano importanti anche in altre teorie di campo classiche relativistiche gravitazionali. In particolare, le onde pp sono le esatte soluzioni nella teoria di Brans-Dicke, nelle varie teorie di curvatura superiore, nelle teorie di Kaluza-Klein, e in alcune teorie gravitazionali di J. W. Moffat.\nIn effetti, B. O. J. Tupper ha dimostrato che le \"comuni\" soluzioni nel vuoto nella relativit\u00e0 generale e nella teoria di Brans/Dicke sono precisamente le onde pp nel vuoto (ma la teoria di Brans/Dicke ammette ulteriori soluzioni di tipo onda). Hans-J\u00fcrgen Schmidt ha riformulato la teoria delle onde pp (quadri-dimensionali) in termini di teoria gravitazionale di dilatazione metrica \"bi-dimensionale\".\nLe onde pp giocano anche un importante ruolo nella ricerca della gravit\u00e0 quantistica dato che, come Gary Gibbons ha indicato, tutte le correzioni quantistiche del termine di loop tendono a zero in modo identico per ogni spazio-tempo di onde pp. Questo significa che studiare le quantizzazioni di livello tre degli spazio-tempo di onde pp offre un barlume nel mondo ancora sconosciuto della gravit\u00e0 quantistica.\n\u00c8 naturale generalizzare le onde pp a dimensioni superiori, dove godono di propriet\u00e0 simili a quelle che abbiamo discusso. C.M. Hull ha dimostrato che tali \"onde pp di dimensioni superiori\" sono gli elementi essenziali per la supergravit\u00e0 in undici dimensioni.\nPropriet\u00e0 geometriche e fisiche.\nLe onde pp godono di numerose propriet\u00e0 sorprendenti. Alcune delle loro propriet\u00e0 matematiche pi\u00f9 astratte sono gi\u00e0 state menzionate. In questa sezione discuteremo solo di alcune ulteriori propriet\u00e0.\nSi consideri un osservatore inerziale nello spazio-tempo di Minkowski che incontra un'onda piana sandwich. Tale osservatore sperimenter\u00e0 alcuni interessanti effetti ottici. Se guarda dentro i fronti d'onda \"in arrivo\" da galassie lontane che hanno gi\u00e0 incontrato l'onda, egli vedr\u00e0 le loro immagini non distorte. Questo deve essere il caso, considerato che non pu\u00f2 conoscere l'onda che sta arrivando, fino a che essa non sia giunta alla sua posizione, dato che sta viaggiando alla velocit\u00e0 della luce. Tuttavia, questo pu\u00f2 essere confermato dal calcolo diretto degli scalari ottici della congruenza nulla formula_19. Supponiamo ora che, dopo il passaggio dell'onda, il nostro osservatore si volti indietro guardando attraverso i fronti d'onda \"fuggenti\" verso galassie distanti che l'onda non ha ancora raggiunto. Adesso egli vede le loro immagini ottiche \"tranciate\" e ingrandite (o rimpicciolite) in modo dipendente dal tempo. Se capita che l'onda sia un\"'onda piana gravitazionale\" polarizzata, egli vedr\u00e0 immagini circolari alternativamente: schiacciate orizzontalmente mentre sono espanse verticalmente, e schiacciate verticalmente mentre sono espanse orizzontalmente. Questo mostra direttamente, nella relativit\u00e0 generale, il caratteristico effetto di un'onda gravitazionale sulla luce.\nGli effetti di un'onda piana gravitazionale polarizzata che passa sulle posizioni relative di una nuvola di particelle di prova (inizialmente statiche) saranno qualitativamente molto simili. Potremmo qui ricordare che, in generale, il moto delle particelle di prova negli spazio-tempo di onde pp pu\u00f2 manifestare caos.\nIl fatto che l'equazione di campo di Einstein sia non-lineare \u00e8 ben noto. Ci\u00f2 implica che se si hanno due soluzioni esatte, non vi \u00e8 quasi nessun modo per sovrapporle linearmente. Le onde pp forniscono una rara eccezione a questa regola: se si hanno due onde pp che condividono lo stesso vettore nullo covariantemente costante (la stessa congruenza geodetica nulla, ovvero lo stesso campo vettoriale d'onda), con funzioni metriche formula_36 rispettivamente, allora formula_37 fornisce una terza soluzione esatta.\nRoger Penrose ha osservato che vicino a una geodetica nulla, \"ogni spazio-tempo lorentziano sembra un'onda piana\". Per dimostrare questo, ha utilizzato tecniche importate dalla geometria algebrica onde \"far saltare\" lo spazio-tempo in modo che la data geodetica nulla diventi la congruenza nulla covariantemente costante dell'onda piana. Questa costruzione \u00e8 chiamata limite di Penrose.\nPenrose pose anche in rilievo che in uno spazio-tempo di onde pp, tutte le invarianti polinomiali scalari del tensore di Riemann \"identicamente tendono a zero\", ma la curvatura non \u00e8 quasi mai zero. Se si considera il tensore di Riemann come un tensore di secondo rango agente sui bivettori, allora questo fenomeno \u00e8 analogo al fatto che un vettore nullo diverso da zero ha lunghezza quadratica che tende a zero.\nPenrose \u00e8 stato anche il primo a comprendere la strana natura della causalit\u00e0 negli spazio-tempo di onde sandwich pp. Egli ha mostrato che alcune o tutte le geodetiche nulle emessa in un dato evento saranno rifocalizzate in un evento (o serie di eventi) successivi. I dettagli dipendono dal fatto se l'onda sia puramente gravitazionale, puramente elettromagnetica, o nessuna delle due.\nOgni onda pp ammette molti diversi grafici di Brinkmann. Questi sono correlati per mezzo di trasformazioni di coordinate, le quali in questo contesto possono essere considerate come trasformazioni di gauge. Nel caso di onde piane, queste trasformazioni di gauge ci permettono di considerare sempre due onde piane in collisione che abbiano \"fronti d'onda paralleli\", e perci\u00f2 si pu\u00f2 dire che le onde \"si scontrino di fronte\".\nSi tratta di un risultato esatto in piena relativit\u00e0 generale non lineare, analogo al risultato riguardante le onde piane elettromagnetiche trattate nella relativit\u00e0 ristretta.\nEsempi.\nCi sono molti esempi notevoli \"espliciti\" di onde pp.\n(Il termine \"esplicito\" sta a significare che le funzioni metriche possono essere considerate in termini di funzioni elementari\no forse funzioni speciali ben note come le funzioni di Mathieu).\nEsempi espliciti di \"onde pp assi-simmetriche\" comprendono\nEsempi espliciti di \"spazio-tempo di onde piane\" comprendono"}
{"id": "2954655", "revid": "6923", "url": "https://it.wikipedia.org/wiki?curid=2954655", "title": "International Softball Federation", "text": "La International Softball Federation (ISF) \u00e8 stata la federazione sportiva internazionale, riconosciuta dal CIO, che ha governato lo sport del softball fino al 2013.\nNell'aprile 2013, nell'ottica di riportare le rispettive discipline alle Olimpiadi in tempo per l'edizione 2020, ISF e IBAF (International Baseball Federation) si sono fuse insieme nella World Baseball Softball Confederation (WBSC), diventando di fatto \"divisions\" della nuova associazione "}
{"id": "2954657", "revid": "399", "url": "https://it.wikipedia.org/wiki?curid=2954657", "title": "Il Piccolo (quotidiano alessandrino)", "text": ""}
{"id": "2954658", "revid": "287204", "url": "https://it.wikipedia.org/wiki?curid=2954658", "title": "11005 Waldtrudering", "text": "11005 Waldtrudering \u00e8 un asteroide della fascia principale. Scoperto nel 1980, presenta un'orbita caratterizzata da un semiasse maggiore pari a 2,6566005\u00a0UA e da un'eccentricit\u00e0 di 0,1969480, inclinata di 8,44759\u00b0 rispetto all'eclittica."}
{"id": "2954659", "revid": "287204", "url": "https://it.wikipedia.org/wiki?curid=2954659", "title": "25312 Asiapossenti", "text": "25312 Asiapossenti \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 3,2120458\u00a0UA e da un'eccentricit\u00e0 di 0,0984542, inclinata di 13,23887\u00b0 rispetto all'eclittica."}
{"id": "2954660", "revid": "287204", "url": "https://it.wikipedia.org/wiki?curid=2954660", "title": "15007 Edoardopozio", "text": "15007 Edoardopozio \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,5778969\u00a0UA e da un'eccentricit\u00e0 di 0,1780291, inclinata di 9,16784\u00b0 rispetto all'eclittica."}
{"id": "2954661", "revid": "86599", "url": "https://it.wikipedia.org/wiki?curid=2954661", "title": "11328 Mariotozzi", "text": "11328 Mariotozzi \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 2,7535273\u00a0UA e da un'eccentricit\u00e0 di 0,0712306, inclinata di 4,65119\u00b0 rispetto all'eclittica.\nL'asteroide \u00e8 dedicato al geologo italiano Mario Tozzi."}
{"id": "2954669", "revid": "287204", "url": "https://it.wikipedia.org/wiki?curid=2954669", "title": "29706 Simonetta", "text": "29706 Simonetta \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3600174\u00a0UA e da un'eccentricit\u00e0 di 0,2355457, inclinata di 3,98685\u00b0 rispetto all'eclittica."}
{"id": "2954670", "revid": "86599", "url": "https://it.wikipedia.org/wiki?curid=2954670", "title": "34716 Guzzo", "text": "34716 Guzzo \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a e da un'eccentricit\u00e0 di 0,1006046, inclinata di 2,16511\u00b0 rispetto all'eclittica.\nL\u2019asteroide \u00e8 dedicato al professore Massimiliano Guzzo."}
{"id": "2954675", "revid": "287204", "url": "https://it.wikipedia.org/wiki?curid=2954675", "title": "34717 Mirkovilli", "text": "34717 Mirkovilli \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,1955504\u00a0UA e da un'eccentricit\u00e0 di 0,1450795, inclinata di 5,40869\u00b0 rispetto all'eclittica."}
{"id": "2954676", "revid": "984922", "url": "https://it.wikipedia.org/wiki?curid=2954676", "title": "International Aikido Federation", "text": "La International Aikido Federation (IAF) \u00e8 la federazione sportiva internazionale che governa lo sport dell'aikid\u014d.\nSport dimostrativo ai World Games 2005.\nL'aikido \u00e8 stato sport dimostrativo ai World Games 2005 di Duisburg e per questo, pur non avendo poi fatto parte del programma ufficiale dei successivi World Games 2009, la sua federazione fa parte dell'IWGA."}
{"id": "2954677", "revid": "287204", "url": "https://it.wikipedia.org/wiki?curid=2954677", "title": "54967 Millucci", "text": "54967 Millucci \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,7471502\u00a0UA e da un'eccentricit\u00e0 di 0,0491299, inclinata di 3,93761\u00b0 rispetto all'eclittica."}
{"id": "2954680", "revid": "287204", "url": "https://it.wikipedia.org/wiki?curid=2954680", "title": "55196 Marchini", "text": "55196 Marchini \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 3,9955107\u00a0UA e da un'eccentricit\u00e0 di 0,1522417, inclinata di 5,56246\u00b0 rispetto all'eclittica.\nL'asteroide \u00e8 dedicato all'italiano Alessandro Marchini, tecnico informatico presso il dipartimento di fisica e direttore dell'osservatorio astronomico dell'Universit\u00e0 degli Studi di Siena, impegnato inoltre in attivit\u00e0 di divulgazione dell'astronomia."}
{"id": "2954682", "revid": "36426", "url": "https://it.wikipedia.org/wiki?curid=2954682", "title": "Sacra Conversazione (Madonna col Bambino con San Girolamo e San Giovanni Battista)", "text": ""}
{"id": "2954683", "revid": "36426", "url": "https://it.wikipedia.org/wiki?curid=2954683", "title": "Madonna col Bambino in trono tra i santi Giovan Battista e Maria Maddalena", "text": ""}
{"id": "2954686", "revid": "767487", "url": "https://it.wikipedia.org/wiki?curid=2954686", "title": "Michel III Danican Philidor", "text": "Biografia.\nFiglioccio di Lalande, e membro della dinastia di musicisti Philidor, venne nominato \u00ab \"timbalier\" della prima compagnia (scozzese) delle Guardie de Corpo \u00bb di re Luigi XIV nel 1703 e quindi nel 1715, \u00ab timbalier des plaisirs \u00bb."}
{"id": "2954692", "revid": "110157", "url": "https://it.wikipedia.org/wiki?curid=2954692", "title": "Palazzo del Podest\u00e0 (Mantova)", "text": "Palazzo del Podest\u00e0 \u00e8 un edificio storico di Mantova, sito in Piazza delle Erbe.\nStoria.\nFu costruito nel 1227, committente il bresciano Laudarengo Martinengo nominato podest\u00e0 di Mantova. Unitamente alla Torre del Broletto, alla quale \u00e8 addossata Casa Tortelli, rappresent\u00f2 il centro amministrativo del comune di Mantova. Verso piazza Broletto fu collegato al palazzo degli ex Magazzini Generali con la costruzione dell'Arengario e al palazzo della Ragione sul lato affacciato su piazza Erbe.\nSulla facciata di piazza Broletto \u00e8 visibile una statua duecentesca raffigurante \"Virgilio in cattedra\" (\"la v\u00e8cia\" in dialetto), con la berretta dottorale e le braccia poggiate al leggio che reca incisa l'iscrizione \"Virgilius Mantuanus poetarum clarissimus\".\nSub\u00ec rifacimenti e modifiche architettoniche anche a causa dei numerosi incendi accaduti nel corso dei secoli. Dal 1462 fu sottoposto ad un'importante ristrutturazione diretta da Giovanni Antonio da Arezzo su incarico di Ludovico III Gonzaga. Dell'epoca e legata al gusto di Luca Fancelli, \u00e8 la merlatura cieca posta a coronamento dell'edificio, trasformato per volere del marchese Ludovico Gonzaga.\nNegli ultimi tre secoli \u00e8 stato destinato a svariati usi tra cui anche quello di carcere. Secondo gli attuali progetti del Comune di Mantova, il Palazzo verr\u00e0 restaurato anche per ospitare la sede del Municipio, ritornando ad essere il centro amministrativo della citt\u00e0."}
{"id": "2954694", "revid": "767487", "url": "https://it.wikipedia.org/wiki?curid=2954694", "title": "Jean Hotteterre", "text": "Biografia.\nEgli e i suoi fratelli Jacques-Martin e Nicolas apportarono numerosi miglioramenti all'oboe, trasformando la ciaramella nello strumento giunto poi ai nostri giorni con delle lievi modifiche. Sui loro studi, Michel II Danican Philidor realizz\u00f2 poi lo strumento vero e proprio che ai nostri giorni \u00e8 l'oboe."}
{"id": "2954697", "revid": "200434", "url": "https://it.wikipedia.org/wiki?curid=2954697", "title": "Broletto (Mantova)", "text": ""}
{"id": "2954702", "revid": "1543377", "url": "https://it.wikipedia.org/wiki?curid=2954702", "title": "Koub\u00e9wel Koundia", "text": "Koub\u00e9wel Koundia \u00e8 un comune rurale del Mali facente parte del circondario di Douentza, nella regione di Mopti.\nIl comune \u00e8 composto da 14 nuclei abitati:"}
{"id": "2954703", "revid": "287204", "url": "https://it.wikipedia.org/wiki?curid=2954703", "title": "Koubewel Koundia", "text": ""}
{"id": "2954704", "revid": "1342115", "url": "https://it.wikipedia.org/wiki?curid=2954704", "title": "Silvano Miniati", "text": "Biografia.\nInizia l'attivit\u00e0 politica nel 1950, con la iscrizione al movimento giovanile socialista e alla CGIL, mentre lavora come apprendista metalmeccanico. \nNel 1956 \u00e8 eletto consigliere comunale di San Piero a Sieve. Nel 1957 \u00e8 eletto nella segreteria provinciale della FIOM di Firenze. Dopo la costituzione del Partito Socialista Italiano di Unit\u00e0 Proletaria (PSIUP), lascia l'attivit\u00e0 sindacale nel 1965, per dedicarsi completamente all'attivit\u00e0 del nuovo partito. Nel 1964 \u00e8 eletto consigliere della provincia di Firenze e successivamente consigliere comunale a Firenze. Nel PSIUP \u00e8 segretario della federazione di Firenze, segretario regionale della Toscana e membro della direzione nazionale, in rappresentanza della componente di sinistra. \nNel 1972, al momento dello scioglimento del PSIUP, partecipa con la componente di sinistra del partito alla costituzione del Nuovo PSIUP, di cui diviene dirigente nazionale. Successivamente promuove la costituzione del Partito di Unit\u00e0 Proletaria e l'unificazione con il gruppo del Manifesto che porta alla costituzione del Partito di Unit\u00e0 Proletaria per il comunismo, assumendo sempre ruoli di direzione nazionale. Partecipa successivamente all'esperienza di Democrazia Proletaria. \nCon la crisi dei movimenti di estrema sinistra, riprende l'attivit\u00e0 sindacale nella UIL e nel 1985 \u00e8 eletto segretario generale aggiunto della UIL Pensionati (UILP). Al congresso di Sanremo del 1989 \u00e8 eletto segretario generale della UILP, carica ricoperta fino alla fine del 2007. \n\u00c8 stato vicepresidente della Fondazione Bruno Buozzi. \u00c8 stato consigliere del Consiglio nazionale dell'economia e del lavoro (Cnel)."}
{"id": "2954705", "revid": "1543377", "url": "https://it.wikipedia.org/wiki?curid=2954705", "title": "Mondoro", "text": "Mondoro \u00e8 un comune rurale del Mali facente parte del circondario di Douentza, nella regione di Mopti."}
{"id": "2954706", "revid": "61051", "url": "https://it.wikipedia.org/wiki?curid=2954706", "title": "SNCASO SO-1221 Djinn", "text": ""}
{"id": "2954708", "revid": "3115", "url": "https://it.wikipedia.org/wiki?curid=2954708", "title": "Androcrazia", "text": "Androcrazia \u00e8 un termine che deriva dall'unione delle parole greche \u1f00\u03bd\u03ae\u03c1 (\"uomo\"), genitivo \u1f00\u03bd\u03b4\u03c1\u03cc\u03c2 \"andros\", e \u03ba\u03c1\u03ac\u03c4\u03bf\u03c2 \"kratos\" (\"governo\") e lo si intende come \"governo dei maschi\". Si tratta di una forma di governo in cui i governanti sono uomini. Al di l\u00e0 del suo significato letterale, il termine include l'esercizio del potere maschile in generale non soltanto non condiviso con la donna, ma con questa quale soggetto subordinato. \nStoria.\nIl termine, per quanto gi\u00e0 implicato in quelli di paternalismo e di maschilismo, ha ricevuto la sua miglior legittimazione negli studi dell'antropologa Riane Eisler, considerata l'erede pi\u00f9 notevole di Marija Gimbutas, che nel Novecento ha dato i maggiori contributi agli studi sui movimenti delle popolazioni e sulla costituzione di organizzazioni sociali, istituzioni e governi.\nRiane Eisler sviluppa le proprie considerazioni a partire dal concetto che era gi\u00e0 della Gimbutas di \"gilania\" (dal greco \"gyn\u00e9\" = femmina + \"lyein\"/\"lyo\" = liberare, libera) a cui contrappone appunto \"androcrazia\". La Eisler ha sviluppato il concetto di \"androcrazia\" in vari saggi in cui ha messo in evidenza come nelle societ\u00e0 basate sulla violenza e sull'autoritarismo l'androcrazia ne sia diretta conseguenza, essendo il maschio propenso a imporre sia il paternalismo che l'autoritarismo."}
{"id": "2954711", "revid": "1543377", "url": "https://it.wikipedia.org/wiki?curid=2954711", "title": "P\u00e9taka", "text": "P\u00e9taka \u00e8 un comune rurale del Mali facente parte del circondario di Douentza, nella regione di Mopti."}
{"id": "2954712", "revid": "287204", "url": "https://it.wikipedia.org/wiki?curid=2954712", "title": "Petaka", "text": ""}
{"id": "2954714", "revid": "339392", "url": "https://it.wikipedia.org/wiki?curid=2954714", "title": "A-side", "text": ""}
{"id": "2954718", "revid": "767487", "url": "https://it.wikipedia.org/wiki?curid=2954718", "title": "Jos\u00e9 Mar\u00eda Blanco", "text": "Ha lavorato, fra l'altro, in alcune coproduzioni cinematografiche tra Italia e Spagna."}
{"id": "2954719", "revid": "1543377", "url": "https://it.wikipedia.org/wiki?curid=2954719", "title": "T\u00e9dj\u00e9", "text": "T\u00e9dj\u00e9 \u00e8 un comune rurale del Mali facente parte del circondario di Douentza, nella regione di Mopti.\nIl comune \u00e8 composto da 12 nuclei abitati:"}
{"id": "2954720", "revid": "767487", "url": "https://it.wikipedia.org/wiki?curid=2954720", "title": "Burning for Love", "text": "Burning of Love \u00e8 una canzone dei Bon Jovi, scritta da Jon Bon Jovi e Richie Sambora. Fu estratta come terzo e ultimo singolo dal primo album in studio del gruppo, \"Bon Jovi\", nel 1984. Fu pubblicato solo per il mercato giapponese e, forse anche per questo motivo, del brano non \u00e8 stato realizzato un videoclip.\nTracce.\nVersione giapponese"}
{"id": "2954722", "revid": "594360", "url": "https://it.wikipedia.org/wiki?curid=2954722", "title": "Indiana Evans", "text": "Biografia.\nNata a Sydney nel 1990, Indiana Evans si interessa alla recitazione dall'et\u00e0 di cinque anni, quando recitava per la famiglia e gli amici. Compiuti i sette anni, frequenta corsi di balletto classico, jazz e tip-tap. Comincia a interessarsi agli strumenti musicali e a frequentare lezioni di percussioni. Prima di lavorare in \"Home and Away\", Indiana Evans inizia le scuole superiori alla \"Newtown School for Performing Arts\", ma smette dopo due settimane per concentrarsi sulla sua carriera di attrice. Quindi comincia un corso per corrispondenza finch\u00e9 non compie 15 anni.\nCarriera.\nNel 2002, si iscrive all'agenzia \"Kermond Management\", ottiene la sua prima parte in una pubblicit\u00e0 per \"Asguard\" e inizia a fare alcuni lavori come modella. Nel 2003, Evans interpreta Milly Roberts in un episodio di \"All Saints\". Successivamente ottiene il ruolo principale in una campagna americana per Kool Aid e appare nel programma comico australiano \"Comedy Inc.\". Lo stesso anno \u00e8 Abby Oakley nella serie televisiva \"Snobs\".\nNel 2004, le viene chiesta un'audizione per il ruolo di Matilda Hunter nella serie \"Home and Away\" e ottiene la parte. Nel frattempo appare in \"Girl TV\", un programma televisivo per ragazze adolescenti. Nel 2005, viene nominata per il Logie Award come \"Nuovo talento femminile\" per il ruolo di Matilda.\nIl 20 aprile 2008, viene erroneamente annunciato dal giornale australiano \"The Daily Telegraph\" che i produttori di \"Home and Away\" avevano rifiutato di rinnovare il contratto a Indiana Evans. Nel numero del 3 maggio del magazine \"TV Week\", la Evans dichiara alla giornalista Carolyn Stewart che i produttori le avevano offerto un prolungamento del contratto, ma che lei era \"pronta ad passare oltre\", e che la notizia sbagliata era \"sorprendente\". Fa la sua ultima apparizione nella serie nel luglio 2008. Quello stesso anno, apparve come guest star nella serie australiana \"The Strip\" e in due cortometraggi, \"Burden\" e \"At the Tattooist\".\nNel 2009, la Evans \u00e8 apparsa nel ruolo di Kylie Watson in \"\" e successivamente ha interpretato Isabella \"Bella\" Hartley nella terza stagione della serie televisiva per ragazzi \"H2O\", prendendo il posto dell'attrice Claire Holt che aveva lasciato la serie. Canta anche la sigla della serie, \"No Ordinary Girl\", e altre canzoni durante gli episodi.\nNel 2010 recita nel film \"Attacco glaciale\" e nella serie \"Cops LAC\", mentre nel 2011 viene annunciata la sua partecipazione come personaggio principale nella serie \"Crownies\", trasmessa a luglio 2011 su ABC-1, e recita nel cortometraggio \"Smith\".\nA febbraio 2012, viene annunciata la sua partecipazione al remake del film del 1980 \"Laguna blu\", dove interpreta la protagonista, Emmeline. Nel 2015 entra nel cast della prima stagione della serie televisiva antologica \"Secrets and Lies\" recitando la parte di Natalie Crawford.\nFilantropia.\nNel 2005, Evans diventa ambasciatrice del \"Cancer Council\" e della \"Family Planning Association for Teen Awareness\", mentre durante i due anni successivi \u00e8 testimonial della campagna contro il bullismo.\nDoppiatrici italiane.\nNelle versioni in italiano dei suoi film, Indiana Evans \u00e8 stata doppiata da:"}
{"id": "2954723", "revid": "287204", "url": "https://it.wikipedia.org/wiki?curid=2954723", "title": "Tedje", "text": ""}
{"id": "2954725", "revid": "729019", "url": "https://it.wikipedia.org/wiki?curid=2954725", "title": "Bundesautobahn 46", "text": "La Bundesautobahn 46, abbreviata anche in A\u00a046, \u00e8 una autostrada tedesca, una delle molte autostrade della Renania Settentrionale-Vestfalia che attraversano la zona della Ruhr da ovest ad est.\nInizia dalla cittadina di Heinsberg, nelle vicinanze del confine olandese e termina a Bestwig. Ha numerosi tratti tuttora in costruzione, compreso il tratto finale, che dovrebbe collegarla alla A\u00a044 nei pressi di Warburg, a nord-ovest di Kassel."}
{"id": "2954727", "revid": "339392", "url": "https://it.wikipedia.org/wiki?curid=2954727", "title": "B-side", "text": ""}
{"id": "2954733", "revid": "228587", "url": "https://it.wikipedia.org/wiki?curid=2954733", "title": "Bamba", "text": ""}
{"id": "2954735", "revid": "88812", "url": "https://it.wikipedia.org/wiki?curid=2954735", "title": "Comportamentismo radicale", "text": ""}
{"id": "2954736", "revid": "53588", "url": "https://it.wikipedia.org/wiki?curid=2954736", "title": "Atto delle Cinque Miglia", "text": ""}
{"id": "2954737", "revid": "496002", "url": "https://it.wikipedia.org/wiki?curid=2954737", "title": "Atto delle cinque miglia", "text": ""}
{"id": "2954738", "revid": "1543377", "url": "https://it.wikipedia.org/wiki?curid=2954738", "title": "Bamba (Koro)", "text": "Bamba \u00e8 un comune rurale del Mali facente parte del circondario di Koro, nella regione di Mopti."}
{"id": "2954739", "revid": "729019", "url": "https://it.wikipedia.org/wiki?curid=2954739", "title": "Bundesautobahn 48", "text": "La Bundesautobahn 48, abbreviata anche in A\u00a048, \u00e8 una autostrada tedesca che collega l'autostrada A\u00a03 con l'autostrada A\u00a01 passando per la citt\u00e0 di Coblenza.\nSi sviluppa interamente nella Renania-Palatinato e attraversa la zona collinare dell'Eifel, tra i pi\u00f9 apprezzati luoghi di villeggiatura teutonici.\n\u00c8 uno dei percorsi utilizzabili per raggiungere il circuito del N\u00fcrburgring e fa parte per l'intera estensione dell'itinerario della strada europea E44."}
{"id": "2954740", "revid": "496002", "url": "https://it.wikipedia.org/wiki?curid=2954740", "title": "Nonconformismo", "text": ""}
{"id": "2954743", "revid": "339392", "url": "https://it.wikipedia.org/wiki?curid=2954743", "title": "Comportamentismo Radicale", "text": ""}
{"id": "2954744", "revid": "32172361", "url": "https://it.wikipedia.org/wiki?curid=2954744", "title": "Chiesa armena di San Nicola da Tolentino", "text": ""}
{"id": "2954745", "revid": "1543377", "url": "https://it.wikipedia.org/wiki?curid=2954745", "title": "Barapir\u00e9li", "text": "Barapir\u00e9li \u00e8 un comune rurale del Mali facente parte del circondario di Koro, nella regione di Mopti."}
{"id": "2954746", "revid": "287204", "url": "https://it.wikipedia.org/wiki?curid=2954746", "title": "Barapireli", "text": ""}
{"id": "2954748", "revid": "729019", "url": "https://it.wikipedia.org/wiki?curid=2954748", "title": "Big Store", "text": "Il Big Store \u00e8 una catena di ipermercati, di propriet\u00e0 del gruppo Dimar, presenti con una superficie di circa 5.000 \u00a0m\u00b2 solo nei centri commerciali. Il primo punto vendita \u00e8 stato aperto nel 2004 a Cuneo, al quale sono seguiti, sempre nella provincia di Cuneo, quelli di Bra e Mussotto d'Alba (frazione del comune di Alba) Dal 2018 l'Insegna, che non ha modificato la propriet\u00e0, \u00e8 cambiata in Mercat\u00f2 Big."}
{"id": "2954749", "revid": "1654832", "url": "https://it.wikipedia.org/wiki?curid=2954749", "title": "Mino Bellei", "text": "Doppiatore.\nCome altri attori teatrali ha prestato voce in alcuni film della BBC Television Shakespeare"}
{"id": "2954750", "revid": "729019", "url": "https://it.wikipedia.org/wiki?curid=2954750", "title": "Bundesautobahn 49", "text": "La Bundesautobahn 49, abbreviata anche in A 49, \u00e8 una autostrada tedesca che collega la citt\u00e0 di Kassel con la citt\u00e0 di Neuental, dove \u00e8 stata posta un'uscita provvisoria.\nCon un percorso che si sviluppa interamente nell'Assia, una volta completata dovrebbe terminare ad Homberg (Ohm), confluendo nella A 5, permettendo a chi proviene dalle citt\u00e0 a Nord di Kassel di proseguire verso Francoforte sul Meno senza passare per l'intricato nodo di Bad Hersfeld dove confluiscono la A 4, la A 5 e la A 7."}
{"id": "2954751", "revid": "1543377", "url": "https://it.wikipedia.org/wiki?curid=2954751", "title": "Bondo (Mali)", "text": "Bondo \u00e8 un comune rurale del Mali facente parte del circondario di Koro, nella regione di Mopti."}
{"id": "2954752", "revid": "729019", "url": "https://it.wikipedia.org/wiki?curid=2954752", "title": "Giovanni Inzani", "text": "Biografia.\nSi laure\u00f2 in medicina all'universit\u00e0 di Parma all'et\u00e0 di 21 anni. L'anno successivo si un\u00ec al contingente parmigiano che partecip\u00f2 alla battaglia di Novara, tra cui vi era anche Giovanni Rustici. Tornato a Parma, trov\u00f2 l'universit\u00e0 chiusa per ordine ducale. And\u00f2 prima a Firenze e poi a Parigi, dove ebbe modo di apprendere la tecnica del microscopio e altre nuove metodologie di indagine clinica. Nel 1853 torn\u00f2 a Parma, dove divenne assistente alla cattedra di chirurgia, tenuta dal prof. Gherardi.\nNel 1855 a Parma vi fu una grave epidemia di colera, che dur\u00f2 dalla primavera all'autunno e colp\u00ec soprattutto l'Oltretorrente, facendo 1.015 vittime, in prevalenza donne. A capo dei medici parmigiani che si prodigarono nelle cure vi fu Giovanni Inzani, presente giorno e notte all'ospedale e nelle infermerie che erano state approntate nel palazzo del Giardino e nel convento di San Cristoforo.\nNel 1858 fu nominato primario della Seconda Divisione di Chirurgia dell'Ospedale di Parma. L'anno successivo fu tra gli oltre 2000 volontari parmigiani che risposero all'appello di Garibaldi nella lotta contro gli Austriaci. Prese parte come ufficiale medico alla battaglia di San Martino . Rientrato a Parma, venne nominato professore di Anatomia umana. Pubblic\u00f2, col concorso dell'artista Corsini, un \"Atlante d'Anatomia\".\nNel 1875 fu nominato direttore dell'ospedale di Parma, e fu per diversi anni preside della Facolt\u00e0 di Medicina dell'universit\u00e0.\nRicevette molte onorificenze, tra cui quella di Cavaliere dell'Ordine della Corona d'Italia.\nA Parma gli \u00e8 intitolata una via dell'Oltretorrente che collega via Massimo d'Azeglio a via Imbriani."}
{"id": "2954755", "revid": "827882", "url": "https://it.wikipedia.org/wiki?curid=2954755", "title": "Trickster (personaggio)", "text": "Trickster \u00e8 il nome di due personaggi immaginari, due supercriminali della DC Comics che furono entrambi nemici di Flash. Il Trickster originale comparve per la prima volta in \"Flash\" (prima serie) n. 113 (giugno-luglio 1960), mentre il secondo debutt\u00f2 in \"Flash\" (seconda serie) n. 183 (aprile 2002).\nJames Jesse.\nIl Trickster originale \u00e8 un tipico burlone e truffatore la cui occupazione preferita \u00e8 il danneggiamento dei suoi avversari, come Flash, con oggetti come orsacchiotti esplosivi.\nIl suo alter ego \u00e8 \"James Jesse\", uno pseudonimo che utilizz\u00f2 per rimpiazzare la sua vera identit\u00e0, \"Giovanni Giuseppe\". Era un acrobata da circo che decise di diventare un criminale proprio come il suo omonimo Jesse James. Cre\u00f2 delle scarpe che gli permettevano di camminare sull'aria e altri gadget pericolosi per i suoi crimini. Si scontr\u00f2 numerose volte contro Barry Allen, il secondo Flash.\nDopo la morte di Barry Allen, Trickster si spost\u00f2 da Central City a Hollywood, dove lavor\u00f2 con gli effetti speciali. Tent\u00f2 di rubare l'innovativo costume da Blue Devil di Dan Cassidy, ma fu sconfitto. Quando poi Cassidy rimase intrappolato nel costume, Jesse gli divenne amico e cont\u00f2 su di lui per uscire dalla vita super criminale. Nella miniserie \"Underworld Unleashed\", Neron tent\u00f2 di creare l'Inferno sulla Terra. Quando James Jesse si fece strada nel dominio di Neron, fu l'unico modo ritrovarsi visitatore inaspettato. Neron fece delle vaghe promesse a Jesse, e sembr\u00f2 aver catturato la sua fiducia. Tuttavia, una volta che Jesse cap\u00ec di essere all'inferno e che Neron era il Diavolo incarnato, Trickster cap\u00ec che era lui, che vincente o perdente, avrebbe dovuto sconfiggere il Diavolo. Riusc\u00ec a sconfiggere Neron e lo fece grazie al prezioso aiuto di Capitan Marvel. Dopo essersi ritrovato sulla Terra, Trickster si lament\u00f2 del fatto di aver compiuto \"il pi\u00f9 grande gesto di tutti i tempi\" e che non ci fu nessuno che ne fosse testimone...e subito decise di lavorare dalla parte degli angeli, poich\u00e9 non intendeva ritornare all'Inferno.\nCominci\u00f2, quindi, ad utilizzare le sue abilit\u00e0 da truffatore per il bene, e raccolse tutte le armi dei supercriminali incarcerati poich\u00e9 cose simili era troppo pericolose se lasciate in giro e potevano cadere nelle mani sbagliate.\nQuando la sua vecchia fidanzata Mindy Hong gli chiese aiuto, Trickster and\u00f2 con lei nel piccolo regno di Zuthan sulle montagne. L\u00ec, con l'aiuto del Pifferaio e Billy Hong, un ragazzino di 12 anni che si dimostr\u00f2 essere un Majee (un agente speciale dei dio Savaristrano Meshta, inviato ad osservare e stimare il progresso della razza umana), e ancora sconfisse Neron. Come parte dell'accordo, Jesse disse a Neron di dimenticare i Nemici, che furono grati a malincuore di essere salvati dall'ira del demone. Pochi minuti dopo, Jesse rimase sbalordito dall'apprendere che Billy era suo figlio.\nTrickster ritorn\u00f2 negli Stati Uniti e continu\u00f2 ad utilizzare le sue abilit\u00e0 per il bene. Una volta salv\u00f2 la vita di Catwoman ingannandola dicendole che voleva il suo aiuto per aiutarlo ad \"ucciderla\". Lei gli fu grata, e Trickster pens\u00f2 che Selina fosse \"la donna pi\u00f9 affascinante che avesse mai incontrato\", ma si divisero come buoni amici. Jesse fu contattato dall'F.B.I., che lo reclut\u00f2. Lavor\u00f2 per loro per qualche periodo e successivamente Top ricomparve e trasform\u00f2 i Nemici in buoni facendo il lavaggio del cervello a molti di loro, causando la Guerra dei Nemici. Sempre lavorando per l'F.B.I., Jesse radun\u00f2 i Nemici riformati perch\u00e9 fermassero Capitan Cold e i suoi Nemici. Tuttavia, Top si rifece vivo e ricostitu\u00ec i modi criminali dei Nemici. A Trickster e al Pifferaio ci volle molto tempo per rimuovere i ricordi causati dalla suggestione ipnotica di Top. Gli altri Nemici si divisero e crollarono.\nCountdown.\nJames Jesse ricomparve in \"Countdown\" n. 51, dove giunse all'appartamento del suo collega Heat Wave in risposta alla chiamata da parte di Capitan Cold per una riunione dei Nemici. Heat Wave non fu contento di vedere Trickster, e lo rimprover\u00f2 del fatto che una volta aiut\u00f2 Flash (Wally West). Trickster se ne and\u00f2 dall'appartamento, e sembr\u00f2 che il lavaggio del cervello di Top su di lui scem\u00f2 del tutto...Ignaro a due ex compagni di cella, che discussero a proposito del futuro dei Nemici, uno dei ratti del Pifferaio li stava spiando. Quella stessa sera, il Pifferaio si riun\u00ec ai suoi colleghi e riprese un'amicizia difficile con Jesse. Dopo che Capitan Cold, Heat Wave e il Mago del Tempo assassinarono Bart Allen in \"Flash: The Fastest Man Alive\" n. 13, il caos conseguente mise Trickster e il Pifferaio in fuga sia dagli eroi che dai criminali.\nDopo essere stati presenti in segreto al funerale di Bart, il Pifferaio e Trickster furono catturati da Deadshot e Multiplex e furono ammanettati insieme con manette che sarebbero esplose al minimo tentativo d'evasione, e separati da una catena egualmente protetta di circa due metri. Riuscirono a fuggire dai loro catturatori, ma sfortunatamente rimasero collegati dato che continuarono le loro vite in fuga. Si fecero strada fino a Gotham dove gli fu dato parziale asilo dal Pinguino, che per\u00f2 contatt\u00f2 l'F.B.I. per la ricompensa. Il duo quindi riusc\u00ec a fuggire dalla Suicide Squad solo per farsi catturare da Batwoman e The Question.\nIl Pifferaio e Trickster subito cominciarono a supplicare e dire ai due eroi che non erano responsabili personalmente della morte di Bart Allen. Batwoman ignor\u00f2 le loro parole, ed era molto pi\u00f9 propensa a punire i due criminali per la morte di Flash. Question, tuttavia, fu pronta ad ascoltarli, al cui punto, il Pifferaio mise in scena uno spettacolo di marionette al fine di spiegare la loro versione dei fatti, utilizzando pupazzi rappresentanti lui e Flash. Batwoman si infuri\u00f2 per la mancanza di rispetto mostrata da Trickster, e gli diede un pugno, spezzandogli il naso. Question per\u00f2, credette alla loro storia, dicendo che i due \"non potevano ammazzare il tempo\" e cos\u00ec li lasciarono liberi. Quando Batwoman domand\u00f2 cosa ne veniva di buono nel lasciarli andare, Montoya afferm\u00f2 che il suo passato come detective della polizia le insegn\u00f2 a riconoscere dei veri assassini.\nI due Nemici inavvertitamente si ritrovarono a casa di Poison Ivy, da cui furono catturati. Nonostante furono storditi dall'utilizzo di Ivy dei feromoni, Trickster si ritrov\u00f2 concentrato sul Pifferaio quando lo sent\u00ec parlare. Deathstroke decise di utilizzare i due come esche, piantando delle bombe dentro di loro. La situazione divenne molto pi\u00f9 pericolosa quando Deathstroke arriv\u00f2. Trickster distolse l'attenzione dal Pifferaio per la seconda volta, e gli fu spezzato il naso una seconda volta. Deathstroke sconfisse entrambi i Nemici che furono trovati da Batman, che sopportando la terza dose d'insolenza da parte di Trickster resistette alla tentazione di pestarlo e li consegn\u00f2 entrambi a Flash (Wally West). Wally era furioso. Li trascino fino alla tomba di Bart. I due gli spiegarono, quindi, che Deathstroke impiant\u00f2 nei loro colli dei dispositivi esplosivi. Wally gli credette e rimosse tali dispositivi vibrando attraverso la loro pelle. Continu\u00f2 a interrogarli, e le risposte di Trickster lo resero cos\u00ec furioso che ruppe il naso di Jesse per la terza volta. Infine, tuttavia, credette alla loro storia.\nWally confin\u00f2 i due al matrimonio di Freccia Verde e Black Canary, nonostante venne avvisato che Deathstroke aveva intenzione di attaccarli durante la cerimonia. I due riuscirono a scampare all'assalto al matrimonio rubando una macchina e inavvertitamente portando con loro Double Down come passeggero. Il trio si ferm\u00f2 a cena, e fu attaccato dalla Suicide Squad. Double Down fu catturato, ma Trickster e il Pifferaio decisero di seguire la Squad con un campo invisibile, con l'intenzione di liberare tutti i criminali catturati, che Trickster insisteva nell'affermare che \"sarebbero stati debitori per la vita\". Incontrarono e liberarono Due-Facce, che disse loro che i criminali furono portati via in barca in una base segreta, e quindi lanci\u00f2 la sua moneta per decidere se andare o no con loro. I due riuscirono per caso a sfuggire allo scontro conseguente e ancora una volta riuscirono per miracolo a fuggire dalla cattura di Deadshot.\nNel corso di \"Countdown\", Trickster tir\u00f2 fuori delle battute omofobiche per niente divertenti che mantennero il Pifferaio arrabbiato e concentrato. Ma infine, mentre fuggivano a bordo di una carrozza di un treno, riusc\u00ec per caso a fare una battuta su s\u00e9 stesso e i due scoppiarono a ridere per il divertente gioco di parole.\nSfortunatamente, proprio nel momento in cui Trickster chiam\u00f2 il Pifferaio per nome, Hartley, per la prima volta nell'intera serie, Jesse not\u00f2 un punto rosso sulla fronte del Pifferaio: Deadshot li aveva trovati di nuovo. Trickster mise il Pifferaio fuori tiro, salvandogli la vita, e quindi quasi stranamente decise di non fuggire e di combattere. Durante la lotta, Deadshot afferr\u00f2 il mantello di Trickster e lo gett\u00f2 fuori dal treno, e lo trascin\u00f2 per tutto il tragitto, ferendolo. Quando Deadshot afferm\u00f2 di voler sparare al Pifferaio e prese la mira, Trickster url\u00f2 \"NO! NON LUI! NON ADESSO!\" e si gett\u00f2 sulla scia del proiettile. Jesse rimase ucciso all'istante, ma il Pifferaio protetto dal suo corpo si salv\u00f2 e fugg\u00ec dal treno. Lasciato da solo con il cadavere di Trickster ancora agganciato a lui, il Pifferaio fu costretto a fuggire nel deserto di Chihuahua, dove si perse, trascinandosi dietro il corpo del suo compagno. Incapace di distruggere le manette, il Pifferaio tagli\u00f2 la mano destra di Trickster dopo aver portato il suo cadavere finch\u00e9 riusc\u00ec. Mentre la maggior parte del corpo di Trickster rimase sulla Terra, la sua mano fu compagna del Pifferaio in un boomdotto misterioso con destinazione verso Apokolips.\nQui, Deadshot spezz\u00f2 le manette, liberando il Pifferaio e gettando la mano di Trickster nelle profondit\u00e0 di Apokolips. Desaad quindi spieg\u00f2 che aveva manipolato eventi e Nemici, perch\u00e9 credeva che il Pifferaio fosse l'unico che potesse esprimere l'Equazione Anti-Vita attraverso la sua musica. Capendo che questo demonio uccise Trickster, il Pifferaio lasci\u00f2 che Desaad avesse ci\u00f2 che voleva - dando una \"voce\" all'Equazione Anti-Vita con la sua musica finch\u00e9 Desaad non esplose. Poi, solo e triste per il suo amico, il Pifferaio suon\u00f2 la canzone \"La morte del cigno\" per Trickster, e la sua musica fu cos\u00ec furiosa e potente che l'intero pianeta esplose.\nUna volta ritornato sulla Terra attraverso un secondo boomdotto da lui creato, il Pifferaio si riprese dal suo viaggio da incubo e riprese il suo impegno di fermare i Nemici una volta per tutte. In \"Final Crisis: Rogue's Revenge\" rub\u00f2 le Ultime Volont\u00e0 di Jesse dalle autorit\u00e0. Mentre erano in fuga, Jesse gli disse di averlo scritto con l'inchiostro invisibile, e che si dimostr\u00f2 un modo completo di istruzioni per sconfiggere i Nemici. Sfortunatamente, gli sforzi del Pifferaio di portare a compimento i piani di Jesse furono un insuccesso: fu ferito e involontariamente coinvolto nell'assassinio di Inertia.\nIn \"Blackest Night: The Flash\", Jesse James ritorn\u00f2 come Lanterna Nera.\nAxel Walker.\nMentre il primo Trickster lavorava per l'F.B.I., il giovane Axel Walker rub\u00f2 tutti i gadget e le scarpe di James Jesse e divenne il nuovo Trickster. Si un\u00ec al Network di Blacksmith e distrusse i file di Goldface e Hunter Zolomon per lei. Gli furono dati anche alcuni nuovi \"giocattoli\" in aggiunta a quelli classici di Jesse. Dopo la sconfitta di Blacksmith, fu invitato ad unirsi ai nuovi Nemici guidati da Capitan Cold, e non pot\u00e9 che accettare. Rimase in questa squadra finch\u00e9 i nuovi Nemici non tentarono di assassinare Cold. Mentre i due Trickster si combatterono Top restitu\u00ec a Jesse la sua memoria. Il Trickster originale quindi sconfisse il suo successore e gli disse di non diventare di nuovo Trickster.\nDopo qualche tempo, Axel fugg\u00ec di prigione e ritorn\u00f2 a Keystone City. Tuttavia, fu sconfitto in un attimo da Flash.\nDa l\u00ec, la nuova comparsa di Axel avvenne in \"Helmet of Fate: Detective Chimp\", dove rispose ad una chiamata d'aiuto di quattro studenti del college che chiesero l'aiuto di un supereroe con esperienza perch\u00e9 li addestrasse. Cen\u00f2 con loro e li uccise tutti e quattro. Il suo crimine fu scoperto quando Detective Chimp utilizz\u00f2 i suoi poteri deduttivi per aiutare a dedurre chi fosse l'assassino. Axel venne quindi arrestato.\nFinal Crisis: Rouge's Revenge.\nCon la morte del Trickster \"riformato\", Axel ritorn\u00f2 nei panni del Trickster nella miniserie \"Final Crisis: Rouge's Revenge\". Nel corso della serie, ad Axel fu insegnato come essere un vero Nemico. Quando a Trickster gli fu detto che doveva guadagnarsi il posto nei Nemici domand\u00f2 perch\u00e9. Mirror Master rispose dicendogli \"Non dire a Cold perch\u00e9 vuoi essere qui, digli perch\u00e9 devi essere qui\". Alla fine della serie, Trickster partecip\u00f2 alla morte di Inertia.\nThe Flash (vol. 3).\nIn \"Flash Secret Files and Origins 2010\", Trickster e i Nemici visitarono la vecchia tana di Sam Scudder e svelarono uno specchio gigante con le parole In Caso di Flash: Rompere il Vetro scritto sopra. In \"The Flash\" vol. 3 n. 1, Axel \u00e8 ancora in fuga con i Nemici. Lo si vide girare per le strade nella sua Trickster Mobile mentre veniva inseguito da Barry Allen. Trickster si diresse verso una collina, dove fugg\u00ec dalla macchina in corsa, mentre Barry gliela fece a pezzi in aria. Una versione futuristica di Trickster, che si fece chiamare Trixster, comparve come parte di una squadra di polizia del XXV secolo conosciuta come I Rinnegati.\nPoteri e abilit\u00e0.\nTrickster utilizzava una serie di articoli truccati. Includevano polvere che dava prurito, patate esplosive, polli di gomma esplosivi, yo-yo esplosivi, morsetti affilati, caramelle super dure, e varie altre armi basati sugli scherzi.\nTrickster indossa un paio di scarpe che gli permettono di stare in aria per 10 ore.\nAltri media.\nSerie televisiva.\nNel 1995, i due episodi furono trasmessi insieme in un film e pubblicato in un video con il nome \"The Flash II: Revenge of the Trickster\".\nVent'anni dopo Mark Hamill riprende i panni di James Jesse nella serie \"The Flash\" del 2014, dove combatte al fianco di Axel Walker, interpretato da Devon Graye. Nella narrazione della serie James Jasse e Axel sono padre e figlio, e il primo era gi\u00e0 in attivit\u00e0 come Trickster 20 anni prima dell'inizio della serie (si vedono infatti vecchie foto come Hamill nel ruolo di Trickster scattate all'epoca della serie anni'90)\nVideo giochi.\nLa versione James Jesse di Trickster comparve nel videogioco del 1991 \"The Flash\".\nTrickster \u00e8 in lista per comparire nel videogioco on line \"DC Universe Online\"."}
{"id": "2954758", "revid": "729019", "url": "https://it.wikipedia.org/wiki?curid=2954758", "title": "Diankabou", "text": "Diankabou \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 21 nuclei abitati:"}
{"id": "2954763", "revid": "1543377", "url": "https://it.wikipedia.org/wiki?curid=2954763", "title": "Dinangourou", "text": "Dinangourou \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 13 nuclei abitati:"}
{"id": "2954769", "revid": "729019", "url": "https://it.wikipedia.org/wiki?curid=2954769", "title": "Zhang Heng", "text": "Principali lavori.\nPer gran parte della sua vita, Zhang Heng fu l'astronomo reale durante la dinastia Han e tracci\u00f2 una delle prime mappe stellari, rivaleggiando con quella creata da Ipparco nel 129 a.C., di cui non aveva conoscenza: in essa specific\u00f2 la posizione esatta di 2.500 stelle, ribattezzandone circa 320. Stim\u00f2 che il cielo notturno, di cui poteva vedere solo una parte, conteneva 11.500 stelle, un numero esagerato anche per un osservatore dotato di buona vista, ma niente affatto una cattiva stima. Spieg\u00f2 correttamente il fenomeno delle eclissi lunari, sostenendo che si verificavano quando la Luna attraversava il cono d'ombra della Terra: quest'ultima veniva immaginata come una piccola sfera sospesa nello spazio, circondata da un immenso e lontanissimo cielo sferico. Nel 123 corresse il calendario per adattarlo al ciclo delle stagioni.\nIn una sua pubblicazione, \"L\u00edng xi\u00e0n\" (\u9748\u61b2, riassunto della storia astronomica del suo tempo), approssim\u00f2 il numero pi greco a 730/232 (circa 3,1465), mentre in una delle sue formule per il calcolo di volumi sferici, utilizz\u00f2 al posto di formula_1 la radice quadrata di 10 (circa 3,162).\nIl sismoscopio.\nIl lavoro pi\u00f9 famoso attribuito a Zhang Heng fu il sismoscopio che perfezion\u00f2 nel 132 d.C., 1.700 anni prima del primo sismografo europeo. Zhang sbalord\u00ec la corte imperiale con questo dispositivo, che poteva rilevare terremoti verificatisi lontano e che nessuno nelle vicinanze dello strumento era in grado di percepire. Si trattava di un recipiente intorno al quale erano disposti verticalmente, a testa in gi\u00f9, diversi draghi in bronzo, ciascuno con una sfera in bocca sempre in bronzo; alla base del recipiente, in corrispondenza di ciascun drago, erano disposti dei rospi con la bocca aperta all'ins\u00f9. Se lo strumento rilevava una scossa, una delle sfere in bronzo, automaticamente, cadeva nella bocca del corrispondente rospo e la sua posizione indicava la direzione da cui era giunta la scossa. In una famosa circostanza, una sfera cadde senza che fosse stato percepito alcun sisma: alcuni giorni dopo, arriv\u00f2 un messaggero che riport\u00f2 la notizia di un terremoto in Kasu, a 600\u00a0km distanza, proprio nella direzione indicata dallo strumento.\nNonostante la sua invenzione, non \u00e8 esatto ritenere Zhang Heng l'inventore del sismografo: il suo era infatti solo un sismoscopio, cio\u00e8 uno strumento in grado di indicare la direzione di provenienza della scossa ma non in grado di quantificarne la potenza."}
{"id": "2954770", "revid": "1543377", "url": "https://it.wikipedia.org/wiki?curid=2954770", "title": "Dioungani", "text": "Dioungani \u00e8 un comune rurale del Mali facente parte del circondario di Koro, nella regione di Mopti."}
{"id": "2954773", "revid": "287204", "url": "https://it.wikipedia.org/wiki?curid=2954773", "title": "Dougoutene", "text": ""}
{"id": "2954776", "revid": "307923", "url": "https://it.wikipedia.org/wiki?curid=2954776", "title": "Dougout\u00e9n\u00e9", "text": ""}
{"id": "2954781", "revid": "1543377", "url": "https://it.wikipedia.org/wiki?curid=2954781", "title": "Dougout\u00e9n\u00e9 I", "text": "Dougout\u00e9n\u00e9 I \u00e8 un comune rurale del Mali facente parte del circondario di Koro, nella regione di Mopti."}
{"id": "2954783", "revid": "729019", "url": "https://it.wikipedia.org/wiki?curid=2954783", "title": "Bundesautobahn 52", "text": "La Bundesautobahn 52, abbreviata anche in A\u00a052, \u00e8 una autostrada tedesca che collega i Paesi Bassi con alcune importanti citt\u00e0 come D\u00fcsseldorf ed Essen. Il suo percorso, interamente nella Renania Settentrionale-Vestfalia, termina all'altezza di Marl confluendo nella A\u00a043.\nCome molte altre autostrade nella regione della Ruhr non \u00e8 completa, e come negli altri casi i tratti mancanti vengono compensati da tratti di altre autostrade. Ad esempio, i primi due spezzoni dell'autostrada A\u00a052 sono collegati tra di loro dalla A\u00a044."}
{"id": "2954791", "revid": "642594", "url": "https://it.wikipedia.org/wiki?curid=2954791", "title": "Battaglia di Aqraba", "text": ""}
{"id": "2954792", "revid": "1543377", "url": "https://it.wikipedia.org/wiki?curid=2954792", "title": "Dougout\u00e9n\u00e9 II", "text": "Dougout\u00e9n\u00e9 II \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 20 nuclei abitati:"}
{"id": "2954793", "revid": "1305772", "url": "https://it.wikipedia.org/wiki?curid=2954793", "title": "Campionato mondiale di calcio 2010", "text": "Il Campionato mondiale di calcio FIFA 2010 o Coppa del Mondo FIFA 2010 (in afrikaans: FIFA Sokker-W\u00eareldbekertoernooi in 2010, in inglese: 2010 FIFA World Cup, in sesotho: Mohope wa lefatse wa FIFA 2010, in sotho del nord: Mogopo wa Lefase wa FIFA wa 2010, in xhosa: 2010 FIFuRoni da Futboll, in zulu: iNdebe Yomhlaba Ye-FIFA ka-2010), noto anche come Sudafrica 2010, fu il 19\u00ba torneo mondiale per squadre nazionali maggiori maschili organizzato dalla FIFA, la cui fase finale si svolse in Sudafrica dall'11 giugno all'11 luglio 2010.\nL', campione in carica, fu eliminata al primo turno dopo aver perso 2-3 contro la . Nelle prime due gare, gli azzurri avevano raccolto solo 2 punti contro il e la .\nPer la prima volta la si aggiudic\u00f2 il Mondiale, battendo per 1-0 i in finale dopo i tempi supplementari. Dopo aver perso la prima gara contro la , la Spagna vinse tutte le sei gare seguenti subendo solo un gol nella terza gara del girone contro il .\nL'inno ufficiale del campionato fu la canzone \"Waka waka\" di Shakira.\nAssegnazione.\nIl 15 maggio 2004, la FIFA assegna l'organizzazione del torneo al Sudafrica: per la prima volta questa manifestazione \u00e8 stata ospitata da un Paese africano. La decisione \u00e8 giunta dopo che la FIFA aveva stabilito di assegnare l'evento, a partire dall'edizione del 2010, a rotazione tra le varie confederazioni (politica che \u00e8 stata poi abbandonata nel mese di ottobre 2007, una volta scelto il Brasile come nazione organizzatrice del campionato mondiale del 2014) e a seguito del fatto che il primo continente selezionato il 7 luglio 2001 era stato proprio l'Africa.\nA fine maggio 2015, dopo l'apertura della maxi inchiesta sulla FIFA da parte dell'FBI, Danny Jordaan, l'organizzatore di questa edizione dei Mondiali, confessa che l'assegnazione al Sudafrica fu pagata 10 milioni di euro. Il 7 giugno nuove indiscrezioni e prove riportano di come l'assegnazione, vinta inizialmente dal Marocco con due voti di scarto, fu poi pilotata, dietro pagamento di laute tangenti, per lo svolgimento della manifestazione in Sudafrica.\nProblemi organizzativi.\nFin dal momento della scelta del Sudafrica come sede della fase finale erano sorti molti dubbi circa l'effettiva capacit\u00e0 di questa nazione (o di qualunque altro Stato africano) di organizzare una manifestazione di tale portata, dubbi che erano successivamente acuiti a causa della lentezza con la quale stavano procedendo i lavori di costruzione degli stadi.\nInoltre l'esplosione di violenze xenofobe in Sudafrica avrebbe potuto mettere in pericolo l'organizzazione stessa del Mondiale.\nIn merito a tutta la questione, il presidente della FIFA Joseph Blatter si era detto molto fiducioso nonostante tutto, anche se aveva di converso dichiarato che se, per motivi estremamente gravi, le tempistiche stabilite non fossero state rispettate (o in qualunque altro caso di emergenza), sarebbe stata la Germania la prima scelta per ospitare l'evento.\nVi sarebbero state anche altre nazioni in regola per poter ospitare eventualmente il torneo, tra le quali gli Stati Uniti d'America, il Messico, l'Inghilterra, il Giappone, la Spagna e l'Australia, ma, considerando il poco tempo rimasto per affidare la competizione a una nuova nazione, sembrava che l'ipotesi pi\u00f9 accreditata in caso di \"forfait\" del Sudafrica potesse essere quella di rigiocare il Mondiale in Germania, grazie all'esperienza e alle infrastrutture dell'edizione 2006 (considerato dallo stesso Blatter come il migliore campionato mondiale mai organizzato).\nIn ogni caso, Blatter aveva fatto altres\u00ec capire, in una sua dichiarazione del 15 settembre 2008, che questa possibilit\u00e0 era estremamente remota: \"[...] il piano B \u00e8 il Sudafrica, il piano C \u00e8 il Sudafrica\".\nIl 26 settembre seguente il neo-presidente della Repubblica sudafricana Kgalema Motlanthe aveva nuovamente rassicurato la FIFA, ribadendo il pieno sostegno politico e governativo alla manifestazione.\nL'accelerazione dei lavori conseguente e la buona riuscita della FIFA Confederations Cup 2009 avevano finito poi per dissipare ogni residuale perplessit\u00e0.\nControversie.\nSicurezza.\nL'organizzatore Danny Jordaan ha respinto le preoccupazioni che si erano create dopo l'attacco alla nazionale del , che hanno avuto luogo in Angola nel gennaio 2010; questo evento non ha avuto alcuna rilevanza per le disposizioni di sicurezza per la Coppa del Mondo. Ci sono state anche segnalazioni di furti contro i visitatori del paese per i Mondiali. I turisti provenienti da Cina, Portogallo, Spagna, Corea del Sud, Giappone e Colombia erano diventati vittime della criminalit\u00e0. Il 19 giugno, dopo la partita tra e , un fan \u00e8 riuscito a superare il personale di sicurezza FIFA nominato allo stadio Green Point ed accedere allo spogliatoio dell'Inghilterra, poco dopo che i principi William e Harry avevano lasciato la stanza. Il trasgressore \u00e8 stato poi rilasciato prima che potesse essere consegnato alla Polizia. La FA inglese ha presentato una denuncia formale con la FIFA e ha chiesto che la sicurezza sia aumentata.\nReinsediamenti e sfratti.\nCome per molti eventi sportivi in tutto il mondo, anche la Coppa del Mondo 2010 \u00e8 stata collegata agli sfratti, che in molti sostengono possa essere un modo per abbellire la citt\u00e0, impressionare i turisti in visita e nascondere i senzatetto. Il 14 maggio 2009 Abahlali baseMjondolo, il movimento degli abitanti delle baraccopoli, ha portato in tribunale il Governo Provinciale del KwaZulu-Natal affinch\u00e9 lo Slums Act fosse dichiarato incostituzionale, ma ha perso la causa. Il 14 maggio 2009 il caso \u00e8 stato portato in appello alla Corte Costituzionale. Secondo Abahlali la sezione 16 dello Slums Act (che obbligava proprietari terrieri e municipalit\u00e0 a sgomberare gli occupanti irregolari) era incoerente con il diritto alla casa stabilito nella Costituzione.\nUn'altra controversia di primo piano per i preparativi dei mondiali era il progetto di edilizia abitativa N2 Gateway a Citt\u00e0 del Capo, che prevede di rimuovere oltre 20.000 residenti dalla zona periferica di Joe Slovo, lungo la trafficata superstrada N2 e costruire appartamenti in affitto e abitazioni in tempo per la competizione iridata. Le organizzazioni internazionali per i diritti umani e la Campagna Anti-Sfratto hanno pubblicamente criticato le condizioni in Blikkiesdorp dicendo che il campo \u00e8 stato utilizzato per ospitare famiglie povere sfrattate. Tuttavia alcuni hanno sostenuto che gli sfratti sono ordinariamente comuni in Sudafrica.\nFormula.\nLa formula conferma quella in vigore da quando, in occasione dell'edizione francese del 1998, la fase finale del campionato mondiale di calcio \u00e8 stata portata a 32 squadre e prevede, dunque, la formazione di otto gironi all'italiana (chiamati \"gruppi\") con partite di sola andata, ciascuno composto da quattro squadre e sorteggiati sulla base della classifica mondiale della FIFA di ottobre 2009 e di criteri geografici.\nPer determinare la posizione in classifica delle squadre in ogni gruppo saranno presi in considerazione, nell'ordine, i seguenti criteri:\nNel caso in cui, dopo aver applicato quanto sopra, due o pi\u00f9 nazionali si trovassero ancora in parit\u00e0, verranno utilizzati, sempre nell'ordine, gli ulteriori parametri qui di seguito:\nLe prime due nazionali classificate di ogni raggruppamento accedono alla fase a eliminazione diretta che consiste in un tabellone di quattro turni (ottavi di finale, quarti di finale, semifinali e finali) ad accoppiamenti interamente prestabiliti e con incontri basati su partite uniche ed eventuali tempi supplementari e tiri di rigore in caso di persistenza della parit\u00e0 tra le due contendenti.\nSanzioni disciplinari.\nPer quanto concerne le sanzioni disciplinari, le eventuali ammonizioni accumulate durante il torneo sono state azzerate dopo i quarti di finale (e non al termine della fase a gironi, come avveniva invece nelle passate edizioni), in maniera che nelle semifinali non ci potessero essere calciatori diffidati.\nPertanto un giocatore poteva essere squalificato per le finali solo nel caso in cui avesse ricevuto un'espulsione in semifinale.\nStadi.\nL'altitudine di alcuni stadi ha influenzato le prestazioni dei giocatori, anche se il capo medico della Fifa ha minimizzato questa considerazione.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nLa vittoria dell'Uruguay nei playoff interzona ha completato l'elenco delle 31 squadre qualificate alla fase finale del mondiale che si sono aggiunte al Sudafrica, ammesso di diritto in quanto paese organizzatore della manifestazione.\nC'\u00e8 una sola squadra (la ) al debutto in una fase finale del campionato mondiale.\nCome gi\u00e0 successe nel 2002, anche in questa edizione sono presenti tutte le sette nazionali che hanno vinto almeno una volta il titolo iridato (ossia , , , , , e ).\nQualificazioni.\nIl campionato mondiale di calcio del 2010 ha messo a disposizione 32 posti per altrettante selezioni nazionali, compresa quella del Paese organizzatore, qualificato di diritto.\nLe altre 31 squadre che hanno avuto accesso al torneo sono state selezionate tramite eliminatorie su base confederale.\nBen 204 nazionali sulle 208 complessivamente aderenti alla FIFA si sono iscritte alle qualificazioni, superando cos\u00ec il precedente primato di 199 squadre che risaliva all'edizione del 2002.\nDa evidenziare l'esordio del come compagine indipendente da quella della e la prima apparizione dell' in qualit\u00e0 di membro della confederazione asiatica (AFC).\nConvocazioni.\nNella lista dei 23 dell', figurano ben 3 fratelli Jerry, Johnny e Wilson Palacios; questo \u00e8 un inedito nella storia delle convocazioni ai mondiali. Insolitamente, la e il , sorteggiate nello stesso girone, hanno 2 fratelli contrapposti nelle due nazionali: J\u00e9r\u00f4me Boateng nella Germania e Kevin Prince Boateng con gli africani. Curioso e senza precedenti, \u00e8 stato anche il caso nelle convocazioni, del calciatore nordcoreano Kim Myong-Won: anche se attaccante di ruolo, viene inserito nella della nazionale nordcoreana per la rassegna come terzo portiere, essendo obbligatorio per regolamento indicare tre portieri a disposizione. Il 3 giugno 2010, un comunicato della FIFA chiarisce che il giocatore non potr\u00e0 essere schierato come giocatore di movimento, essendo stato iscritto alla competizione come portiere.\nTra le principali defezioni del Mondiale 2010, si segnalano quelle del capitano dei tedeschi Michael Ballack, David Beckham, Michael Essien, capitano della nazionale ghanese, Santiago Cazorla, Rio Ferdinand, Nani, Karim Benzema, Fabio Grosso, Giuseppe Rossi, Ronaldinho e Adriano.\nRiassunto del torneo.\nFase a gironi.\nGruppo A.\nIl Mondiale 2010 prende avvio l'11 giugno 2010 al Soccer City Stadium di Johannesburg, dove nella partita inaugurale i padroni di casa del affrontano il . Gli africani passano per primi in vantaggio al 55' grazie alla rete di Siphiwe Tshabalala, che sugli sviluppi di un contropiede insacca la sfera sotto l'incrocio con un potente sinistro. Verso il finire della gara, i \"Tricolores\" trovano il pareggio con il gol del definitivo 1-1 realizzato dal capitano Rafael M\u00e1rquez al 79' che beffa il portiere Itumeleng Khune. I \"Bafanas\" giocano meglio, andando pi\u00f9 vicini alla vittoria, ma l'occasione da rete pi\u00f9 clamorosa porta la firma di Katlego Mphela, che all'84' semina i difensori avversari e si presenta solo davanti al portiere \u00d3scar P\u00e9rez, ma il suo sinistro ad incrociare si stampa sul palo. La partita perde entusiasmo e si chiude sull'1-1.\nNell'altra partita, giocatasi a Citt\u00e0 del Capo, e , finalista di Germania 2006, in una gara priva di emozioni chiudono il risultato a reti inviolate (0-0). Nel secondo turno, l'Uruguay travolge il Sudafrica per 3-0, trascinato da Diego Forl\u00e1n: l'attaccante dell' spegne le velleit\u00e0 dei padroni di casa prima al 23' con un destro dalla distanza (complice la deviazione di Aaron Mokoena) e poi dal dischetto al 75' trafigge Khune, espulso in seguito ad un intervento irregolare su Luis Su\u00e1rez, dal quale scaturisce il raddoppio dell\"'Albiceleste\". Ad arrotondare il risultato \u00e8 infine il colpo di testa di \u00c1lvaro Pereira al 90', che porta l'Uruguay al primo posto del Girone A. Il 17 giugno a Polokwane, contro ogni pronostico, il Messico stende la Francia 2-0. La squadra di Raymond Domenech delude ampiamente, e ad approfittarne \u00e8 Javier Hern\u00e1ndez, che al 64' dribbla freddamente Hugo Lloris e, a porta sguarnita, realizza la rete dell'1-0. Il vantaggio \u00e9 pero viziato dalla posizione di fuorigioco dell'attaccante del Manchester United, non segnalato dal giudice di gara. Al 75' vi \u00e8 da segnalare un'ingenuit\u00e0 di \u00c9ric Abidal, che stende in area Pablo Barrera; nessun dubbio per l'arbitro Al Ghamdi, che indica il dischetto, poi trasformato da Cuauht\u00e9moc Blanco nel 2-0 finale. Si tratta della prima storica vittoria per il Messico contro i \"Bleus\". Nell'ultima partita, l'Uruguay si qualifica sconfiggendo il Messico 1-0, rete di Luis Su\u00e1rez 2 minuti prima della fine del primo tempo. Nell'altra sfida, al Sudafrica serve una vittoria di tre a zero, per riequilibrare la differenza reti. All'inizio sembra riuscirci, portandosi sul 2-0, quando al 70' Florent Malouda segna la rete del 2-1, risultato che elimina entrambe le nazionali dal torneo. Per la prima volta nella storia dei mondiali, la nazionale organizzatrice del torneo viene eliminata al primo turno.\nGruppo B.\nLa prima partita del Gruppo B vede fronteggiarsi e , la quale trova subito la rete del vantaggio, scaturita da un destro al volo del difensore Lee Jung-Soo al 7' su calcio piazzato. L'improvviso 1-0 costringe gli ellenici a scoprirsi, facilitando gli avversari, che sfiorano pi\u00f9 volte il raddoppio. Al 15' l'arbitro Michael Hester non vede un fallo netto da rigore di Vasil\u012bs Torosid\u012bs su Lee Chung-Yong, mentre al 28' Park Chu-Young ha la possibilit\u00e0 di raddoppiare, ma viene fermato dalla parata di Alexandros Tzorvas.Al 52', Loukas Vyntra perde un pallone banale a centrocampo, innescando Park Ji-sung che, con una meravigliosa azione personale, si invola verso la porta, salta due uomini e batte Tzorvas in uscita, firmando il definitivo 2-0.\nNell'altra gara, -, la prima e unica rete arriva 6' dopo il fischio d'inizio, su colpo di testa di Gabriel Heinze al limite dell'area di rigore in seguito ad un calcio d'angolo. Nella gara contro la Corea del Sud il vantaggio per la squadra di Maradona arriva al 16' grazie ad una sfortunata deviazione di Park Chu Young su punizione di \u00c1ngel Di Mar\u00eda. L'Argentina allarga le distanze con Gonzalo Higua\u00edn al 32', al quale segue la rete dell'1-2 di Lee Chung Yong, agevolata da un errore di Mart\u00edn Demichelis. Dopo un ottimo inizio da parte dei coreani ad inizio ripresa, l\"'Albiceleste\" dilaga nel finale ancora con Higua\u00edn. L'attaccante del trova al 76' prima il tap-in vincente sulla respinta del portiere al tiro di Lionel Messi, e all'80' chiude i conti sfruttando un \"cross\" da sinistra, realizzando la sua prima tripletta in Nazionale.\nL'altra partita, Grecia-Nigeria, si conclude sul 2-1, avanti i nigeriani al 16' con Kalu Uche, ma riescono a farsi rimontare due reti dagli ellenici che vanno a segno al 44' e al 71', i primi gol mondiali in assoluto. L'ultima giornata decide le qualificazioni: la Corea del Sud rischia pareggiando 2-2 con la Nigeria, mentre l'Argentina sconfigge 2-0 la compagine greca, salvando cos\u00ec la Corea del Sud.\nGruppo C.\nL' debutta contro i rivali degli , passando in vantaggio con Gerrard: sul finire del primo tempo, Dempsey trova il definitivo pari con un tiro da fuori area che coglie impreparato il portiere Green. Nell'altro incontro, l' costringe la sullo 0-0 per 80 minuti: a sbloccare l'equilibrio, e decidere la gara, \u00e8 un gol del capitano Koren. Gli slavi sfidano poi la squadra \"a stelle e strisce\" portandosi sul 2-0, prima di venire ripresi: finisce 2-2, con un punto per parte. Termina in parit\u00e0, ma senza reti, anche la gara tra inglesi e nordafricani.\nGli ultimi due incontri sono cos\u00ec decisivi per stabilire la classifica: l'Inghilterra si assicura il passaggio agli ottavi battendo di misura la Slovenia, mentre gli americani passano dalla possibile eliminazione al primo posto nel gruppo piegando le \"Volpi del deserto\" con un gol di Donovan in pieno recupero.\nGruppo D.\nAlla partita d'esordio la Serbia deve affrontare il Ghana. La partita la risolve Asamoah Gyan all'85' su calcio di rigore. L'altra partita vede schierarsi contro la Germania e l'Australia che viene risolta con un pirotecnico 4-0 ai danni della compagine oceaniana. Per la Germania vanno a segno quattro attaccanti; all'8' Podolski, al 26' Klose, al 67' Muller e al 70' chiude i conti Cacau. La seconda giornata vede la Germania crollare a sorpresa con la Serbia, vittoriosa per 1-0, che diventa la grande favorita per la qualificazione al turno successivo. La rete decisiva \u00e8 di Milan Jovanovic al 38'; alcuni errori dell'arbitro hanno per\u00f2 deciso l'incontro come l'espulsione eccessiva a Klose.\nLa Germania sbaglier\u00e0 in seguito il gol del pareggio fallendo il rigore con Lukas Podolski; l'Australia blocca il Ghana per 1-1, reti di Holman per l'Australia e di Gyan su rigore per il Ghana, rispettivamente all'11' e al 25'. Il rigore \u00e8 scaturito in seguito al tocco di braccio, sulla linea di porta, di Harry Kewell che \u00e8 stato espulso dall'arbitro Rosetti. Nella giornata finale, la Germania regola il Ghana con un gran gol di Mesut \u00d6zil, mentre l'Australia vince 2-1 con la Serbia con reti di Holman e di Cahill, mentre per i balcanici segna Pantelic. La Germania si conferma, come da pronostico, al primo posto del girone con 6 punti, frutto di due vittorie e una sconfitta. La deludente nazionale serba esce cos\u00ec dal mondiale, non riuscendo a sfruttare la vittoria contro i tedeschi. Per Ghana e Australia i punti sono uguali, ma la differenza reti premia la compagine africana che si qualifica per il secondo mondiale di fila agli ottavi di finale.\nGruppo E.\nAlla prima partita i Paesi Bassi affrontano la Danimarca. Gli \"orange\" giocano bene e vengono premiati: un'autorete di Daniel Agger al 46' e un gol di Dirk Kuijt all'85' bastano per sconfiggere l'avversario. Il Giappone batte a sorpresa il Camerun di Samuel Eto'o 1-0, rete di Keisuke Honda al 39'. Nella seconda giornata, l'Olanda stende il Giappone con una rete di Wesley Sneijder, mentre il Camerun esce matematicamente perdendo 2-1 con la compagine danese dopo essere andato in vantaggio al 10' con il bomber Eto'o, per essere raggiunto con Bendtner al 33' e superato con Rommedahl al 61'.\nNell'ultima giornata, il Camerun chiude il suo mondiale senza punti perdendo 2-1 con l'Olanda, reti di Robin van Persie e di Klaas-Jan Huntelaar per gli \"orange\" e Samuel Eto'o su rigore per i camerunesi. La Danimarca viene eliminata dal Giappone che la batte per 3-1 grazie alle due reti su punizione di Honda al 17' e di End\u014d al 30'. Per gli asiatici dopodich\u00e9 \u00e8 l'attaccante Okazaki che all'87' segna il terzo gol, dopo che all'81' Jon Dahl Tomasson aveva segnato per la Danimarca ribattendo una respinta del portiere nipponico Kawashima su un rigore da lui stesso tirato.\nGruppo F.\nL'Italia campione del mondo in carica affronta il Paraguay nella prima partita del girone. Finisce 1-1: dopo il vantaggio paraguaiano al 39' con Antol\u00edn Alcaraz, risponde l'Italia al 63' con Daniele De Rossi, anche a causa di una deviazione avversaria e di un'incertezza del portiere paraguayano. Nell'altra partita, la Nuova Zelanda si salva per un soffio, infatti dopo il vantaggio della Slovacchia al 50' con R\u00f3bert Vittek, i neozelandesi segnano in pieno recupero al 93' con Winston Reid il gol del pari. Nella seconda giornata, l'Italia soffre poich\u00e9 la Nuova Zelanda segna al 7' con Shane Smeltz, a cui l'Italia risponder\u00e0 al 29' con Vincenzo Iaquinta su rigore. Intanto, Slovacchia-Paraguay termina con il risultato netto di 0-2, con gol di Vera al 27' e di Riveros all'86'.\nNell'ultima giornata, l'Italia compie il disastro: perde 3-2 con la Slovacchia in una partita dominata dagli esordienti ai Mondiali, che si portano sul 2-0 (doppietta di Vittek); poi l'Italia riesce a segnare con Antonio Di Natale ma la Slovacchia risponde dopo pochi minuti con il 3-1 di Kamil Kop\u00fanek. Nel finale Fabio Quagliarella (che sul 2-1 aveva subito l'annullamento di una rete per fuorigioco) accorcia lo svantaggio. Il Paraguay e la Nuova Zelanda pareggiano 0-0: passano quindi paraguaiani e slovacchi mentre italiani e neozelandesi sono eliminati.\nGruppo G.\nLa prima partita vede schierarsi contro Costa d'Avorio e Portogallo, che non si fanno male e finisce 0-0. In serata la Corea del Nord, che partiva sfavorita, tiene testa al Brasile per tutto il primo tempo, ma nel secondo tempo prima Maicon al 55' e poi Elano al 72' sconfiggono la Corea, nonostante la rete di Ji Yun-Nam all'89'. Nella seconda giornata, il Brasile sconfigge anche la Costa d'Avorio 3-1, doppietta di Luis Fabiano e gol di Elano, mentre per gli africani segna Didier Drogba al 79'. Il Portogallo sommerge di gol la Corea sconfiggendola 7-0. Nella giornata finale, il Portogallo e il Brasile pareggiano 0-0 garantendosi entrambi il passaggio del turno, mentre la Corea perde nuovamente, sconfitta dalla Costa d'Avorio per 3-0.\nGruppo H.\nLa prima partita del gruppo H vede contro la Spagna campione d'Europa in carica e la Svizzera. La vittoria va inaspettatamente agli elvetici, con un gol di Gelson Fernandes. Nell'altra partita, il Cile batte l'Honduras sempre per 1-0, con una rete dell'attaccante Jean Beausejour. Nella seconda giornata, il Cile continua a vincere, sconfiggendo la Svizzera per 1-0, rete di Mark Gonz\u00e1lez al 75', mentre la Spagna regola l'Honduras 2-0, grazie a una doppietta di David Villa. Nel turno finale il Cile perde 2-1 con la Spagna, dando cos\u00ec alla Svizzera la possibilit\u00e0 di qualificarsi in caso di vittoria con l'Honduras, ma gli elvetici non vanno oltre un pareggio a reti inviolate, venendo eliminati dal mondiale con tanti rimpianti. Passa invece il Cile, che si qualifica secondo dietro alle \"Furie Rosse\".\nFase a eliminazione diretta.\nGli ottavi abbinano -, -, -, -, -, -, - e -. Il primo ottavo \u00e8 molto combattuto e l'Uruguay lo conclude solo all'80' quando Suarez segna il gol del 2-1 finale (lui aveva gi\u00e0 segnato il gol dell'1-0, mentre per la Corea aveva segnato Lee Chung-Yong). Nel secondo si conclude ai supplementari, infatti i regolamentari si sono conclusi sul 1-1 (rete di Kevin-Prince Boateng al 5' e Donovan al 62' su rigore), il Ghana si aggiudica la partita perch\u00e9 il solito Gyan segna al 93'. Olanda-Slovacchia si conclude rapidamente, gli \"orange\" segnano due reti e il gol su rigore di Vittek al 94' serve solo ad accorciare le distanze. Stessa storia per Brasile-Cile: i \"verde-oro\" dominano la partita e vincono 3-0. Argentina-Messico si conclude sul 3-1, \"platensi\" che raggiungono il 3-0 e Hernandez segna al 75' l'inutile gol della bandiera messicano.\nGermania-Inghilterra, invece, \u00e8 famosa per il clamoroso errore arbitrale del direttore di gioco Jorge Larrionda che nel primo tempo, con l'Inghilterra in rimonta dal 2-0 (reti di Miroslav Klose al 20' e Lukas Podolski al 32' per i tedeschi e Matthew Upson al 37' per i \"leoni\" inglesi) non convalida il gol netto di Frank Lampard con il pallone che, dopo aver battuto sulla traversa e oltre la linea di porta, torna in campo. Nel secondo tempo, con gli inglesi sbilanciati ancora a caccia del pareggio Thomas M\u00fcller si scatena e segna una doppietta, risultato finale: 4-1 per la compagine tedesca. Giappone-Paraguay si conclude addirittura ai rigori e l'errore del terzino destro giapponese Komano \u00e8 decisivo per l'eliminazione degli asiatici. Nel derby iberico che chiude gli ottavi ci pensa Villa a concludere la partita con un gol in leggero fuorigioco; nel primo tempo non venne sanzionato un fallo in area di rigore su Fernando Torres.\nI quarti hanno nel loro repertorio delle sfide davvero interessanti tra cui Paesi Bassi-Brasile e Germania-Argentina. Il primo quarto vede di fronte il \"big match\" Olanda-Brasile. Al 10' Robinho porta in vantaggio i \"Verdeoro\", raccogliendo il passaggio verticale di Felipe Melo che pesca l'attaccante in una voragine difensiva arancione e di prima intenzione scocca il destro dell'1-0. Brasile in vantaggio. Ma nel secondo tempo, sorpresa, Sneijder segna prima al 53' poi al 68', ribaltando il risultato. Il primo gol arriva su un innocuo cross dalla destra di Sneijder, con Felipe Melo che si scontra con J\u00falio C\u00e9sar e tocca la palla nella sua porta. Il secondo gol dell'Olanda avviene su azione d'angolo. Corner tagliato dalla destra di Robben, sponda di testa di Kuyt, e Sneijder, abbandonato da Felipe Melo, di testa trova il 2-1. Il Brasile \u00e8 cos\u00ec clamorosamente eliminato, mentre l'Olanda approda in semifinale.\nPer il secondo quarto si sfidano Uruguay e Ghana, che \u00e8 arrivato per la prima volta tra le prime otto. Al 47' Muntari recupera palla a centrocampo, se la porta sul sinistro e da 35 metri calcia a tutta potenza, beffando Muslera. Otto minuti dopo Forl\u00e1n calcia forte una punizione dalla sinistra l'effetto \u00e8 a uscire, il portiere non ci arriva e il risultato torna in parit\u00e0. Si va allora ai tempi supplementari, quando la partita si infiamma e diventa incredibile: negli ultimi minuti prima dei rigori, su corner Mensah colpisce di testa, Muslera esce a vuoto e la palla viene respinta dalla porta da Suarez, che la prende con le mani; l'arbitro espelle l'attaccante e concede calcio di rigore al 120' per il Ghana, che potrebbe scrivere la storia per le africane, ma il cannoniere dei ghanesi Gyan calcia potente e centrale ed il pallone colpisce la traversa. Alla lotteria dei rigori Mensah sbaglia e sembra condannare la sua squadra, ma l'errore di Pereira riporta la parit\u00e0; il Ghana per\u00f2 fallisce ancora con Adiyiah e il risultato \u00e8 3-2 per la \"Celeste\": il gol di Abreu, fatto con un \"cucchiaio\", porta l'Uruguay in semifinale dopo 40 anni (l'ultima volta fu a Messico '70).\nL'Argentina di Maradona, nel terzo quarto, viene travolta dalla Germania per 4-0; questo \u00e8 stato il quarto di finale con pi\u00f9 titoli mondiali in campo, tre per i tedeschi, due per gli argentini. In vantaggio con Muller gi\u00e0 al 3' su distrazione della difesa dell'Argentina, la squadra tedesca ha chiuso i conti nella ripresa con le altre reti di Klose al 23' e di Friedrich al 29', dopo ottime azioni corali dei teutonici. Il quarto gol, ancora di Klose, al 44', al volo su azione di contropiede, \u00e8 la ciliegina sulla torta per i \"panzer\". Spagna-Paraguay sembra una partita facile per le \"Furie Rosse\", ma i biancorossi si difendono bene chiudendo tutti gli spazi. Nel secondo tempo cambia la gara: Piqu\u00e9 fa fallo da rigore su Cardozo, ma lo stesso attaccante si fa parare il tiro da Casillas. Un minuto dopo, sul ribaltamento di fronte, calcio di rigore per la Spagna e trasformazione affidata a Xabi Alonso: il centrocampista segna, ma l'arbitro fa ripetere; al secondo tentativo il portiere Villar respinge il tiro. Si rimane sullo 0-0 fino a 7 minuti dalla fine, quando Villa segna il gol dell'1-0 finale, raccogliendo il pallone sul palo, dopo un tiro di Pedro. La Spagna \u00e8 cos\u00ec, per la prima volta nella sua Storia, in semifinale.\nNella prima semifinale, i Paesi Bassi s'impongono di misura sull'Uruguay, sconfitto 3-2. Nell'altra semifinale, i tedeschi si difendono fino al 73' quando Carles Puyol segna il gol dell'1-0 finale per la Spagna, in una sorta di riedizione della finale dell'Europeo di due anni prima.\nNella \"finalina\", la Germania prima passa in vantaggio con M\u00fcller poi subisce le reti di Edinson Cavani e Forl\u00e1n; nel secondo tempo Marcell Jansen e Sami Khedira ribaltano il punteggio sul definitivo 3-2, l'Uruguay ha l'occasione di pareggiare con una punizione di Forl\u00e1n all'ultimo minuto, ma il pallone si ferma sulla traversa.\nAl Soccer City di Johannesburg, Spagna e Paesi Bassi si affrontano per la Coppa in una finale inedita: entrambe le squadre non hanno mai vinto un mondiale ma, mentre gli \"Oranje\" hanno gi\u00e0 disputato due finali, per le \"Furie Rosse\" si tratta invece della prima volta. L'incontro non si sblocca \u2013 le occasioni migliori capitano sui piedi di Arjen Robben, che non le capitalizza \u2013 e finisce nel corso dei supplementari quando la Spagna, in superiorit\u00e0 numerica per l'espulsione di John Heitinga, trova la rete dell'1-0 con Andr\u00e9s Iniesta (che poi omaggia Dani Jarque). Gli iberici cos\u00ec si laureano per la prima volta nella loro storia campioni del mondo; inoltre, la Spagna \u00e8 la prima Nazione europea a vincere un mondiale non disputato nel Vecchio Continente.\nRisultati.\nSu ' trovi tutte le ' delle squadre nei vari incontri.\nSu ' trovi tutte le ' dei vari incontri.\nStatistiche.\nPremi.\nLa sera della finale per il 1\u00ba posto, conclusa la partita, la FIFA ha reso noti i premi assegnati ai calciatori.\nArbitri.\nQui di seguito \u00e8 riportato l'elenco delle ventinove terne ufficialmente selezionate, divise per confederazione di appartenenza.\nLa lista, originariamente pubblicata il 5 febbraio 2010, \u00e8 stata modificata il 27 maggio successivo in virt\u00f9 dell'esclusione (a causa del non superamento dei test obbligatori da parte dei rispettivi assistenti) delle terne capitanate dal paraguaiano Carlos Amarilla e dall'algerino Mohamed Benouza e della conseguente convocazione di una terna sostitutiva guidata dall'uruguaiano Mart\u00edn Emilio V\u00e1zquez.\nAFC\nCAF\nCONCACAF\nCONMEBOL\nOFC\nUEFA\nCuriosit\u00e0.\nUn elemento distintivo di questo mondiale \u00e8 stato il polpo Paul: era un polpo comune che viveva nell'acquario Oberhausen, in Germania, e che ha conosciuto una certa notoriet\u00e0 internazionale in occasione dei Mondiali di calcio del 2010 quando fu utilizzato per tentare di \"predire\" i risultati delle partite di calcio in cui era coinvolta la . Ad esse si aggiunse anche quella della finale non disputata dalla Germania; le \"previsioni\" in quell'occasione si rivelarono tutte corrette.\nA Mondiale concluso, i suoi proprietari e la direzione dell'acquario hanno annunciato che non si sarebbero pi\u00f9 formulate \"previsioni\" da parte dell'animale, sancendo di fatto il \"pensionamento\" di Paul. Il quotidiano tedesco Handelsblatt gli ha dedicato anche un editoriale dal titolo \"Trionfo per il polpo\".\nPaul \u00e8 morto nella notte tra il 25 e il 26 ottobre 2010 nello stesso \"Sea Life Center\" di Oberhausen, in Germania."}
{"id": "2954794", "revid": "15756", "url": "https://it.wikipedia.org/wiki?curid=2954794", "title": "Metropolitana di Delhi", "text": "La metropolitana di Delhi (hindi: \u0926\u093f\u0932\u094d\u0932\u0940 \u092e\u0947\u091f\u094d\u0930\u094b; Dill\u012b Me\u1e6dro) \u00e8 un sistema di trasporto metropolitano a servizio delle citt\u00e0 indiane di Delhi e Noida. A tutto l'aprile del 2014, la rete era composta da sei linee per un totale di 190\u00a0km lungo i quali erano ubicate 138 stazioni. La metropolitana \u00e8 gestita da Delhi Metro Rail Corporation (DMRC) ed \u00e8 operativa tutti i giorni dalle 6:00 alle 23:00 con treni aventi una frequenza che varia dai tre ai quattro minuti e mezzo: si stima che nei primi sette anni di esercizio abbia trasportato oltre un miliardo di passeggeri.\nProgettata gi\u00e0 nel 1984, i lavori di costruzione sono iniziati solamente nel 1998 e la prima linea, quella Rossa, \u00e8 stata inaugurata nel 2002. Nel 2004 \u00e8 stata inaugurata quella Gialla, nel 2005 la Blu, nel 2009 la Verde, nel 2010 la Viola e nel 2011 la linea Airport Express che collega l'Aeroporto Indira Gandhi alla citt\u00e0.\nStoria.\nL'idea per un servizio di trasporto pubblico rapido per Delhi, per evitare i problemi legati al traffico veicolare, si svilupp\u00f2 gi\u00e0 a partire dal 1969. Nel corso degli anni successivi diversi comitati politici hanno esaminato diversi progetti per la realizzazione di un'opera in tal senso ma mai nulla venne effettuato. Nel 1984 la Delhi Development Authority and the Urban Arts Commission proposero un sistema di tre linee metropolitane che si sarebbero integrate alla gi\u00e0 esistente rete ferroviaria suburbana, anch'essa adeguatamente ampliata: durante le fasi di studio di questo progetto e della ricerca di fondi per avviare l'opera, la citt\u00e0 si espanse notevolmente aumentando di due volte la sua grandezza e di cinque milioni il numero di abitanti, con un conseguente aumento del traffico veicolare.\nL'uso di mezzi privati, l'aumento dell'inquinamento ed un numero di pendolari sempre maggiore, portarono al collasso il sistema di autobus: nel 1992 ci fu anche un tentativo di privatizzazione del sistema di trasporto su gomma che per\u00f2 fall\u00ec a causa di diversi problemi, come la scarsa manutenzione dei mezzi, gi\u00e0 obsoleti e rumorosi, percorsi e tempi d'attesa molto lunghi, servizi inaffidabili, sovraffollamento e guidatori non qualificati. Per porre rimedio al problema del traffico il governo indiano e la citt\u00e0 di Delhi costituirono, il 5 marzo 1995, una societ\u00e0 denominata Delhi Metro Rail Corporation (DMRC), con a capo Elattuvalapil Sreedharan, per la costruzione di una rete di metropolitana.\nI lavori di costruzione iniziarono il 1\u00ba ottobre 1998. Per evitare i problemi che si ebbero nella costruzione della metropolitana di Calcutta, ossia un forte ritardo nella consegna dei lavori ed un conseguente aumento delle spese, alla DMRC fu data la piena di libert\u00e0 di assumere personale, decidere sulle gare d'appalto e sui fondi di controllo.: come risultato i lavori procedettero senza intoppi, eccetto un disaccordo nel 2000 con il Ministero delle Ferrovie, che impose l'adozione di uno scartamento allargato per i binari, rispetto ad uno normale.\nLa costruzione si svolse in diverse fasi: la fase I comprendeva 65\u00a0km di percorso, suddiviso in tre linee, di cui 13\u00a0km in sotterranea e 52 in superficie o in soprelevato: la prima linea della metropolitana di Delhi, quella Rossa, fu inaugurata da Atal Behari Vajpayee, ex primo ministro dell'India, il 24 dicembre 2002, diventando cos\u00ec la seconda citt\u00e0 indiana a dotarsi di un simile sistema di trasporto dopo Calcutta. La prima fase si concluse il 27 ottobre 2006 con l'inaugurazione definitiva della linea Blu. La fase II, che procede ancora oggi, prevede la costruzione di altri 128\u00a0km di binari e 78 stazioni: il 7 gennaio 2010 \u00e8 stato inaugurato un nuovo ramo della linea Blu, mentre il 3 aprile dello stesso anno \u00e8 stata aperta la terza linea, la Verde. La data di completamento della fase II \u00e8 nel settembre 2010 con l'apertura della linea Viola. Sono previste altre due fasi: la fase III che prevede la costruzione di 112\u00a0km di linea ed il cui completamento \u00e8 previsto per il 2015 e la fase IV con altri 108\u00a0km di binari che dovrebbe concludersi entro il 2021. Al termine dei lavori la rete metropolitana di Delhi dovrebbe avere un'estensione di 413\u00a0km.\nRete.\nRete attuale.\nAd aprile 2014 la rete era costituita da 190\u00a0km divisi in sei linee per un totale di 138 stazioni.\nLa \"linea Rossa\" \u00e8 stata la prima linea della metropolitana di Delhi ad essere aperta, il 24 dicembre 2002, e connette Rithala, nell'ovest della citt\u00e0 con Dilshad Garden ad est, coprendo una distanza di circa 25\u00a0km. La linea \u00e8 in parte in soprelevata e in parte a raso ed attraversa il fiume Yamuna tra il Kashmere Gate e la stazione di Shastri Park. Il primo tratto ad essere inaugurato \u00e8 stato quello tra Shahdara e Tis Hazari: il primo giorno d'apertura la linea ha riscosso un enorme successo, arrivando al collasso per l'enorme numero di passeggeri che l'ha utilizzata, circa quattro volte superiore rispetto al previsto. Successivamente sono state inaugurate le tratte Tis Hazari - Trinagar il 4 ottobre 2003, Inderlok - Rithala il 31 marzo 2004 e Shahdara - Dilshad Garden il 4 giugno 2008.\nLa \"linea Gialla\" \u00e8 la seconda ad essere stata aperta a Delhi, si estende per circa 44,65\u00a0km dal nord al sud della citt\u00e0 collegando Jahangirpuri con HUDA City Centre. La parte nord della linea \u00e8 in sopraelevata mentre il resto \u00e8 in sotterranea. Il primo tratto tra Vishwa Vidyalaya e Kashmere Gate \u00e8 stato inaugurato il 20 dicembre 2004, mentre le sezioni successive da Kashmere Gate a Central Secretariat il 3 luglio 2005, da Vishwa Vidyalaya a Jahangirpuri il 4 febbraio 2009, da HUDA City Centre a Qutub Minar il 21 giugno 2010 e da Central Secretariat a Qutab Minar il 3 settembre 2010. In questa linea si trova anche la stazione pi\u00f9 profonda di tutta la rete metropolitana, quella di Chawri Bazaar, posta a 30 metri di profondit\u00e0. Gli interscambi sono disponibili con la linea Rossa alla stazione di Kashmere Gate, con la rete ferroviaria indiana alle stazioni di Chandni Chowk e New Delhi. Sempre alla stazione di New Delhi c'\u00e8 l'interscambio con la linea Airport Express, mentre quello con la linea Viola \u00e8 alla stazione di Central Secretariat.\nLa \"linea Blu\" \u00e8 stata la terza linea ad essere aperta e la prima ad uscire fuori dai confini della citt\u00e0 di Delhi, collegando Dwarka con Noida ed il Distretto di Ghaziabad in Uttar Pradesh. Si compone di un tronco principale e di una diramazione. Il tronco principale corre per una lunghezza di circa 50\u00a0km quasi interamente in sotterranea. La prima parte di questa linea tra Dwarka e Barakhamba Road \u00e8 stata inaugurata il 31 dicembre 2005 mentre le sezioni successive il 1\u00ba aprile 2006 tra Dwarka e Dwarka Sector 9, l'11 novembre 2006 tra Barakhamba Road e Indraprastha, il 10 maggio 2009 tra Indraprastha e Yamuna Bank, il 12 novembre 2009 tra Yamuna Bank e Noida City Centre e il 30 ottobre 2010 tra Dwarka Sector 9 e Dwarka Sector 21. La diramazione della linea Blu, inaugurata il 7 gennaio 2010, si stacca dalla linea principale alla stazione di Yamuna Bank e si estende per 8,74\u00a0km fino alla stazione di Vaishali, nella zona ad est di Delhi, in territorio dell'Uttar Pradesh. La linea attraversa il fiume Yamuna tra le stazioni di Indraprastha e di Yamuna Bank. Gli interscambi sono disponibili con la linea Gialla alla stazione di Rajiv Chowk, con la rete delle ferrovie indiane al terminal ferroviario di Anand Vihar e con la linea Verde alla stazione di Kirti Nagar.\nLa \"linea Verde\" \u00e8 stata inaugurata il 3 aprile 2010, \u00e8 lunga circa 15\u00a0km ed unisce Mundka con Inderlok, correndo per la maggior parte lungo Rohtak Road. Un interscambio con la linea Rossa \u00e8 disponibile presso la stazione Inderlok. Il 27 agosto 2011 \u00e8 stata inaugurata la diramazione della linea Verde che parte dall'esistente stazione di Ashok Park Main e arriva alla stazione di Kirti Nagar, in un percorso di 3,32\u00a0km. In quest'ultima stazione vi \u00e8 l'interscambio con la linea Blu\nLa \"linea Viola\" \u00e8 stata la quinta linea della metropolitana ad essere inaugurata. Aperta al pubblico il 3 ottobre 2010, collega la stazione di Central Secretariat, che serve anche la linea Gialla, con la stazione di Badarpur, nei sobborghi sud-orientali di Delhi. Si estende per un totale di 20,16\u00a0km e comprende 16 stazioni.\nLa \"linea Airport Express\", conosciuta anche come \"linea Arancione\", collega le stazioni di New Delhi e di Dwarka Sector 21, passando per l'Aeroporto Internazionale di Delhi. Aperta il 23 febbraio 2011, comprende 6 stazioni e si estende per 22,7\u00a0km, dei quali 15,7 in sotterranea e 7 in sopraelevata.\nRete in costruzione o in progetto.\nSono state progettate diverse estensioni delle linee esistenti e della rete in generale: la fase III prevede la costruzione di 112\u00a0km di nuove linee che dovrebbero essere completate nel 2015 e dovrebbero raggiungere Badli, Mukundpur, Bahadurgarh, Shiv Vihar, Barwala, Ghaziabad, Gurgaon e Faridabad, mentre la fase IV dovrebbe concludersi nel 2020 con estensioni per Sarai Kale Khan ISBT, Sonia Vihar, Reola Khanpur, Mukundpur, Palam, Najafgarh, Ghazipur, Noida Sector 62, Gurgaon e Faridabad per un totale di altri 108\u00a0km.\nCaratteristiche tecniche.\nI treni funzionano a intervalli di 3 a 4,5 minuti tra le 6:00 e le 23:00 viaggiando a velocit\u00e0 inferiore a 80\u00a0km/h con fermata nelle stazioni di circa 20 secondi. Molte stazioni hanno servizi come bancomat, negozi di alimentari e bar, mentre mangiare, bere, fumare e masticare chewing-gum sono azioni vietate in tutto il sistema. Telecamere a circuito chiuso sono utilizzati nei treni e nelle stazioni per la sicurezza dei passeggeri, oltre a metal detector ed unit\u00e0 cinofile per il controllo dei bagagli. Nel 2011 entrer\u00e0 in funzione un biglietto unico per autobus e metropolitana, mentre per adesso vengono utilizzati biglietti giornalieri con prezzo variabile a seconda delle fasce chilometriche ed abbonamenti mensili e annuali; esistono anche biglietti per turisti di durata giornaliera o di 3 giorni.\nNel 2007 la metropolitana di Delhi \u00e8 stata una delle cinque metropolitane al mondo ad aver un bilancio economico in positivo, senza l'aiuto di sussidi governativi: il ricavato viene utilizzato per sostenere i costi di manutenzione e di valorizzazione dell'opera. Le entrate economiche provengono oltre dalla vendita dei biglietti, anche dalla pubblicit\u00e0 e dalle riprese cinematografiche: i produttori cinematografici devono infatti pagare per effettuare le riprese nelle stazioni e nei treni. Fino ad oggi il costo della realizzazione della metropolitana \u00e8 stato di 14.430 rupie: i fondi sono stati stanziati dal governo indiano e di Delhi e prestati dalla banca giapponese. Altri fondi vengono recuperati tramite operazioni interne e lo sviluppo edilizio.\nMateriale rotabile.\nLa metropolitana di Delhi utilizza due tipi di treni a causa del diverso scartamento tra le linee. Quelli utilizzati sulle linee con lo scartamento largo sono stati prodotti da BEML a Bangalore, ogni convoglio ha una capacit\u00e0 totale di 1.500 passeggeri ed \u00e8 costituito da quattro carrozze, ognuna delle quali trasporta 50 persone sedute e circa 300 in piedi. Le vetture sono dotate di aria condizionata, porte automatiche ed hanno una velocit\u00e0 media di 32\u00a0km/h. Il treno pu\u00f2 essere allungato fino ad otto carrozze e per questo motivo anche le banchine delle stazioni hanno una lunghezza notevole.\nI treni delle linee a scartamento normale sono stati invece costruiti da Bombardier, che ha ricevuto un ordine per la produzione di 424 vetture: i treni furono inizialmente costruiti in Svezia e Germania e poi nella fabbrica indiana di Savli, vicino Vadodara. Questi treni possono trasportare dai 1.178 ai 1.792 passeggeri, sono dotati di attacchi per telefoni cellulari e computer portatili e di aria condizionata.\nDa aprile 2010 DMRC gestisce un totale di 99 treni per un totale di oltre 1.900 corse quotidiane: i depositi notturni dei treni si trovano presso le stazioni di Khyber Pass, Najafgarh, Shastri Park e Yamuna Bank.\nIncidenti.\nIl 19 ottobre 2008, durante i lavori di costruzione della linea Blu, mentre si alzavano pezzi di un ponte una gru cadde e si schiant\u00f2 su un autobus provocando la morte dell'autista e di un operaio. Il 12 luglio 2009, una porzione di ponte ancora in costruzione \u00e8 crollata provocando la morte di 6 persone e ferendone 15; il giorno dopo una gru impegnata nella rimozione dei detriti dell'incidente precedente cadde, provocando il crollo di altre due gru vicine e il conseguente ferimento di altre 6 persone. Il 22 luglio 2009, il cedimento di una trave d'acciaio ha ucciso un lavoratore durante la costruzione di una stazione. In totale oltre un centinaio di persone, di cui 93 operai, sono morti da quando nel 1998 hanno avuto inizio i lavori di costruzione della metropolitana.\nAmbiente ed estetica.\nAlla metropolitana di Delhi sono stati assegnati diversi premi, tra i quali quelli delle Nazioni Unite e del Registro Italiano Navale, per la salvaguardia dell'ambiente: la maggior parte delle stazioni della linea Blu effettua la raccolta di acqua piovana, mentre il sistema di frenatura dei treni \u00e8 a risparmio energetico. Con la costruzione della metropolitana sono stati effettuati anche lavori di restyling di alcune zone della citt\u00e0, in particolar modo gli studenti di scuole d'arte locali hanno realizzato dei murales presso le stazioni, a anche alcuni pilastri dei viadotti sono stati decorati con murales e mosaici."}
{"id": "2954797", "revid": "767487", "url": "https://it.wikipedia.org/wiki?curid=2954797", "title": "Ermenegildo Costantini", "text": "Biografia.\nPittore romano allievo di Marco Benefial presenta un linguaggio pittorico neo-barocco che tendeva al grandioso ed al decorativo. Esegu\u00ec affreschi nelle chiese di Roma e Velletri."}
{"id": "2954806", "revid": "830939", "url": "https://it.wikipedia.org/wiki?curid=2954806", "title": "Jean-Benjamin de La Borde", "text": "Biografia.\nFiglio del banchiere Jean-Fran\u00e7ois de Laborde e della sua seconda moglie, spos\u00f2 a sua volta Ad\u00e9la\u00efde-Suzanne de Vismes (Parigi, 10 novembre 1753 - Parigi, 18 luglio 1832), poetessa e dama di compagnia di Maria Antonietta.\nEgli stesso era primo valletto di camera e favorito del re Luigi XV, \"ricevitore delle finanze\" e quindi fermier g\u00e9n\u00e9ral, studi\u00f2 il violino e la composizione, mise in scena diverse opere e fece stampare molte composizioni musicali. Editore di chanson e storico della musica agli inizi della sua carriera, intorno al 1780 fece stampare le \"Tableaux topographiques, pittoresques, physiques, historiques, moraux, politiques, litt\u00e9raires, de la Suisse\" da B\u00e9at Fid\u00e8le Antoine Dominique Zurlauben (1780-1786). Nelle sue \"Lettres sur la Suisse, adress\u00e9es \u00e0 Madame de M***\" (1783), fa un racconto epistolare sulla Svizzera del 1781, tradendo un certo risentimento verso Rousseau. Questo \u00e8 ci\u00f2 che scrisse da Vevey il 25 luglio 1783:\nAmmiratore della danzatrice Marie-Madeleine Guimard, partecip\u00f2 alle rappresentazioni da lei date nel suo \"Th\u00e9\u00e2tre de Pantin\" e poi a quello \"de la Chauss\u00e9e-d'Antin\".\nA volte \u00e8 confuso con un altro \"fermier g\u00e9n\u00e9ral\", anche lui ghigliottinato nel 1794, con il quale aveva una relazione di parentela: Jean-Joseph de Laborde."}
{"id": "2954812", "revid": "648716", "url": "https://it.wikipedia.org/wiki?curid=2954812", "title": "Kassa (Mali)", "text": "Kassa \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 19 nuclei abitati:"}
{"id": "2954815", "revid": "22475", "url": "https://it.wikipedia.org/wiki?curid=2954815", "title": "Pizzo Molare", "text": "Il Pizzo Molare (2.585\u00a0 - detto anche \"Pizzo di Molare\") \u00e8 una montagna delle Alpi del Monte Leone e del San Gottardo nelle Alpi Lepontine.\nDescrizione.\nSi trova nel Distretto di Blenio in Canton Ticino (Svizzera). La montagna \u00e8 collocata nel Gruppo del Sole tra la Val Leventina e la Valle di Blenio. Si pu\u00f2 salire sulla vetta partendo dalla Valle di Blenio e passando per la Capanna Piandios (1.860\u00a0m s.l.m.)."}
{"id": "2954825", "revid": "1238684", "url": "https://it.wikipedia.org/wiki?curid=2954825", "title": "Anonima cocottes", "text": "Anonima cocottes \u00e8 un film del 1960 diretto da Camillo Mastrocinque.\nTrama.\nUn bancario, funzionario di basso livello ma di specchiata e inflessibile onest\u00e0, il ragionier Paolo Robotti (Renato Rascel), sostituendo temporaneamente un cassiere dell\u2019agenzia, scopre che il Presidente (Luigi Pavese) ed il Direttore (Francis Blanche) della banca si sono appropriati di 90 milioni di lire. Per mettere a tacere lo scandalo, i due manigoldi invitano l\u2019uomo a ignorare la malefatta in cambio di un milione di lire, ma egli rifiuta recisamente il tentativo di corruzione e viene licenziato. L\u2019amareggiato ormai ex bancario. tentando infruttuosamente il suicidio, incontra la bella Jeanne (Anita Ekberg), affascinante signora dedita al mestiere pi\u00f9 antico del mondo, anch'ella suicida mancata a seguito delle delusioni di una vita difficile; riconoscendo l'incrollabile onest\u00e0 del disoccupato Robotti, Jeanne lo convince a prestarsi come amministratore di una societ\u00e0 fra lei e altre colleghe, che sar\u00e0 chiamata \u201cAnonima Cocottes\u201d. Il funzionario diventa il gestore dell'organizzazione e le prostitute prendono il controllo del paese. Investendo i guadagni delle ragazze, il geniale Amministratore intraprende lucrose operazioni di borsa, e l'Anonima Cocottes conquista la maggioranza azionaria della banca dalla quale egli era stato licenziato. Ormai ricco, l\u2019ex bancario si sposa, ma presto il matrimonio naufraga e lui si ritrova nuovamente in bolletta; un nuovo incontro con Jeanne gli far\u00e0 scoprire che la felicit\u00e0 era gi\u00e0 stata a portata di mano. Nel cast, insieme a un manipolo di altre bellezze dell'epoca (fra le quali spiccano Valeria Fabrizi e Angela Luce), in un ruolo di comprimaria spicca la giovanissima e incantevole Gabriella Farinon."}
{"id": "2954826", "revid": "599013", "url": "https://it.wikipedia.org/wiki?curid=2954826", "title": "Kostelec", "text": "Kostelec pu\u00f2 riferirsi a diversi toponimi della Repubblica Ceca:"}
{"id": "2954832", "revid": "729019", "url": "https://it.wikipedia.org/wiki?curid=2954832", "title": "Bundesautobahn 57", "text": "La Bundesautobahn 57 (BAB 57), \u00e8 un'autostrada tedesca, una delle due autostrade che collegano la citt\u00e0 di Colonia con i Paesi Bassi (l'altra \u00e8 la BAB 3).\nContinuazione della Rijksweg 77, fa parte per la quasi sua totalit\u00e0 dell'itinerario della strada europea E31."}
{"id": "2954833", "revid": "729019", "url": "https://it.wikipedia.org/wiki?curid=2954833", "title": "SNCASO SO-8000 Narval", "text": "Il SNCASO SO-8000 Narval, noto anche come Sud-Ouest SO.8000 Narval, era un aereo da caccia imbarcato monomotore a propulsione spingente realizzato dal consorzio francese Soci\u00e9t\u00e9 nationale des constructions a\u00e9ronautiques du sud-ouest (SNCASO) nel 1949 e rimasto allo stadio di prototipo.\nStoria.\nAlla fine della seconda guerra mondiale la Francia aveva la necessit\u00e0 di ricostituire la propria forza aerea sia per reintegrare i velivoli persi in combattimento che per dotarsi di modelli tecnologicamente equiparabili ai primi velivoli dotati di motore a reazione sviluppati nell'ex Germania nazista, nel Regno Unito e negli Stati Uniti d'America. A questo scopo vennero avviati programmi di sviluppo basati su modelli tedeschi prodotti nel territorio nazionale durante l'occupazione e programmi finalizzati alla ricerca pura in campo aerodinamico e per sperimentare i nuovi motori a getto e nuovi materiali (come l'SNCASO SO-6000 Triton). In quest'ambito sia l'Arm\u00e9e de l'air, l'aeronautica militare, che la Marine nationale, la marina militare, emisero delle specifiche per la fornitura di nuovi velivoli, la prima integrando nelle richieste l'utilizzo dei motori a getto, la seconda ritenendo pi\u00f9 idoneo per l'equipaggiamento dei propri velivoli i classici motoelica.\nSviluppo.\nNella primavera 1946 la Marine nationale eman\u00f2 una specifica per la fornitura di un nuovo velivolo da fornire alla propria A\u00e9ronautique navale che potesse sostituire nel ruolo di superiorit\u00e0 aerea, interdizione ed attacco al suolo la propria flotta di velivoli, principalmente basata sui britannici Supermarine Seafire, che equipaggiavano le sue tre portaerei, la \"B\u00e9arn\", la \"Dixmude\" e la nuova \"Arromanches\" recentemente acquisita dalla britannica Royal Navy.\nLa marina francese contatt\u00f2 la SNCASO la quale affid\u00f2 al proprio ufficio progetti diretto dall'ingegner Dupuy e la SNECMA per sfruttare l'esperienza acquisita nella costruzione dei motori Junkers Jumo 213 durante l'occupazione tedesca. Il disegno era anticonvenzionale, un velivolo di costruzione interamente metallica caratterizzato dalla propulsione spingente abbinato ad un'ala a doppio delta, doppia trave di coda e carrello d'atterraggio triciclo anteriore.\nL'ordine ufficiale per la fornitura di due prototipi venne emessa il 31 maggio dello stesso anno ma non fu possibile completare la costruzione dei modelli prima di tre anni.\nIl progetto prevedeva l'equipaggiamento offensivo basato su 6 cannoncini aeronautici calibro 20\u00a0mm ed un carico bellico di 1\u00a0000 kg tuttavia il primo esemplare ad effettuare il volo inaugurale, il 1\u00ba aprile 1949, era sprovvisto di qualsiasi armamento.\nImpiego operativo.\nNei mesi successivi vennero effettuati 43 voli, compreso il primo compiuto con il secondo esemplare costruito, con il programma di prove essenzialmente a carico invece del primo esemplare completato.\nIl progetto venne tuttavia abbandonato all'inizio del 1950 in quanto considerato oramai obsoleto. La United States Navy aveva infatti, gi\u00e0 dall'aprile 1949, due pari ruolo imbarcati operativi a disposizione della propria flotta, il Grumman F9F Panther ed il McDonnell F2H Banshee, entrambi equipaggiati con motore a reazione.\nAltre fonti imputano l'insuccesso alle difficolt\u00e0 incontrate dall'industria aerospaziale francese nel processo di ricostruzione del dopoguerra."}
{"id": "2954835", "revid": "1543377", "url": "https://it.wikipedia.org/wiki?curid=2954835", "title": "Koporo Pen", "text": "Koporo Pen \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 16 nuclei abitati:"}
{"id": "2954836", "revid": "287204", "url": "https://it.wikipedia.org/wiki?curid=2954836", "title": "Battaglie di Inonu", "text": ""}
{"id": "2954839", "revid": "24443", "url": "https://it.wikipedia.org/wiki?curid=2954839", "title": "Pizzo di Molare", "text": ""}
{"id": "2954840", "revid": "107831", "url": "https://it.wikipedia.org/wiki?curid=2954840", "title": "Toray Pan Pacific Open 1993", "text": "Il Toray Pan Pacific Open 1993 \u00e8 stato un torneo di tennis giocato sul sintetico indoor. \u00c8 stata la 18\u00aa edizione del Toray Pan Pacific Open, che fa parte della categoria Tier I nell'ambito del WTA Tour 1993. Si \u00e8 giocato nella Yokohama Arena di Yokohama, in Giappone, dal 2 al 7 febbraio 1993.\nCampionesse.\nSingolare.\n Martina Navr\u00e1tilov\u00e1 ha battuto in finale Larisa Neiland 6-2, 6-2\nDoppio.\n Martina Navr\u00e1tilov\u00e1 / Helena Sukov\u00e1 hanno battuto in finale Lori McNeil / Rennae Stubbs 6\u20134, 6\u20133"}
{"id": "2954848", "revid": "287204", "url": "https://it.wikipedia.org/wiki?curid=2954848", "title": "San Diego Open 1993", "text": "Il San Diego Open 1993 \u00e8 stato un torneo di tennis giocato sul cemento. \u00c8 stata la 15\u00aa edizione del torneo di San Diego, che fa parte della categoria Tier II nell'ambito del WTA Tour 1993. Si \u00e8 giocato a San Diego negli USA dall'1 all'8 agosto 1993.\nCampionesse.\nSingolare.\n Steffi Graf ha battuto in finale Arantxa S\u00e1nchez Vicario, 6\u20134, 4\u20136, 6\u20131\nDoppio.\n Gigi Fern\u00e1ndez / Helena Sukov\u00e1 hanno battuto in finale Pam Shriver / Elizabeth Smylie, 6\u20134, 6\u20133"}
{"id": "2954855", "revid": "1543377", "url": "https://it.wikipedia.org/wiki?curid=2954855", "title": "WTA Tour Championships 1993", "text": "Il WTA Tour Championships 1993 \u00e8 stato un torneo di tennis femminile che si \u00e8 giocato al Madison Square Garden di New York negli USA dal 15 al 21 novembre su campi in sintetico indoor. \u00c8 stata la 22\u00aa edizione del torneo di fine anno di singolare, la 18a del torneo di doppio.\nCampionesse.\nSingolare.\n Steffi Graf ha battuto in finale Arantxa S\u00e1nchez Vicario, 6\u20131, 6\u20134, 3\u20136, 6\u20131\nDoppio.\n Gigi Fern\u00e1ndez / Nata\u0161a Zvereva hanno battuto in finale Jana Novotn\u00e1 / Larisa Neiland, 6-3, 7-5"}
{"id": "2954856", "revid": "1305772", "url": "https://it.wikipedia.org/wiki?curid=2954856", "title": "Nikita Panin", "text": ""}
{"id": "2954858", "revid": "123032240", "url": "https://it.wikipedia.org/wiki?curid=2954858", "title": "Vincenzo Scaramuzza", "text": "Biografia.\nAvviato allo studio del pianoforte dal padre Francesco, Vincenzo rivel\u00f2 notevoli qualit\u00e0 artistiche, che gli permisero di esibirsi pubblicamente sin dall'et\u00e0 di sei anni\nNel 1897, all'et\u00e0 di 12 anni, fu ammesso al Conservatorio S. Pietro a Majella di Napoli, nella classe di Florestano Rossomandi.\nBen presto si distinse negli studi e nel 1898 gli venne assegnata una Borsa di Studio che gli permise di sgravare notevolmente la famiglia dalle spese che affrontava per permettergli di studiare a Napoli. Si diplom\u00f2 nel 1905, a 20 anni. Gi\u00e0 prima del diploma, intraprese l'attivit\u00e0 concertistica che lo port\u00f2 a farsi conoscere in molte citt\u00e0 italiane, riscuotendo sempre notevoli successi.\nTra i suoi maggiori estimatori si annovera senz'altro Giuseppe Martucci, compositore e Direttore del Conservatorio di Napoli dal 1902. Tra Scaramuzza e Martucci si instaur\u00f2 una stima e una amicizia profonde che durarono tutta la vita.\nNel Dicembre del 1906 Scaramuzza vinse il concorso a cattedra per l'insegnamento in Conservatorio, piazzandosi al 2\u00ba posto (lo precedette Attilio Brugnoli per anzianit\u00e0 e perch\u00e9 vincitore del Premio Rubinstein di Parigi per la Composizione). A Scaramuzza venne assegnata la cattedra di pianoforte complementare presso il Conservatorio di Napoli, ruolo che ricopr\u00ec a partire dal 1\u00ba febbraio del 1907; l'8 aprile dello stesso anno, il giovane Scaramuzza salp\u00f2 per l'Argentina: firm\u00f2 un contratto di insegnamento per 4-5 anni con una succursale del Conservatorio Santa Cecilia.\nTerminato il periodo di tempo che lo teneva legato alla succursale del S. Cecilia, nel 1912 fond\u00f2 l\"'Accedemia di Musica \"Vincenzo Scaramuzza\"\" che, in breve tempo, acquis\u00ec fama internazionale: il metodo e la tecnica elaborati da Scaramuzza formarono pianisti di fama mondiale come Martha Argerich, Bruno Leonardo Gelber, Fausto Zadra, Francisco Amicarelli, Carmen Scalcione, Raul Spivak, Carmen Piazzini, Emilio Rabaglino (pianista e direttore d'orchestra), Rolando Nicolosi e moltissimi altri. Fu anche insegnante del rinomato pianista di tango Horacio Salg\u00e1n.\nA Buenos Aires affianc\u00f2 l'insegnamento all'attivit\u00e0 concertistica, che si protrasse regolarmente fino al 1919 (si esib\u00ec in America e in Europa), per poi interrompersi definitivamente nel 1923. Pare che l'interruzione sia dovuta al cosiddetto \"trac\" da palcoscenico, che con l'avanzare degli anni gli divenne sempre pi\u00f9 penoso.\nNel 1920 spos\u00f2 una ex-allieva, Sara Bagnati, da cui ebbe quattro figli: due morirono in giovane et\u00e0, la figlia Conchita (anch'essa insegnante nella scuola del padre) scomparve prematuramente a vent'anni; il figlio Riccardo, medico, pur avendo studiato con suo padre, non intraprese l'attivit\u00e0 musicale.\nScaramuzza, sofferente di asma, si spense nella sua casa in Avenida Rivadavia a Buenos Aires il 24 marzo del 1968, lasciando al mondo una ricchissima eredit\u00e0 pianistica, costituita da celebri e acclamati allievi, e alcune composizioni musicali: delle \"Mazurche\" giovanili, un'opera (\"La bella addormentata nel bosco\"), un \"Minuetto\" per orchestra (1916), e l\"'Aparicion del Espectro\", poema sinfonico vocale sull'Amleto di Shakespeare.\nIl metodo.\nScaramuzza non lasci\u00f2 traccia del suo metodo di insegnamento in specifiche opere didattiche, ma una sua studentessa, Maria Rosa Oubi\u00f1a de Castro, riusc\u00ec a farne una ricostruzione sulla base di note e appunti da lui scritti nel corso della sua vita: ne trasse un libro, \"Ense\u00f1anzas de un gran maestro: Vicente Scaramuzza\", pubblicato nel 1973 da Ossorio.\nCaratteristica distintiva del metodo di Scaramuzza fu l'eliminazione dei classici esercizi tecnici e degli studi per il meccanismo. Come hanno pi\u00f9 volte dichiarato i suoi allievi, con Scaramuzza la tecnica pianistica veniva affrontata direttamente sulle opere. I quaderni degli allievi erano spesso usati dal maestro per fare dei disegni di anatomia, e inoltre spiegava concetti musicali con immagini vive, adatte anche ai bambini; racconta Martha Argerich che spiegava che le mani sono come dei polpi, le dita i tentacoli e i polpastrelli delle ventose, oppure per spiegare il peso faceva immaginare una zattera sull'acqua.\nScaramuzza elabor\u00f2 una tecnica pianistica diversa da quelle che si diffondevano nella sua epoca, e che stabil\u00ec con estrema razionalit\u00e0 il corretto uso della mano, del braccio e di tutto l'apparato anatomico utilizzato dal pianista, chiarendo altres\u00ec in che modo e in quale misura si debba fare ricorso al \"peso\" del braccio nel corso dell'esecuzione.\nIn un'intervista realizzata a Roma nel 1989, Martha Argerich dichiar\u00f2 che \"\u201ctutte le difficolt\u00e0 che per un giovane pianista sono dei veri problemi, alla scuola di Scaramuzza si superavano con naturalezza. Il Maestro conosceva molto bene tutti i segreti del pianoforte\u201d\".\nLe capacit\u00e0 artistiche e didattiche di Scaramuzza incontrarono l'ammirazione costante di numerosi artisti, tra cui Arthur Rubinstein, Carlo Zecchi, Claudio Arrau e altri."}
{"id": "2954861", "revid": "1543377", "url": "https://it.wikipedia.org/wiki?curid=2954861", "title": "Koporokendi\u00e9 N\u00e2", "text": "Koporokendi\u00e9 N\u00e2, o anche Koporo Na, \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 19 nuclei abitati:"}
{"id": "2954867", "revid": "287204", "url": "https://it.wikipedia.org/wiki?curid=2954867", "title": "Koporokendie Na", "text": ""}
{"id": "2954868", "revid": "86343", "url": "https://it.wikipedia.org/wiki?curid=2954868", "title": "Koporo Na", "text": ""}
{"id": "2954871", "revid": "6923", "url": "https://it.wikipedia.org/wiki?curid=2954871", "title": "Museo Audi", "text": ""}
{"id": "2954875", "revid": "1543377", "url": "https://it.wikipedia.org/wiki?curid=2954875", "title": "Koro (Mali)", "text": "Koro \u00e8 un comune rurale del Mali, capoluogo del circondario omonimo, nella regione di Mopti."}
{"id": "2954883", "revid": "1543377", "url": "https://it.wikipedia.org/wiki?curid=2954883", "title": "Madougou", "text": "Madougou \u00e8 un comune rurale del Mali facente parte del circondario di Koro, nella regione di Mopti."}
{"id": "2954886", "revid": "1573940", "url": "https://it.wikipedia.org/wiki?curid=2954886", "title": "Daniel Scott Lamont", "text": "Biografia.\nFu il trentanovesimo segretario alla Guerra degli Stati Uniti, sotto il presidente degli Stati Uniti d'America Grover Cleveland (24\u00ba presidente, nel suo secondo mandato). Nato nella Contea di Cortland, stato di New York.\nStudi\u00f2 all'Union College, ed in seguito si spos\u00f2 con Juliet K. Lamont. Fra le altre cariche svolte quella di vice presidente della Northern Pacific Railway Company."}
{"id": "2954889", "revid": "1305772", "url": "https://it.wikipedia.org/wiki?curid=2954889", "title": "Panin", "text": ""}
{"id": "2954891", "revid": "1543377", "url": "https://it.wikipedia.org/wiki?curid=2954891", "title": "Pel Maoud\u00e9", "text": "Pel Maoud\u00e9 \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 9 nuclei abitati:"}
{"id": "2954893", "revid": "599013", "url": "https://it.wikipedia.org/wiki?curid=2954893", "title": "\u0110oni Novak", "text": ""}
{"id": "2954894", "revid": "287204", "url": "https://it.wikipedia.org/wiki?curid=2954894", "title": "Pel Maoude", "text": ""}
{"id": "2954896", "revid": "599013", "url": "https://it.wikipedia.org/wiki?curid=2954896", "title": "Felbamato", "text": "Il felbamato \u00e8 un farmaco prodotto dalla Schering-Plough, usato come antiepilettico di seconda scelta per le epilessie parziali e generalizzate; appartenente alla seconda generazione di epilettici. Non \u00e8 raccomandato come prima scelta per i rischi anche mortali di anemie aplastiche e insufficienze epatiche; il suo uso \u00e8 suggerito quando, in mancanza di alternative valide, i potenziali benefici superano i rischi.\n\u00c8 indicato anche come terapia aggiuntiva per il trattamento di bambini (&gt; 4 anni) affetti da Sindrome di Lennox-Gastaut, rivalutando l'efficacia dello stesso dopo 2-3 mesi . I nomi con cui il farmaco \u00e8 commercializzato nel mondo sono: \"Felbamyl, Felbatol e Taloxa\".\nStoria.\nFu sintetizzato nel 1993 da Berger, Ludwig et al. e sperimentato per la prima volta da Brodie .\nIl felbamato grazie al suo unico meccanismo d'azione sul recettore NMDA, ha avuto rapidamente successo in terapia, raggiungendo i 126.000 pazienti trattati dopo pochi mesi dalla sua introduzione in commercio. Per\u00f2 per la comparsa di gravi anemie aplastiche ed insufficienze epatiche, l'FDA ne ha per poco tempo bloccato l'uso, salvo poi rimetterlo in commercio con forti limitazioni di impiego; attualmente solamente circa il 10% dei pazienti iniziali ne continua l'uso .\n\u00c8 un farmaco orfano, attualmente in commercio in: Argentina, Austria, Belgio, Francia, Germania, Italia, Paesi Bassi, Ungheria, Norvegia, Portogallo, Svezia, Svizzera e Stati Uniti d'America.\nCaratteristiche chimiche.\nIl felbamato \u00e8 chimicamente un fenil-dicarbamato strutturalmente correlato al sedativo meprobamato con maggiori attivit\u00e0 anticonvulsivanti e con propriet\u00e0 neuroprotettive. Si presenta sotto forma di polvere bianca.\nIl felbamato \u00e8 una molecola ben assorbita dopo somministrazione orale.\nSintesi chimica.\nSono stati messi a punto 3 metodi di sintesi brevettati del felbamato:\nFarmacocinetica.\nBiodisponibilit\u00e0.\nL'assorbimento per via orale in volontari sani \u00e8 di circa il 90%.\nLa concentrazione plasmatica massimale (T max) \u00e8 raggiunta tra le 2 e le 6 ore dopo la somministrazione.\nL'emivita di eliminazione terminale di felbamato era da 15 a 23 ore.\nIl comportamento farmacocinetico \u00e8 lineare fino a dosi fino a 3600\u00a0mg/die, con aumenti dose-lineari nella AUC e nella C max.\nLegame proteico.\nIl felbamato si lega reversibilmente per il 22% - 25% alle proteine plasmatiche, principalmente all'albumina.\nLivelli plasmatici.\nStudi clinici controllati con il felbamato hanno evidenziato efficacia a concentrazioni plasmatiche medie comprese tra 32 mcg/ml e 82 mcg/ml.\nDistribuzione.\nIl felbamato o i suoi metaboliti attraversano la barriera ematoencefalica ed ha un volume di distribuzione di 0,8 (L/kg).\nMetabolismo.\nIl felbamato \u00e8 metabolizzato dall'enzima di fase I: Citocromo P450 2C19.\nPi\u00f9 dell'85% si ritrova nel plasma come felbamato immodificato; i metaboliti identificati nell'urina umana sono:\nI metaboliti mostrano attivit\u00e0 anticonvulsivante.\nEliminazione.\nIl felbamato \u00e8 eliminato prevalentemente con le urine per il 40-49% sotto forma di metaboliti. Solo il 5% \u00e8 presente nelle feci; inoltre, si ritrova anche nel latte materno.\nFarmacodinamica.\nAgisce sul complesso recettore ionoforo per il NMDA, interagendo specificamente con il sito di riconoscimento per la glicina che non \u00e8 sensibile alla stricnina. Ha anche un effetto sull'influsso del Na+. \nStudi suggeriscono una sua duplice azione sia su meccanismi cerebrali eccitatori sia su quelli inibitori GABA-mediati .\nEffetto del composto ed usi clinici.\nIl meccanismo con cui il felbamato esercit\u00e0 la sua attivit\u00e0 anticonvulsivante \u00e8 sconosciuto; in vitro si \u00e8 visto che \u00e8 un antagonista del complesso ionoforico del recettore NMDA (\"N\"-metil-D-aspartato) sul sito della glicina stricnina insensibile. Questo antagonismo blocca l'effetto eccitatorio dell'aminoacido con effetto anticonvulsivante. Sull'animale si \u00e8 visto che il felbamato incrementa il livello della soglia convulsivante e decrementa le crisi epilettiche.\nIl felbamato \u00e8 attivo su entrambi i due modelli di epilessia: elettroshock e pentilenetetrolo. Agisce con azione di tipo inibitorio sulle risposte inibitorie NMDA-evocate e sui potenziali GABA-evocati; come osservato in modelli elettrofisiologici di registrazione voltage clamp di culture di neuroni di ippocampo di ratto . L'azione combinata del felbamamto sulla trasmissione eccitatoria ed inibitoria, pu\u00f2 contribuire a spiegare le notevoli modalit\u00e0 d'azione del farmaco sui vari modelli di epilessia.\nClinicamente il farmaco ha determinato il 50% di riduzione delle crisi epilettiche nel 69% dei pazienti dopo 3 mesi di terapia. Il migliori risultati si sono ottenuti nelle epilessie parziali con o senza generalizzazioni secondarie, e nelle epilessie atoniche; con un follow-up positivo a 3 anni .\nLe indicazioni sono:\nApprovate\nOff-Label\nSperimentali\nOltre all'effetto antiepilettico, il felbamato mostra anche attivit\u00e0 neuroprotettiva su modelli sperimentali di danno da ischemia/riperfusione . Wallis e Panizzon gi\u00e0 nel 1993 dimostrano un'efficacia neuroprotettiva con felbamato su ratti esposti a danno ipossico . Wasterlain et al. dimostrano un effetto neuroprotettivo in ratti cui veniva occlusa la carotide con una finestra terapeutica utile di 1-4 ore dopo l'occlusione .\nInoltre esercita una certa attivit\u00e0 analgesica sul dolore neuropatico , sugli spasmi facciali e sulla nevralgia del trigemino .\nLe alterazioni della neurotrasmissione del glutammato sono state collegate con la depressione maggiore, e i farmaci attivi sul \"N\"-Metil-D-Aspartato (NMDA) hanno evidenziato una certa attivit\u00e0 antidepressiva .\nAlcuni studi sugli animali hanno dimostrato che gli antidepressivi\nhanno molte attivit\u00e0 sui recettori NMDA, infatti, uno dei meccanismi d'azione della fluoxetina \u00e8 di sopprimere il rilascio di glutammato. Poich\u00e9 il felbamato antagonizza indirettamente i recettori NMDA se ne \u00e8 ipotizzato il suo impiego nei disturbi depressivi; in particolare nel disturbo bipolare dove \u00e8 stato ipotizzato e/o proposto l'uso del felbamato, al pari di altri antiepilettici, in funzione del suo particolare meccanismo d'azione sul recettore NMDA\nIl felbamato ha anche interessanti attivit\u00e0 antiormonale, infatti, \u00e8 stato visto essere capace di inibire il rilascio del cortisolo in risposta allo stress in topi, suggerendo una capacit\u00e0 di ridurre l'attivit\u00e0 trascrizionale di recettori dei glucocorticoidi .\nIn virt\u00f9 della sua non favorevole tollerabilit\u00e0 ma in considerazione dei tassi di mortalit\u00e0 elevata nei pazienti con epilessia refrattaria ai trattamenti standard, un uso ragionevole potrebbe essere quello di usare inizialmente per 3 mesi il farmaco, per poi rapidamente sospenderlo dopo aver ottenuto apprezzabili miglioramenti della patologia, uso spot.\nPosologia.\nEsiste in commercio in compresse da 400\u00a0mg e 600\u00a0mg, e in sospensione orale da 120\u00a0mg/ml.\nTossicologia.\nIn animali ad alte dosi significativamente provoca adenoma epatico; si ritiene ci\u00f2 sia dovuto ai metaboliti uretanici e metil-carbammati .\nSono stati segnalati nel 1993 34 casi di anemia aplastica associati all'utilizzazione del felbamato: 32 negli Stati Uniti d'America, 1 in Spagna ed 1 in Colombia, con in totale 13 casi mortali .\nI casi di anemia aplastica si sono verificati con una media di 173 giorni di assunzione e con una posologia max di 5400\u00a0mg/die. Questi pazienti avevano una storia di allergie a farmaci nel 52% dei casi, il 33% avevano un LES lupus eritematoso sistemico ed il 55% di questi pazienti lo aveva assunto in associazione ad altri antiepilettici.\nL'anemia aplastica non sembra correlata all'antigene maggiore di istocompatibilit\u00e0 HLA, mentre \u00e8 correlata ad una drammatica riduzione della glutatione per ossidasi .\nL\u2019insufficienza epatica epatite fulminante, \u00e8 occorsa in 18 casi , in soggetti che facevano anche uso di altri farmaci. Causa dell'epatite fulminante \u00e8, una aldeide reattiva: l'atropaldeide, prodotta come metabolita del felbamato che consuma drammaticamente le scorte di glutatione epatico\nI casi mortali sono stati 4, con un'incidenza che \u00e8 stato calcolata essere di un caso di epatite ogni 18.500-25.000 pazienti trattati, comunque inferiore ai 10.000-41.000 casi del valproato un altro noto ed usato antiepilettico.\nEffetti collaterali.\nNei trials clinici condotti circa il 12% dei pazienti abbandona la terapia per gli effetti collaterali.\nGli effetti collaterali pi\u00f9 frequentemente osservati in seguito a terapia con felbamato sono: nausea, anoressia, vertigine, vomito ed insonnia; inoltre, nei bambini si manifestano eventi avversi di tipo gastrointestinale come anoressia e perdita di peso.\n\u00c8 stato segnalato anche un caso di Sindrome di Stevens-Johnson e casi di urolitiasi .\nControindicazioni.\nIpersensibilit\u00e0 al preparato e ai carbamati; storia di discrasia ematica e/o disfunzione epatiche.\nInterazioni.\nIl cibo sembra ridurre gli effetti collaterali e non ne altera l'assorbimento.\nIl felbamato incrementa gli effetti degli anticoagulanti.\nInteragisce con gli antiepilettici, incrementando i livelli di fenitoina e acido valproico; decrementa i livelli ematici di carbamazepina. Fenitoina e carbamazepina possono incrementare la clearance del felbamato.\nBibliografia.\nVolume 6: Nervous System Agents Edited by Donald j. Abraham john Wiley and Sons, Inc., Publication"}
{"id": "2954897", "revid": "599341", "url": "https://it.wikipedia.org/wiki?curid=2954897", "title": "Yoro", "text": ""}
{"id": "2954904", "revid": "92723", "url": "https://it.wikipedia.org/wiki?curid=2954904", "title": "Astrachan", "text": ""}
{"id": "2954905", "revid": "1745361", "url": "https://it.wikipedia.org/wiki?curid=2954905", "title": "Contea di Boulogne", "text": "La contea di Boulogne era un'antica contea dell'Impero Carolingio e del Regno di Francia, incentrata sulla citt\u00e0 di Boulogne, oggi Boulogne-sur-Mer. Originariamente un \"pagus\" franco, a partire dal IX secolo appartenne alla \"suzerainet\u00e9\" della Contea di Fiandra. Filippo Augusto la confisc\u00f2 nel 1212 per darla in appannaggio al proprio figlio. Da quel momento in poi, la contea segu\u00ec il destino dell'Artois per essere infine annessa al dominio reale nel XV secolo.\nStoria.\nInizialmente, la regione di Boulogne-sur-Mer era un \"pagus\" della \"civitas\" dei Morini (\"pagus Bononiensis\"). Il suo territorio si estendeva dal fiume Canche (a sud) fino al limite settentrionale della contea di Gu\u00eenes e della signoria di Ardres; la terra di Marck apparteneva al Ternois, ma fu a lungo un feudo bononiense..\nAlla fine del IX secolo il conte Erkenger si trov\u00f2 alla guida del \"pagus Bononiensis\". Nell'886 il vescovo Gozlin (o Gozzelino) di Parigi, durante l'assedio della citt\u00e0 da parte dei Vichinghi, gli chiese di sollecitare l'aiuto del marchese di Neustria, Enrico ed il suo esercito per affrontare i Normanni.\nNell'896, Erkenger, sempre rimasto fedele a Carlo il Semplice, fu spogliato di ogni suo bene e costretto a omaggiare il re dei Franchi occidentali, Oddone. Queste vicende diedero possibilit\u00e0 a Baldovino II di Fiandra di stabilire ed esercitare la \"suzerainet\u00e9\" sulla contea. Alla morte di Baldovino II, il suo secondo figlio Adalolfo ottenne sia le terre bononiensi che il Ternois. Alla fine del XII secolo, i conti di Boulogne ottennero la \"suzerainet\u00e9\" sui conti di Saint-Pol.\nFilippo Augusto, dopo aver confiscato la regione (1212), la consegn\u00f2 in appannaggio al suo figlio omonimo, lo sposo dell'ereditiera Matilde de Dammartin (poi nota come \"Matilde di Boulogne\")..\nAlla morte di Matilde (1258), il Parlamento di Parigi attribu\u00ec la contea a Roberto V, gi\u00e0 conte d'Alvernia, la cui madre, Adelaide di Brabante era la nipote di Mathieu de Boulogne. Furono tuttavia distaccate e riunite all'Artois le aree del Marck e di Calais, date in feudo nel IX secolo ai loro vassalli di Boulogne da parte dei conti di Fiandre.\nLa contea di Boulogne, cos\u00ec come quelle di Saint-Pol e di Gu\u00eenes, entr\u00f2 a far parte delle vicende dell'Artois e ne segu\u00ec la sorte, fatta eccezione per quei territori che furono temporaneamente occupati dall'Inghilterra.\nAl tempo dell'annessione della Piccardia da parte di Luigi XI di Francia (febbraio 1477), la contea di Boulogne divent\u00f2 un siniscalcato della generalit\u00e0 di Amiens..\nElenco dei conti di Boulogne.\nCasato di Dammartin.\nDopo la morte di Matilde, l'unico erede rinunci\u00f2 a tutti i feudi francesi, per poter continuare a vivere in Inghilterra.&lt;br&gt;Si fecero avanti quattro pretendenti:\nCasato d'Alvernia.\nFinalmente il Parlamento di Parigi si pronunci\u00f2, nel 1262, a favore di Adelaide di Brabante, vedova di Guglielmo X di Clermont, conte d'Alvernia.\nDal 1265 la contea di Boulogne venne governata dai Conti d'Alvernia, che detenevano anche il titolo di conti di Boulogne.\nNel 1477, Bertrando II accett\u00f2 di scambiare con il re di Francia, Luigi XI la contea di Boulogne con il Lauragais, per cui la contea di Boulogne entro a far parte del dominio reale."}
{"id": "2954906", "revid": "767487", "url": "https://it.wikipedia.org/wiki?curid=2954906", "title": "Pizzo di Cassimoi", "text": "Il Pizzo di Cassimoi (3.129\u00a0) \u00e8 una montagna delle Alpi dell'Adula nelle Alpi Lepontine.\nDescrizione.\nSi trova in Svizzera tra il Canton Ticino ed il Canton Grigioni. Si pu\u00f2 salire sulla vetta partendo dal Lago di Luzzone e passando dalla Capanna Scaradra (2.173\u00a0m s.l.m.). Il sentiero non \u00e8 marcato con segnavia e richiede una certa conoscenza dell'ambiente alpino, pur non presentando difficolt\u00e0 particolari."}
{"id": "2954910", "revid": "1543377", "url": "https://it.wikipedia.org/wiki?curid=2954910", "title": "Yoro (Mali)", "text": "Yoro \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 9 nuclei abitati:"}
{"id": "2954912", "revid": "414902", "url": "https://it.wikipedia.org/wiki?curid=2954912", "title": "Presule", "text": ""}
{"id": "2954913", "revid": "24443", "url": "https://it.wikipedia.org/wiki?curid=2954913", "title": "Lago di Luzzone", "text": ""}
{"id": "2954915", "revid": "209263", "url": "https://it.wikipedia.org/wiki?curid=2954915", "title": "Street Fighter III 3rd Strike - Fight for the Future", "text": ""}
{"id": "2954916", "revid": "204012", "url": "https://it.wikipedia.org/wiki?curid=2954916", "title": "Daniel S. Lamont", "text": ""}
{"id": "2954923", "revid": "253269", "url": "https://it.wikipedia.org/wiki?curid=2954923", "title": "Patty McCormack", "text": " \nRaggiunse il successo come attrice bambina e ottenne una candidatura all'Oscar alla miglior attrice non protagonista per la sua performance nel film \"Il giglio nero\" (1956). Tuttora attiva al cinema e in televisione, tra le sue pi\u00f9 recenti interpretazioni da ricordare quella di Pat Nixon, nel film \"Frost/Nixon - Il duello\" (2008) di Ron Howard.\nVita e carriera.\nFiglia di Elizabeth McCormack, una pattinatrice professionista e del pompiere Frank Russo, \u00e8 zia dell'attore e avvocato newyorkese Alfred Cerullo.\nGi\u00e0 all'et\u00e0 di 4 anni divenne una baby-modella, facendo il suo debutto televisivo all'et\u00e0 di 7. Il suo esordio cinematografico risale al 1951 nel film \"Two Gals and a Guy\", cui segu\u00ec la partecipazione alla serie televisiva \"Mama\" dal 1953 al 1956.\nIl suo debutto a Broadway fu nell'opera teatrale \"Touchstone\" (1953), dopodich\u00e9 interpret\u00f2 il ruolo di Rhoda Penmark, la bambina di 8 anni sociopatica e serial killer, nell'opera \"The Bad Seed\" (1954), tratta dal romanzo \"Il seme cattivo\" di William March. Fu poi candidata per un Academy Award per il suo ruolo nella versione cinematografica della stessa opera teatrale, \"Il giglio nero\" (1956). Grazie al successo di questo film, la McCormack per un breve periodo ebbe una sua serie TV, \"Peck's Bad Girl\" (\"La cattiva ragazza di Peck\"), nel 1959.\nNel 1967 spos\u00f2 il ristoratore Bob Catania, dal quale ebbe due bambini prima che il matrimonio si sciogliesse. Dopo una mezza dozzina di ruoli come teenager negli anni sessanta, la sua carriera cinematografica si concluse, ma l'attrice continu\u00f2 a lavorare per la televisione comparendo, fra le altre, anche nella seconda stagione di \"Le strade di San Francisco\". Ebbe un ritorno al cinema nel 1975 con \"Bug - Insetto di fuoco\", e continu\u00f2 la carriera in ruoli occasionali, principalmente in televisione. Ne 2018 ha fatto un cameo nel remake de \"Il giglio nero\", \"The Bad Seed\"."}
{"id": "2954924", "revid": "1543377", "url": "https://it.wikipedia.org/wiki?curid=2954924", "title": "Youdiou", "text": "Youdiou \u00e8 un comune rurale del Mali facente parte del circondario di Koro, nella regione di Mopti.\nIl comune \u00e8 composto da 12 nuclei abitati:"}
{"id": "2954925", "revid": "1226", "url": "https://it.wikipedia.org/wiki?curid=2954925", "title": "Controllo della mente", "text": ""}
{"id": "2954926", "revid": "1522738", "url": "https://it.wikipedia.org/wiki?curid=2954926", "title": "Unima", "text": ""}
{"id": "2954927", "revid": "580197", "url": "https://it.wikipedia.org/wiki?curid=2954927", "title": "Ale\u0161 \u010ceh", "text": ""}
{"id": "2954932", "revid": "481666", "url": "https://it.wikipedia.org/wiki?curid=2954932", "title": "Il giglio nero", "text": "Il giglio nero \u00e8 il nome sotto il quale sono stati tradotti in italiano:"}
{"id": "2954933", "revid": "1714743", "url": "https://it.wikipedia.org/wiki?curid=2954933", "title": "Filippo d'Antiochia", "text": "Filippo apparteneva alla casata dei Ramnulfidi, era figlio di Boemondo IV, principe di Antiochia e Plaisance Embriaco di Gibelletto.\nBiografia.\nLa Cilicia armena che, indebolita dalle guerre, aveva bisogno di un alleato forte, trov\u00f2 una soluzione temporanea in un legame con il Principato d'Antiochia: \nil reggente Costantino di Barbaron sugger\u00ec al principe Boemondo IV di mandare il suo quarto figlio, Filippo, a sposare Isabella, insistendo solo sul fatto che lo sposo avrebbe dovuto unirsi alla separata Chiesa armena. \nFilippo accett\u00f2 di adottare la fede, la comunione e le usanze degli armeni e di rispettare i privilegi di tutti i popoli della Cilicia armena.\nFilippo spos\u00f2 Isabella a Sis nel giugno 1222 e fu accettato come principe-consorte, ma il regno congiunto di Isabella e Filippo dur\u00f2 solo poco tempo: il disprezzo di quest'ultimo per il rituale armeno, che egli aveva promesso di rispettare, ed il suo marcato favoritismo per i baroni latini, irritarono la nobilt\u00e0 armena.\nFilippo, che trascorreva pi\u00f9 tempo possibile ad Antiochia, si rese rapidamente impopolare tentando di imporre il rito e le abitudini latine al clero ed al popolo armeno (rifiut\u00f2 anche di lasciarsi crescere la barba).\nQuando si sparse la voce che Filippo voleva inviare la corona ed il trono ad Antiochia il paese si sollev\u00f2 e Costantino di Barbaron guid\u00f2 la rivolta (alla fine del 1224). \nFilippo ed Isabella furono catturati a Tall Hamdun (l'odierna \"Toprakkale\" in Turchia) mentre si recavano ad Antiochia e riportati indietro a Sis dove Filippo fu strappato dalle braccia della moglie, che lo amava teneramente, gettato in prigione e probabilmente avvelenato all'inizio del 1225 o, secondo altre fonti, il 24 gennaio 1226.\nLe conseguenze della morte.\nAlla morte del marito Isabella decise di abbracciare la vita monastica, fugg\u00ec a Seleucia \ne cerc\u00f2 rifugio presso gli Ospitalieri; questi ultimi non avrebbero voluto consegnarla a Costantino di Barbaron ma temevano il potente reggente, cos\u00ec tacitarono le loro coscienze vendedogli la fortezza con dentro Isabella.\nBoemondo IV, furioso, era determinato alla guerra anche se tale conflitto era stato espressamente vietato dal Papa in quanto dannoso per tutta la cristianit\u00e0, cos\u00ec si alle\u00f2 con il sultano di Iconio, Kai-Qobad I e nel 1225 devast\u00f2 il settentrione della Cilicia. \nCostantino di Barbaron prese accordi con il reggente di Aleppo, Toghril, per muovere su Antiochia e quando quest'ultimo attacc\u00f2 Bagras, Boemondo IV dovette tornare nei suoi territori.\nAitone, il figlio di Costantino, spos\u00f2 Isabella."}
{"id": "2954942", "revid": "1543377", "url": "https://it.wikipedia.org/wiki?curid=2954942", "title": "AGIL Volley 2002-2003", "text": "Questa voce raccoglie le informazioni riguardanti l'AGIL Volley nelle competizioni ufficiali della stagione 2002-2003.\nStagione.\nIl mercato per la squadra che gioca la stagione 2002-03 vede pochi cambiamenti: viene infatti confermata l'ossatura della stagione precedente con il ritorno di Virginie De Carne al posto di Nadia Centoni nel ruolo di opposto e l'acquisto di Cristina P\u00eerv per Nata\u0161a Osmokrovi\u0107 come schiacciatrice. Oltre al campionato e alla Coppa Italia, l'AGIL Volley \u00e8 impegnata anche in una competizione europea, ossia la Coppa CEV e nella Supercoppa italiana: \u00e8 proprio con questa competizione che si apre la stagione, anche se non va oltre il terzo posto, superata in semifinale dal Volley Modena, per poi aggiudicarsi la finale di consolazione contro l'Olimpia Teodora di Ravenna.\nIn campionato la squadra va a gonfie vele: nel girone di andata infatti conquista nove vittorie ed una sola sconfitta contro la Pallavolo Sirio Perugia, mentre nel girone di ritorno la situazione \u00e8 pi\u00f9 altalenante con cinque vittorie e quattro sconfitte di cui tre consecutive; la \"regular season\" si conclude quindi con il terzo posto in classifica, qualificando l'AGIL per i \"play-off\" scudetto: dopo aver superato nei quarti il Volley Vicenza in tre gare e in semifinale il Giannino Pieralisi Volley di Jesi in quattro gare, cede, come gi\u00e0 accaduto nella stagione precedente, la serie finale, questa volta alla Sirio Perugia, dopo aver sprecato diverse palle match per riportare la serie in parit\u00e0 in gara quattro. I risultati conseguiti in campionato qualificano la squadra piemontese alla Champions League 2003-04, massima competizione europea per squadre di club.\nL'esperienza in Coppa Italia \u00e8 nuovamente negativa: l'AGIL viene sconfitta ai quarti di finale dal club di Jesi, per 3-0, sia nella gara d'andata che in quella di ritorno, venendo quindi eliminata.\nLa prima partecipazione ad una competizione europea, ossia la Coppa CEV 2002-03, comporta la prima vittoria di un trofeo da quando la squadra \u00e8 in massima serie: negli ottavi di finale le novaresi superano le polacche del Klub Sportowy Pa\u0142ac Bydgoszcz, mentre nei quarti di finale hanno la meglio nel \"derby\" italiano contro la formazione ravennate, qualificandosi per la \"final four\" di Perugia; in semifinale, con un netto 3-0, battono le spagnole del Club Deportivo \u00c1vila V\u00f3ley ed in finale, con lo stesso punteggio, surclassano l'altra formazione iberica del Club Voleibol Las Palmas.\nOrganigramma societario.\nArea direttiva\nArea tecnica\nArea sanitaria"}
{"id": "2954943", "revid": "1543377", "url": "https://it.wikipedia.org/wiki?curid=2954943", "title": "Bassirou", "text": "Bassirou \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 6 nuclei abitati:"}
{"id": "2954945", "revid": "729019", "url": "https://it.wikipedia.org/wiki?curid=2954945", "title": "Russell Alexander Alger", "text": "Biografia.\nFu il quarantesimo segretario alla Guerra degli Stati Uniti, sotto il presidente degli Stati Uniti d'America William McKinley (25\u00ba presidente). Nato nella Contea di Medina.\nSpos\u00f2 il 2 aprile 1861 Annette H. Henry da cui ebbe sei figli:\nFra le altre cariche, ricopr\u00ec quella di 20\u00ba Governatore del Michigan. Il suo corpo venne seppellito nel Elmwood Cemetery in Detroit, stato del Michigan.\nFu anche membro della massoneria e divenne Maestro massone nel 1895, nella \"Corinthian Lodge\" No. 241 di Detroit.\nRiconoscimenti.\nEra in progetto una nave in suo nome nel 1942, che doveva prendere il nome di SS Russell A. Alger ma non venne completata. La Contea di Alger venne chiamata cos\u00ec in suo onore"}
{"id": "2954956", "revid": "1082210", "url": "https://it.wikipedia.org/wiki?curid=2954956", "title": "Urolitiasi", "text": ""}
{"id": "2954957", "revid": "1543377", "url": "https://it.wikipedia.org/wiki?curid=2954957", "title": "Borondougou", "text": "Borondougou \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 5 nuclei abitati:"}
{"id": "2954962", "revid": "547034", "url": "https://it.wikipedia.org/wiki?curid=2954962", "title": "B\u00e9at Fid\u00e8le Antoine Jean Dominique de la Tour-Ch\u00e2tillon de Zurlauben", "text": "Biografia.\nCarriera militare.\nAmmesso al numero di gentiluomini pensionanti del Coll\u00e8ge des Quatre-Nations, \u00e8 stato affidato al famoso Charles Rollin, che era amico intimo del generale B\u00e9at Fran\u00e7ois Placide de la Tour-Ch\u00e2tillon de Zurlauben suo zio. Dopo aver completato i suoi studi, fece, nel reggimento di Zurlauben, campagne nelle Fiandre e nel Reno a partire dal 1742. Si distinse come comandante della prima compagnia nelle battaglie di Fontenoy e Raucoux e negli assedi di Tournai, di Oudenaarde e Maastricht. Nominato nel 1748, brigadiere delle armate del re, ottenne una compagnia del reggimento Zurlauben sostituendo suo zio, il colonnello del reggimento. Nel 1762, ha difeso con la sua brigata la trincea di Melsungen sulla Fulda, e respinto, con coraggio tre attacchi in tre giorni. Nel 1780, ha ottenuto il congedo con il grado di tenente generale, la croce dell'Ordine di San Luigi ed una pensione di 12.000 franchi.\nStorico della Svizzera.\nSi ritir\u00f2 in una casa di campagna che aveva vicino a Zug in modo da concentrarsi nello studio della storia e delle antichit\u00e0 del suo paese. In questo rifugio tranquillo mor\u00ec all'et\u00e0 di 79 anni. Con lui si estinse la linea maschile dell'antica famiglia Zurlauben.\nGi\u00e0, all'inizio dei suoi studi, aveva composto, presumibilmente sotto la direzione di suo zio, una storia militare della Svizzera, annunciata nel 1749 e pubblicata con il titolo \"Histoire militaire des Suisses au service de la France, avec les pi\u00e8ces justificatives d\u00e9di\u00e9e \u00e0 S. A. R, Mgr de Dombes, colonel g\u00e9n\u00e9ral des Suisses et Grisons\", Parigi, 1751 - 1753, 8 vol. in-12. Ha fatto conoscere l'antica costituzione della Repubblica Elvetica, la posizione e la topografia dei cantoni e dei loro alleati, e scrive quindi la storia della repubblica dal suo inizio fino al 1450. Essa indica, in ordine cronologico, le Capitolazioni tra la Francia e la nazione svizzera, che lo porta al suo soggetto, che \u00e8 la storia delle truppe svizzere al servizio della Francia. Dopo aver detto ci\u00f2 che era un colonnello generale degli Svizzeri e Grigioni, spiega i poteri e d\u00e0 un cenno sui principi e signori che venivano investiti. Poi entra nel dettaglio dello stesso reggimento di guardie svizzere e sugli gli ufficiali superiori di quel corpo. Poi pass\u00f2 a descrivere i reggimenti che i capitani delle guardie svizzere possedevano in propriet\u00e0, e mostr\u00f2 in quali battaglie, azioni o eventi di guerra erano stati coinvolti questi organismi, gli ufficiali e soldati particolarmente distisi dal primo trattato con la Francia. Alla fine del suo libro, l'autore offre una raccolta di ordini del giorno, lettere patenti con le quali i re di Francia avevano deciso di premiare il coraggio, la dedizione, la lealt\u00e0 e servigi delle guardie svizzere e dei loro reggimenti. Tutti questi particolari sono accompagnati da una segnalazione di libri o di archivi a cui ha attinto l'autore.\nPubblicazioni.\nMemorie lette all'Acad\u00e9mie des inscriptions et belles-lettres\nManoscritti"}
{"id": "2954963", "revid": "32175177", "url": "https://it.wikipedia.org/wiki?curid=2954963", "title": "Plataia", "text": ""}
{"id": "2954965", "revid": "192549", "url": "https://it.wikipedia.org/wiki?curid=2954965", "title": "Filippo I di Poitiers", "text": ""}
{"id": "2954968", "revid": "599013", "url": "https://it.wikipedia.org/wiki?curid=2954968", "title": "Milan Osterc", "text": ""}
{"id": "2954969", "revid": "92920", "url": "https://it.wikipedia.org/wiki?curid=2954969", "title": "Teoria del complotto sulle scie chimiche", "text": "La teoria del complotto sulle scie chimiche (in inglese \"chemtrails conspiracy theory\") sostiene che, alle scie di condensazione visibili nell'atmosfera terrestre, create dagli aerei, siano intenzionalmente aggiunti degli agenti chimici o biologici, spruzzati in volo per mezzo di ipotetiche apparecchiature montate sui velivoli, per varie finalit\u00e0.\nIl diffondersi di questa teoria nel mondo attraverso i mass media, in particolare Internet, ha fatto s\u00ec che enti governativi si siano trovati a ricevere, da parte di varie persone, richieste di spiegazioni in merito a questo presunto fenomeno. Gli stessi enti governativi e la comunit\u00e0 scientifica hanno ripetutamente dimostrato l'assoluta inconsistenza e incoerenza scientifica di tali asserzioni; analoghe risposte sono state date dai diversi governi italiani alle relative interrogazioni parlamentari, oltre che da numerosi piloti ed esperti di meteorologia. Anche riviste e programmi di divulgazione scientifica hanno definito la teoria una \"bufala\".\nLa credenza, tuttavia, gode di un notevole credito: una ricerca su scala internazionale eseguita nel 2011 ha quantificato nel 17% del campione la parte di popolazione che si dichiarava convinta dell'esistenza di programmi segreti di irrorazione su larga scala per scopi di ingegneria climatica e di gestione e riduzione della radiazione solare (\"Solar radiation management\"). Le affermazioni sull'irrorazione per motivi di controllo climatico \u00e8 stata sottoposta, nel 2016, a una procedura di revisione paritaria il cui risultato \u00e8 stato l'inesistenza di prove a sostegno di tali \"teorie\".\nL'asserito fenomeno di rilascio di \"scie chimiche\" non deve essere confuso con la tecnica detta inseminazione delle nuvole, che consiste nello spargere nuclei di condensazione nelle nubi per stimolare le precipitazioni piovose, tecnica che per\u00f2 ha sempre fornito scarsi effetti e che oggi nel mondo viene quindi poco utilizzata.\nStoria.\nLa teoria del complotto delle scie chimiche cominci\u00f2 a diffondersi nel 1996, quando l'aeronautica militare statunitense fu accusata di \"irrorare\" la popolazione con ipotetiche sostanze misteriose per mezzo di aerei che rilasciavano scie inusuali. L'Air Force rispose che questa accusa era una palese sciocchezza, alimentata in parte dalle decontestualizzate citazioni di un testo redatto nell'istituto universitario dell'Air Force intitolato \"Weather as a Force Multiplier: Owning the Weather in 2025\". Quel documento fu presentato in risposta alla richiesta dei militari di delineare future strategie di modifica del sistema climatico al fine di mantenere il predominio statunitense nell'anno 2025, come fittizia rappresentazione di situazioni e scenari futuri. In seguito l'Air Force chiar\u00ec che tale documento non rifletteva le contemporanee politiche e pratiche militari e che non era in corso alcun esperimento di modifica del clima, n\u00e9 era presente nei programmi futuri dell'Air Force.\nAltre fonti confermano l'inizio del diffondersi della teoria dalla seconda met\u00e0 degli anni novanta. In questo periodo, la teoria del complotto delle scie chimiche trov\u00f2 eco mediatica su alcuni programmi televisivi, radiofonici e su pubblicazioni riguardanti il cospirazionismo, arrivando perfino a essere citata in interrogazioni parlamentari in diversi paesi.\nI sostenitori di queste teorie, in genere, affermarono che le ipotetiche scie chimiche apparirebbero diverse dalle normali scie di condensazione, delle quali non avrebbero la consistenza e le propriet\u00e0 note. In particolare, secondo i cospirazionisti, esse tenderebbero a persistere pi\u00f9 a lungo, allargandosi pian piano invece di scomparire. Per esempio, secondo Jeff Rense, che con Art Bell conduce un programma radiofonico sui misteri, \u00ab\u2026le scie chimiche inizialmente sembrano normali scie, ma sono pi\u00f9 spesse e si estendono per il cielo in forma di X, griglia o in linee parallele. Invece di dissiparsi rapidamente, si allargano e si diramano. In meno di 30 minuti si aprono in formazioni che si uniscono tra loro formando un sottile velo di finte nuvole simili a cirri che rimangono per ore\u00bb.\nIn un articolo dal titolo \"The Chemtrail smoking gun\", di Bruce Conway, si suggerisce che le presunte scie chimiche sarebbero l'ipotetica implementazione di una strategia suggerita nel 1992 dalla National Academy of Science, nello studio \"Policy Implications of Greenhouse Warming\"; in particolare, riguarderebbero un ipotetico progetto segreto per mitigare il riscaldamento globale.\nDescrizione.\nArgomentazioni.\nSecondo la teoria, l'operazione farebbe parte di un complotto globale portato avanti da autori ignoti e per motivi sconosciuti; a tal riguardo sono state avanzate ipotesi diverse, la pi\u00f9 comune delle quali \u00e8 quella secondo cui si tratterebbe di una delle tecniche usate per l'alterazione e il controllo del clima terrestre. In genere, i teorici del complotto ritengono che le \"scie chimiche\" siano formate da sostanze chimiche (anche di tipo biologico), rilasciate su aree popolate per qualche motivo invariabilmente complottistico, non meglio dimostrato. La motivazione ipotizzata pi\u00f9 di frequente \u00e8 il tentativo di operare modificazioni climatiche. Altre motivazioni ipotizzate dai complottisti chiamano variamente e disordinatamente in causa una pletora di altre ipotesi eterogenee e non meglio definite, come presunti esperimenti governativi o militari, attacchi terroristici, operazioni di societ\u00e0 private, tentativi di condizionamento psicologico tramite agenti psicoattivi, o addirittura il tentativo di frenare l'esplosione demografica mondiale, eliminando quattro miliardi di persone.\nSecondo i teorici del complotto le scie di condensazione si formerebbero solo a temperature inferiori a a di quota e con umidit\u00e0 relativa del 70%. Questa affermazione si basa sul modello teorico elaborato nel 1953 da H. Appleman.\nSempre secondo le teorie dei complottisti, lo \"Space Preservation Act\" sarebbe un'implicita ammissione dell'esistenza del fenomeno; l'HAARP sarebbe uno strumento di attuazione del piano; a essere \"irrorato\" sarebbe un presunto miscuglio di bario, alluminio, silicio e altre sostanze, il cui scopo sarebbe quello di creare una sorta di \"sandwich\" elettroconduttivo non meglio precisato, anche con presunte finalit\u00e0 di \"controllo mentale\" di cui comunque non chiariscono i presunti scopi, obiettivi e modalit\u00e0 o fondamento scientifico.\nSecondo i sostenitori della teoria delle \"scie chimiche\", i servizi segreti starebbero tentando di screditare il lavoro degli auto-proclamatisi \"ricercatori indipendenti\", con presunte minacce e azioni di sabotaggio. A capo della presunta organizzazione responsabile delle \"scie chimiche\", secondo alcuni teorici del complotto, ci sarebbero lo SMOM e il Vaticano, in collaborazione con un ipotetico ed eterogeneo insieme di enti che spazierebbero dalla CIA, alla NASA, a Google, alle compagnie aeree e altro ancora.\nTale teoria del complotto non ha mai trovato alcun credito nell'ambito della comunit\u00e0 scientifica, in quanto priva di riscontri empirici, di coerenza esplicativa o di prove scientifiche. Quei fenomeni fisici che i sostenitori della teoria identificano come \"scie chimiche\", non hanno alcuna caratteristica che le renda incompatibili con le normali scie di condensazione (inglese: \"contrails\") dei gas di scarico degli aeromobili che, in base alle condizioni atmosferiche e all'intensit\u00e0 del traffico aereo, possono assumere aspetti eterogenei e inconsueti.\nI sostenitori delle teorie complottistiche non hanno mai condotto alcuna analisi fisico-chimica sulle scie nel momento dell'emissione in volo; uno di tali sostenitori, lo statunitense Clifford Carnicom, afferma di aver analizzato campioni di aria raccolti al livello del suolo in seguito a operazioni di rilascio di scie chimiche. Ha affermato di aver trovato alluminio e bario in queste polveri, che sarebbero state ottenute tramite precipitazione elettrostatica. Queste sue asserzioni non hanno per\u00f2 mai avuto alcun riscontro o possibilit\u00e0 di verifica indipendente, in quanto Carnicom non ha mai voluto mettere a disposizione di istituzioni terze i suoi presunti campioni, n\u00e9 ha mai esposto i metodi con i quali avrebbe svolto le analisi. Da sottolineare inoltre che, parlando di elementi chimici, quelli da lui citati sono praticamente ubiqui sulla Terra: l'alluminio \u00e8 il terzo costituente per quantit\u00e0 della crosta terrestre (dopo ossigeno e silicio) e il bario \u00e8 al quattordicesimo posto (su 92 elementi naturali).\nIl rapporto con le scie di condensazione.\nLe scie che i sostenitori della teoria aggettivano come \"chimiche\", sono invece normali scie di condensazione, ovvero strisce nuvolose inizialmente sottili e che, successivamente, si allargano creando ampie formazioni. Sono generate dal passaggio di aeromobili e sono costituite da prodotti di condensazione e successiva solidificazione del vapore acqueo. Vengono suddivise in:\nI sostenitori della teoria delle scie chimiche citano come prova della differenza fra scie \"chimiche\" e scie di condensazione quanto riportato dalla NASA: \u00ab\u2026le scie di condensazione si formano solitamente ad alta quota (generalmente al di sopra degli ), dove l'aria \u00e8 estremamente fredda (generalmente al di sotto di ). Altri [tipi di] nuvole si possono formare ad altitudini molto varie, dalla prossimit\u00e0 del suolo, come la nebbia, a quote estremamente elevate, quali quelle dei cirri\u00bb.\nSecondo i teorici del complotto, queste sarebbero le \"uniche\" condizioni in cui le scie di condensa si potrebbero formare. Tuttavia quella della NASA \u00e8 una descrizione divulgativa che vuole dare una sintesi relativa del fenomeno e l'affermazione specifica chiaramente che le scie di condensazione si formano \"solitamente\" (\"usually\" in originale) alle condizioni indicate e non esclusivamente. Inoltre, nello stesso documento, \u00e8 specificato che le scie di condensazione \u00ab\u2026possono anche formarsi pi\u00f9 vicine al suolo quando l'aria \u00e8 molto fredda e ha umidit\u00e0 sufficiente\u00bb, affermazione che per\u00f2 sembra essere stata completamente ignorata dai sostenitori del complotto.\nGi\u00e0 negli anni cinquanta H. Appleman mostr\u00f2 come la formazione di scie di condensazione dipendesse da diversi fattori e che esse potevano formarsi anche a umidit\u00e0 relative molto basse, umidit\u00e0 relativa che incide anche sulla persistenza di tali scie.\nAnalisi e risposte di scienza e istituzioni.\nLe scie di condensazione hanno una persistenza anche di ore. Tuttavia, i sostenitori della teoria affermano che le ipotetiche scie chimiche si differenzierebbero dalle scie di condensazione perch\u00e9 sarebbero pi\u00f9 persistenti e arriverebbero a formare griglie, incroci o a porsi in parallelo tra loro, o ancora a non avere continuit\u00e0 (ad esempio una scia che si interrompe in un dato punto e che riprende in punto pi\u00f9 avanzato); le scie, sempre a loro dire, sarebbero rilasciate da aeroplani militari o privi di segni distintivi ad altitudini basse e inusuali.\nIn maniera pressoch\u00e9 unanime, tutte le agenzie governative, gli scienziati, gli esperti meteorologi, i ricercatori scettici, tra cui il \"Committee for the Scientific Investigation of Claims of the Paranormal\" statunitense, i piloti di aereo, spiegano invece che le scie di condensazione mostrano una gran variet\u00e0 di aspetti e persistenza, e che le descrizioni e le fotografie delle supposte \"chemtrail\" sono in realt\u00e0 del tutto in linea con quelle delle normali scie di condensazione e spesso corrispondono anche a rotte aeree ben note. Le scie di condensazione hanno infatti un diverso comportamento a seconda della temperatura, del \"wind shear\" orizzontale e verticale, dell'umidit\u00e0 presente in quota.\nNessun sostenitore della teoria delle scie chimiche ha mai fornito delle analisi delle scie prese direttamente in aria; al contrario, fin dagli anni venti, vengono regolarmente effettuati studi sulle scie di condensazione. Quindi, la loro esistenza e normale spiegazione sono ampiamente comprovate da decenni.\nDiverse altre obiezioni vengono mosse alle numerose contraddizioni della teoria complottista delle presunte \"chemtrails\":\n\u00c8 stato osservato che la nuvolosit\u00e0 provocata dalle normali scie di condensazione pu\u00f2 avere effetti sul meteo e provocare perturbazioni, come per esempio nel caso dei bombardieri americani durante la seconda guerra mondiale.\nAnalisi storico-scientifiche.\nNel corso dello sviluppo della teoria del complotto, oltre alle inesattezze scientifiche, la teoria delle scie chimiche \u00e8 stata sostenuta anche da affermazioni completamente false su pubblicazioni e ricerche, in particolare riguardo alla storia della meteorologia e dell'aviazione, allo scopo di affermare che le scie di condensazione erano inesistenti prima degli anni novanta e che tutte le descrizioni scientifiche delle scie sono opera del complotto.\nLa presenza e il comportamento delle scie di condensazione erano quindi stati dimostrati gi\u00e0 da tempo, prima dell'inizio del presunto complotto. L'aumento delle scie di condensazione \u00e8 del resto direttamente proporzionale all'aumento del traffico aereo. A titolo di esempio, il traffico aereo civile nel ventennio 1986-2006 ha registrato un aumento del numero di voli superiore al 200%.\nFalse prove.\nDiverse fotografie, che mostrano serbatoi installati all'interno della carlinga di un aeromobile civile, vengono portate come prova a sostegno dell'esistenza dei sistemi di dispersione aerea degli aerosol chimici. Si tratta, in realt\u00e0, di installazioni idrauliche atte a simulare il peso dei passeggeri, o di un carico pesante, allo scopo di testare la stabilit\u00e0 di un aereo mentre \u00e8 in volo: i serbatoi sono riempiti di acqua, la quale viene pompata da un contenitore all'altro in modo da spostare il centro di gravit\u00e0 del velivolo.\nUn servizio televisivo andato in onda in Louisiana viene spesso portato all'attenzione dai teorici delle scie chimiche: viene mostrata un'analisi chimica dell'aria, nella quale i livelli di bario sarebbero pari a un livello, molto pericoloso, di 6,8 parti per milione, tre volte superiore al limite di legge statunitense. A una seconda analisi scientifica del servizio, \u00e8 emerso che le attrezzature usate per la misurazione dell'aria furono male utilizzate e il livello di bario non eccedeva affatto i limiti di legge, ma era anzi di molto inferiore.\nIn un altro servizio della BBC del marzo 2014, relativo alle ricerche del volo Malaysia Airlines 370, una particolare inquadratura mostra un getto bianco uscire da un ugello posto sull'ala dell'aereo dedito alle ricerche, un Lockheed P-3 Orion dell'aviazione australiana. Tale \"spruzzo\" \u00e8 stato indicato, da diverse pagine, come la prova del rilascio delle scie chimiche; in realt\u00e0, il getto inquadrato \u00e8 un'operazione di fuel dumping, necessaria in quanto l'aereo delle ricerche ritorn\u00f2 in aeroporto anzitempo e dovette alleggerirsi del carburante in eccesso prima di effettuare l'atterraggio.\nDibattito politico.\nStati Uniti.\nNegli Stati Uniti d'America, il rappresentante del Congresso Dennis Kucinich fece riferimento alle \"scie chimiche\" nello Space Preservation Act del 2001, una proposta di legge per bandire ipotetici \"sistemi d'arma esotici\". I teorici del complotto presentano tale proposta di legge come un riconoscimento ufficiale dell'esistenza delle \"scie chimiche\" come arma, almeno in potenza. L'uso del termine \"scie chimiche\" \u00e8 per\u00f2 affiancato a una serie di altre armi inesistenti o dai nomi improbabili (come \"armi ultrasoniche\", \"armi extraterrestri\"), in un paragrafo che \u00e8 stato rimosso nella versione successiva dello Space Preservation Act del 2003. In entrambi i casi la legge non fu approvata.\nLa Forza Aerea statunitense ha pubblicato un articolo che dichiara esplicitamente che le \"scie chimiche\" sono \u201cuna bufala che \u00e8 stata investigata e confutata da numerose universit\u00e0, organizzazioni scientifiche e pubblicazioni nei principali media\u201d.\nCanada.\nLa Camera dei Comuni canadese, a una petizione sulle \"scie chimiche\" ha risposto che \u00ab\u2026il termine scie chimiche \u00e8 un'espressione popolare e non esistono prove scientifiche che ne dimostrino l'esistenza\u00bb.\nRegno Unito.\nIl Dipartimento britannico per l'Ambiente, il Cibo e gli Affari Rurali afferm\u00f2 che le \"scie chimiche\" \u00abnon sono un fenomeno riconosciuto scientificamente\u00bb.\nGermania.\nIn Germania, l'Agenzia Federale dell'Ambiente ha avviato un'indagine sulle \"scie chimiche\" a seguito di \u00ab\u2026numerose richieste di informazione in merito da parte dei cittadini\u00bb. Dopo aver interpellato l'Istituto di Fisica dell'Atmosfera, il Servizio Meteorologico tedesco e l'Ente Aerospaziale tedesco, l'Agenzia dell'Ambiente ha pubblicato uno studio in cui si dichiara che le informazioni reperibili in internet sulle \"scie chimiche\" \u00ab\u2026provengono da fonti non molto credibili, vista l'assenza di prove convincenti\u00bb e che le cosiddette \"scie chimiche\" sono in realt\u00e0 \u00ab\u2026normali scie di condensazione o nuvole\u00bb.\nItalia.\nIn Italia, l'argomento \u00e8 stato oggetto di 14 interrogazioni parlamentari in un arco del tempo dal 2003 al 2011 di cui tre presentate dal deputato del Partito Democratico Sandro Brandolini. Le diverse interrogazioni hanno ricevuto come risposta solo smentite da parte degli organi di governo interpellati. In particolare, nella risposta del 5 settembre 2008 del Ministero dell'Ambiente e della Tutela del Territorio e del Mare si legge che \u00abDall'esame della letteratura scientifica internazionale e del contenuto dei siti web specialistici non \u00e8 possibile confermare l'esistenza delle scie chimiche. I siti specialistici degli osservatori delle scie chimiche, in particolare, risultano carenti dal punto di vista scientifico\u00bb e che \u00ab\u2026l'interpretazione pi\u00f9 plausibile del fenomeno \u00e8 che i presunti episodi di scie chimiche siano in realt\u00e0 comuni scie di condensazione che sono durate pi\u00f9 a lungo e hanno assunto forma peculiare per effetto delle condizioni meteorologiche\u00bb.\nParlamento europeo.\nLa questione \u00e8 stata oggetto di un'interrogazione presentata al Parlamento europeo da parte del deputato olandese Erik Meijer. Nella risposta ricevuta, viene nuovamente ribadita l'inesistenza del fenomeno.\nEpisodi simili.\nLe presunte scie chimiche non vanno confuse con le usuali tecniche di irrorazione o di scarico di sostanze per mezzo di aerei, come l'uso di diserbanti, la lotta agli incendi o la stimolazione di precipitazioni. Fertilizzanti e fitofarmaci sono, a volte e in alcuni Paesi, irrorati sui campi con aerei, ma con voli a bassa quota: in alta quota l'effetto sarebbe nullo, data la presenza di venti tesi e imprevedibili.\nUn'operazione di scarico del carburante in volo, detta \"fuel dumping\", \u00e8 a volte necessaria in caso di emergenze con velivoli militari o civili. Detta operazione di scarico avviene tramite degli ugelli posti sulle ali e serve ad alleggerire il velivolo per permettere un atterraggio in condizioni di sicurezza. Il \"fuel dumping\", che pu\u00f2 avvenire anche a bassa quota, pu\u00f2 generare delle scie con caratteristiche simili a quelle delle scie di condensazione, con la differenza che la scia non ha origine dai motori dell'aereo.\nDurante la guerra del Vietnam venne sparso un defoliante con voli aerei a bassa quota, l'\"Agente Arancio\", per spogliare gli alberi delle zone di combattimento.\nDurante le esibizioni aeree, si usano degli appositi \"pod\" posizionati sotto un'ala o in coda, o cartucce colorate nel tubo di scarico dell'aereo, per emettere fumo colorato che lascia tracce persistenti alcuni minuti nel cielo. In questo caso il principio utilizzato \u00e8 diverso da quelli solitamente associati alla teoria delle scie chimiche: si tratta di sostanze, che, a contatto coi gas molto caldi del motore, bruciano lentamente emettendo fumi che si mischiano ai gas stessi.\nGli aerei commerciali, anche se raramente, scaricano in volo i reflui della toilette. Questa pratica, oggi abbandonata e usata solo in casi di emergenza su vecchi aeromobili, pu\u00f2 causare delle corte scie di cristalli di liquami congelati e luccicanti, o dei blocchi di materiale solido e ghiacciato. Sono documentati casi di danneggiamenti causati da questi eventi, noti come \"blue ice\".\nLa pratica del \"cloud seeding\" \u00e8 un metodo di induzione della pioggia che si attua irrorando le nubi gi\u00e0 predisposte a causare precipitazioni con varie sostanze, principalmente ioduro d'argento o ghiaccio secco. Queste sostanze creano all'interno delle nubi dei nuclei di condensazione attorno ai quali l'umidit\u00e0 dell'aria si possa raccogliere, formando gocce d'acqua e stimolando quindi la precipitazione. Questa tecnica \u00e8 normalmente usata in caso di prolungate siccit\u00e0 o per proteggere i raccolti dalla grandine. Poich\u00e9 questa pratica si limita a favorire la pioggia in nubi gi\u00e0 predisposte a generarla, non si pu\u00f2 considerare una tecnica di controllo climatico.\nL'eventuale utilizzo di aerosol stratosferici \u00e8 stato considerato quale uno dei sistemi potenzialmente in grado di mitigare il cosiddetto surriscaldamento globale; gli aerosol in alta quota avrebbero infatti il potere di aumentare il livello di albedo del pianeta, e con ci\u00f2 la capacit\u00e0 di respingere i raggi del sole e il relativo calore."}
{"id": "2954970", "revid": "287204", "url": "https://it.wikipedia.org/wiki?curid=2954970", "title": "Oblio (David Foster Wallace)", "text": "Oblio \u00e8 una raccolta di racconti di David Foster Wallace. Si compone di otto storie, ciascuna con personaggi e stili narrativi differenti.\nRacconti.\nTrame.\nMister Squishy.\nIl primo racconto ha come protagonista Terry Schmidt, trentaquattrenne che svolge l'incarico di coordinare dei focus group in un'agenzia pubblicitaria. Il titolo richiama il nome dell'azienda le cui merendine \"Misfatti!\" sono l'oggetto della ricerca del focus group del protagonista. Come spesso accade nel libro, si dipana una trama secondaria: sul grattacielo dove ha sede la compagnia un arrampicatore urbano, per ragioni non chiare, sta raggiungendo i piani pi\u00f9 alti, aiutandosi con delle ventose. Nel corso di tutto il racconto, sono presenti diversi acronimi (FGD per Focus Group Designato, ACI per Assistenti del Coordinatore in Incognito, ecc), nonch\u00e9 descrizioni accurate di elementi particolari, come ad esempio gli ingredienti delle merendine.\nL'anima non \u00e8 una fucina.\nQuesto racconto \u00e8 imperniato su un singolo fatto: durante una lezione di educazione civica in una classe della scuola elementare R.B. Hayes, il maestro supplente Richard Allen Johnson, apparentemente colpito da una sorta di \u00abpossessione demoniaca\u00bb o crisi psicotica, inizia a scrivere sulla lavagna \"UCCIDILI\", con una scrittura via via sempre pi\u00f9 grottesca e meno umana, assumendo un'espressione di intensa sofferenza. Il tutto viene narrato con gli occhi di un bambino, che soffre di disturbi dell'attenzione. Proprio a causa di tali disturbi, rimane, insieme ad altri tre suoi compagni, in classe fino all'arrivo della polizia (che non viene, per\u00f2, mai raccontato apertamente, ma solo accennato con ritagli di giornale, presenti in maiuscoletto): infatti, sedendosi accanto alla finestra, inizia a immaginare una storia riguardante una bambina cieca, Ruth Simmons, e il suo cane. Questa storia (la trama secondaria di questo racconto), per\u00f2, ha un tragico epilogo. Il bambino, scosso dalla fine drammatica degli eventi da lui immaginati, si accorge dunque della situazione in classe solo troppo tardi, quando tutti i suoi compagni sono gi\u00e0 fuggiti dall'aula. Il racconto non ha una vera e propria conclusione, date le frequenti digressioni, e termina con la ricostruzione di una recita scolastica riguardante il discorso di Gettysburg.\nIncarnazioni di bambini bruciati.\nIl pi\u00f9 breve dei racconti, solo quattro pagine, in cui viene raccontato un episodio domestico: il bambino di una coppia viene ustionato dall'acqua di una pentola, messa a bollire in cucina. Il padre, sentendo le urla della madre e del piccolo, accorre cercando di capire come fossero andate le cose, ma mentre entrambi i genitori si prodigano per salvare il pargolo, questi muore.\nUn altro pioniere.\nIl quarto dei brevi romanzi di Foster Wallace \u00e8 una specie di parabola (chiamata anche \"exemplum\"), riguardante una storia estrapolata dal narratore da una conversazione di due passeggeri del suo volo commerciale, seduti di fronte a lui. Un bambino, nato in un villaggio dell'era paleolitica o mesolitica, riesce a dare una risposta a qualsiasi domanda gli venga posta fin dalla pi\u00f9 tenera et\u00e0. Gli abitanti del villaggio lo assurgono dunque a oracolo, consultandolo ogni 29,5 giorni sinodici. A causa di un elemento esterno (che cambia a seconda di tre sottovarianti della storia), per\u00f2, il bambino cade in uno stato di catalessi che dura diverso tempo: al suo risveglio, \u00e8 profondamente cambiato, e i componenti della sua comunit\u00e0, impauriti dalle implicazioni del suo nuovo atteggiamento (non pi\u00f9 passivo ma coinvolto attivamente nel dare risposte, a volte con altre domande), scelgono di lasciarlo da solo, abbandonando il villaggio. In questa storia, l'autore fa ampio ricorso a termini stranieri (\"comme on dit\", \"Gestalt\", \"exemplum\"), nonch\u00e9 di parole dall'alto registro (ierofantico, euristico, tripanosomica).\nCaro vecchio neon.\nIl racconto \u00e8 un lungo monologo interiore del protagonista, Neal, un giovane e rampante socio creativo di una ditta di consulenza, che espone come abbia maturato e messo in pratica la decisione di suicidarsi. Sostiene di avere, per tutta la vita, ingannato sia gli altri che se stesso, cercando di fare il possibile per far colpo sulle persone in ogni modo, dai bei voti alle prestazioni sportive, specialmente nel baseball. Ha provato tutto, \u00abl'elettroshockterapia, un viaggio di andata e ritorno in Nuova Scozia con una bici a dieci marce, l'ipnosi, la cocaina, la chiropratica sacrocervicale\u00bb, ma nulla \u00e8 riuscito a farlo sentire sincero, e la sua autostima \u00e8 conseguentemente molto bassa. Cos\u00ec, \u00abcome quasi tutti quelli che allora si avvicinavano ai trent'anni\u00bb decide di tentare con la psicanalisi, raccontando di s\u00e9 al dottor Gustafson, inizialmente esitando ad aprirsi, ma alla fine rivelando ci\u00f2 che pensa: la conclusione dello psicologo \u00e8 la stessa a cui era giunto Neal, ovvero che se riesce a raccontare, sinceramente, che crede di essere un imbroglione e un calcolatore, non lo \u00e8 pi\u00f9 di tanto. Scade cos\u00ec, come lo chiama il protagonista, nel \"paradosso dell'impostura\". Al dottore, per\u00f2, viene diagnosticato un tumore al colon, mentre Neal, sempre pi\u00f9 costretto in quella che vede come una situazione senza uscita, decide di suicidarsi, assumendo prima dei tranquillanti e successivamente andandosi a schiantare con l'auto. Nel corso dello svolgimento della trama, l'autore si rivolge direttamente al lettore, dandogli del tu; frequenti i riferimenti alla logica, specialmente ai paradossi, e alla concezione lineare del tempo (messa in dubbio nella parte finale, con la descrizione dell'esperienza della morte).\nLa filosofia e lo specchio della natura.\n\u00c8 la storia di un viaggio in autobus di un uomo e sua madre, entrambi personaggi particolari: lui \u00e8 un appassionato di ragni, tanto da allevarne diversi esemplari nel suo garage e portarsene alcuni con s\u00e9; lei ha subito due interventi di chirurgia estetica che l'hanno lasciata, a causa di errori dei medici, con un'espressione che \u00e8 una \u00abmaschera indelebile di folle terrore\u00bb. Il figlio la scorta per il viaggio nel mezzo pubblico, sia per limitare, grazie alla sua imponente mole, eventuali insolenze di chi, vedendo sua madre, fosse tentato a prenderla in giro, sia perch\u00e9, essendo in libert\u00e0 condizionata, dipende da lei, che ha garantito la sua custodia sotto giuramento. Largo uso del corsivo e di terminologia relativa alla vita animale caratterizzano lo stile di questo racconto.\nOblio.\nNel racconto che d\u00e0 il titolo all'opera il personaggio principale, nonch\u00e9 narratore, \u00e8 un uomo alle prese con il difficile rapporto con la moglie Hope, che lo accusa animatamente, quasi ogni notte, di russare tanto da impedirle il sonno. L'ostilit\u00e0 della coniuge, percepita dal protagonista come una reazione spropositata a qualcosa che lui nega di fare, e che comunque non sarebbe in grado di controllare, \u00e8 fonte di continua tensione e frustrazione nella vita di entrambi. Il marito, infatti, ascrive questa ostilit\u00e0 alla partenza della figlia adottiva Audrey per il college, che, lasciando il \"nido\" (parola utilizzata pi\u00f9 volte nel corso della narrazione), ha creato una frattura nell'ambiente famigliare, tanto da modificare il comportamento di Hope, prima compresiva e ragionevole, ora cocciuta e inflessibile. Come \"extrema ratio\", i due, sfiancati dalla situazione, decidono di sottoporsi ad un'analisi del sonno: questa rivela che il marito, pur credendo di essere ancora in fase di dormiveglia, era in realt\u00e0 addormentato, e il suo russare era fattivamente presente. Il termine della storia \u00e8 ambiguo, in quanto tutto ci\u00f2 che \u00e8 stato raccontato fino a quel momento pare essere solo un sogno. Molti sinonimi e alternative vengono affiancati nel testo (ad esempio \u00abil limite o l'ultima goccia\u00bb o \u00absi attiva o si aggrava\u00bb), con ampio ricorso alle virgolette (\u00ab \u00bb).\nIl canale del dolore.\nL'ultima storia riguarda un giornalista della rivista Style, Skip Atwater, che viene incaricato di scrivere un articolo su Brint Moltke, artista dell'Indiana che produce con i propri escrementi, del tutto spontaneamente e senza modificazioni a posteriori, sculture che riproducono fedelmente monumenti di tutto il mondo. Atwater dunque viaggia fino alla casa dell'artista, dove lo incontra insieme ad Amber, la moglie, \u00abla donna mostruosamente obesa pi\u00f9 sexy che Atwater avesse mai visto\u00bb. Brint \u00e8 chiuso e introverso, e la moglie prende le redini della conversazione; durante un successivo viaggio a due in macchina, lei e Atwater finiscono per fare l'amore all'interno dell'auto (sebbene la situazione scaturisca da una serie di equivoci), dopo un dialogo che mette in evidenza come Amber abbia sposato Brint non gi\u00e0 per interesse romantico, ma perch\u00e9 percepiva che l'avrebbe in qualche modo resa famosa. Nel frattempo, la trama secondaria si alterna tra brevi frammenti presi dalla vita nell'ufficio delle stagiste di Style, che parlano dei pi\u00f9 disparati argomenti, a informazioni riguardanti il \"Canale del dolore\", canale televisivo in via di sperimentazione che raccoglie una serie di documenti riguardanti dolore e umana sofferenza (riprese di torture in un carcere in Camerun, assassin\u00ee e vari altri video). Oltre alla e-mail contenente la lista dei programmi del Canale del dolore, riprodotta con tanto di codici HTML, nel racconto \u00e8 presente un uso esteso di frecce (\u2190, \u2192) per collegare i vari paragrafi a seconda dell'argomento trattato."}
{"id": "2954991", "revid": "1522738", "url": "https://it.wikipedia.org/wiki?curid=2954991", "title": "Metroid (serie)", "text": " \u00e8 una serie di videogiochi a tema fantascientifico, concepita da Makoto Kanoh e Hiroji Kiyotake e prodotta da Nintendo a partire dal 1986. La serie \u00e8 nota, oltre che per lo stile di gioco non lineare, per essere stata una delle prime ad avere una protagonista femminile: Samus Aran, cacciatrice di taglie spaziale. \"Metroid\" \u00e8 una delle saghe di maggiore successo per Nintendo, sia per pubblico che per critica.\nAntefatto.\nLa Federazione Galattica impiega dei cacciatori di taglie, denominati \"Space Hunters\", per ovviare alla minaccia dei Pirati Spaziali, che incombe sulla pace e l'ordine raggiunti nella galassia. Una di questi cacciatori \u00e8 Samus Aran, cresciuta dalla popolazione dei Chozo dopo che i suoi genitori furono uccisi proprio dai Pirati. Samus possiede una \"Tuta Energia\" creata appositamente per lei dai Chozo, che le dona maggior resistenza ai colpi nemici, fornisce informazioni varie, permette la respirazione subacquea e monta un \"Braccio Cannone\" con munizioni infinite. Questa tuta \u00e8 inoltre espandibile con aggiunte di ogni tipo, che vanno da una maggiore potenza (e tipo) di fuoco a gadget per effettuare azioni di diversi generi.\nCronologia.\nLa cronologia della ambientazione dei videogiochi \u00e8 differente rispetto a quella di pubblicazione."}
{"id": "2954997", "revid": "1543377", "url": "https://it.wikipedia.org/wiki?curid=2954997", "title": "Fiat A.30", "text": "Il Fiat A.30 era un motore aeronautico 12 cilindri a V di 60\u00b0 raffreddato a liquido, prodotto dall'azienda italiana Fiat Aviazione negli anni trenta."}
{"id": "2955003", "revid": "765341", "url": "https://it.wikipedia.org/wiki?curid=2955003", "title": "B\u00e9at Louis de la Tour-Ch\u00e2tillon de Zurlauben", "text": "Biografia.\nFu figlio cadetto di B\u00e9at Jacques II de la Tour-Ch\u00e2tillon de Zurlauben e fratello di B\u00e9at-Fran\u00e7ois Placide de la Tour-Ch\u00e2tillon de Zurlauben, combatt\u00e9 in un reggimento svizzero alcune campagne militari nelle Fiandre e nel 1708 si trov\u00f2 a combattere nella Battaglia di Oudenaarde."}
{"id": "2955012", "revid": "32175678", "url": "https://it.wikipedia.org/wiki?curid=2955012", "title": "Reform Acts", "text": ""}
{"id": "2955013", "revid": "767487", "url": "https://it.wikipedia.org/wiki?curid=2955013", "title": "Pizzo Pesciora", "text": "Il Pizzo Pesciora (3.120\u00a0) \u00e8 una montagna delle Alpi del Monte Leone e del San Gottardo nelle Alpi Lepontine.\nDescrizione.\nSi trova in Svizzera tra il Canton Vallese ed il Canton Ticino. La montagna \u00e8 collocata tra il Pizzo Rotondo (3.192\u00a0\u00a0m) ed il Witenwasserenstock (3.084\u00a0m) a nord della Val Bedretto."}
{"id": "2955015", "revid": "339392", "url": "https://it.wikipedia.org/wiki?curid=2955015", "title": "Forze armate dell'Albania", "text": ""}
{"id": "2955017", "revid": "115533", "url": "https://it.wikipedia.org/wiki?curid=2955017", "title": "Republic of Armenia Air Force", "text": ""}
{"id": "2955018", "revid": "270833", "url": "https://it.wikipedia.org/wiki?curid=2955018", "title": "Opera del Monte Lega", "text": ""}
{"id": "2955021", "revid": "767487", "url": "https://it.wikipedia.org/wiki?curid=2955021", "title": "Shin Hyung-min", "text": ""}
{"id": "2955026", "revid": "486946", "url": "https://it.wikipedia.org/wiki?curid=2955026", "title": "Prima legge di Newton", "text": ""}
{"id": "2955029", "revid": "287204", "url": "https://it.wikipedia.org/wiki?curid=2955029", "title": "San Diego Open 1992", "text": "Il San Diego Open 1992 \u00e8 stato un torneo di tennis giocato sul cemento. \n\u00c8 stata la 14\u00aa edizione del torneo di San Diego, che fa parte della categoria Tier III nell'ambito del WTA Tour 1992\nSi \u00e8 giocato a San Diego negli USA dal 24 al 30 agosto 1992.\nCampionesse.\nSingolare.\n Jennifer Capriati ha battuto in finale Conchita Mart\u00ednez, 6\u20133, 6\u20132\nDoppio.\n Jana Novotn\u00e1 / Larisa Neiland hanno battuto in finale Conchita Mart\u00ednez / Mercedes Paz, 6\u20131, 6\u20134"}
{"id": "2955032", "revid": "838137", "url": "https://it.wikipedia.org/wiki?curid=2955032", "title": "Yeom Ki-hun", "text": ""}
{"id": "2955033", "revid": "1543377", "url": "https://it.wikipedia.org/wiki?curid=2955033", "title": "WTA Tour Championships 1992", "text": "Il WTA Tour Championships 1992 \u00e8 stato un torneo di tennis femminile che si \u00e8 giocato al Madison Square Garden di New York negli USA dal 16 al 22 novembre su campi in sintetico indoor. \u00c8 stata la 21\u00aa edizione del torneo di fine anno di singolare, la 17a del torneo di doppio.\nCampionesse.\nSingolare.\n Monica Seles ha battuto in finale Martina Navr\u00e1tilov\u00e1, 7\u20135, 6\u20133, 6\u20131\nDoppio.\n Arantxa S\u00e1nchez Vicario / Helena Sukov\u00e1 hanno battuto in finale Jana Novotn\u00e1 / Larisa Neiland, 7\u20136(4), 6\u20131"}
{"id": "2955036", "revid": "125116083", "url": "https://it.wikipedia.org/wiki?curid=2955036", "title": "Denis Fasolo", "text": "Biografia.\nNato a Padova e diplomato alla scuola di recitazione del Teatro Stabile di Genova, recita in numerose serie televisive come \"Stiamo bene insieme\" nel 2002, \" Don Matteo 3\" nel 2002, \" Distretto di Polizia 7\" nel 2007 con la regia di Alessandro Capone e \"L'amore e la guerra\" con la regia di Giacomo Campiotti del 2007.\nAttivo anche al cinema dove recita in film tra i quali \"La ragazza del lago\" con la regia di Andrea Molaioli."}
{"id": "2955037", "revid": "729019", "url": "https://it.wikipedia.org/wiki?curid=2955037", "title": "Sundbybergs centrum (metropolitana di Stoccolma)", "text": "Sundbybergs centrum \u00e8 una stazione della metropolitana di Stoccolma.\nLa sua denominazione trae origine dal quartiere e dal comune su cui sorge, ovvero Sundbyberg. Sul tracciato della linea blu T10 della rete metroviaria locale si trova invece tra le fermate di Solna strand e Duvbo.\nDivenne ufficialmente operativa il 19 agosto 1985, cos\u00ec come le altre quattro stazioni posizionate sul percorso della linea T10 nel tratto compreso tra Huvudsta e Rissne.\nLa piattaforma \u00e8 sotterranea e si trova a 26 metri sotto il livello del suolo. La stazione, accessibile dal viale \"J\u00e4rnv\u00e4gsgatan\", fu progettata dall'architetto Per H. Reimers. I suoi interni ospitano contributi artistici da parte degli artisti Lars Kleen, Peter Tillberg e Michael S\u00f6derlundh.\nL'utilizzo medio quotidiano durante un normale giorno feriale \u00e8 pari a 11.200 persone circa.\nA pochi metri dalla stazione della metropolitana, in superficie, \u00e8 presente una stazione servita dalla ferrovia suburbana pendelt\u00e5g."}
{"id": "2955038", "revid": "123315644", "url": "https://it.wikipedia.org/wiki?curid=2955038", "title": "Lars Vilks", "text": "Biografia.\nVilks \u00e8 nato a Helsingborg, in Svezia. Suo padre Eino Vilks era estone e la madre svedese. Ha conseguito il dottorato in storia dell'arte presso l'Universit\u00e0 di Lund nel 1987 e ha lavorato presso l'Accademia Nazionale delle Arti di Oslo dal 1988 al 1997. Dal 1997 al 2003 \u00e8 stato professore di teoria dell'arte presso l'Accademia Nazionale delle Arti di Bergen. Come teorico dell'arte, Vilks era un sostenitore della teoria istituzionale dell'arte.\nCarriera artistica.\nSebbene fosse un teorico dell'arte di formazione accademica, Vilks era un artista visivo autodidatta. Nel 1970, ha iniziato a dipingere, e nel 1984, ha intrapreso la creazione di sculture idiosincratiche che sono il suo segno distintivo, a partire da Nimis. In questo momento, nei primi anni Ottanta, il postmodernismo ha fatto il suo ingresso definitivo nella scena artistica svedese, usando l'ispirazione ad esempio dal filosofo dell'arte francese Jean-Fran\u00e7ois Lyotard. Gli artisti concettuali hanno preso il posto dei primi modernisti sulla scena artistica contemporanea. Questi artisti concettuali non volevano che la loro arte avesse un contenuto estetico o programmatico, ma spesso si concentravano sul s\u00e9 dell'artista. Vilks faceva parte di questo movimento in Svezia.\nNimis e Arx.\nNel 1980 Vilks ha creato due sculture, Nimis e Arx, la prima realizzata interamente in legno e la seconda in cemento e roccia, nella riserva naturale di Kullaberg a H\u00f6gan\u00e4s, Sk\u00e5ne. Nel 1996, la piccola area in cui si trovano le sculture \u00e8 stata proclamata da Vilks come un paese indipendente, \"Ladonia\". Nimis fu venduta a Joseph Beuys come mezzo per aggirare le leggi svedesi sul codice edilizio riguardanti il processo di costruzione illegale. La scultura di Nimis era di propriet\u00e0 del defunto artista concettuale Christo; il documento legale che documenta la vendita \u00e8 esposto presso il Museo Svedese degli Schizzi.\nVilks ha caratterizzato la sua abilit\u00e0 nei mestieri reali coinvolti nella scultura come piuttosto limitata, anche se le sue idee artistiche possono essere viste come caratteristiche della sua generazione di artisti concettuali svedesi. Una delle poche opere di Vilks ad essere incorporata in una collezione \u00e8 la scultura in cemento Omfalos, alta 1,6 metri e del peso di una tonnellata, che \u00e8 di propriet\u00e0 di Moderna Museet dopo essere stata acquistata per la prima volta dal collega artista Ernst Billgren per 10 000 corone svedesi. \nLe controversie di lunga data di Vilks con diverse autorit\u00e0 a causa delle sue attivit\u00e0 nella riserva naturale di Kullaberg, dove si trovano Nimis, Arxe Landonien, hanno ricevuto un'attenzione significativa nei media svedesi, che per la maggior parte hanno ritratto il lavoro di Vilks come specificamente progettato per essere provocatorio. Questa attenzione ha trasformato la zona in una sorta di attrazione turistica. Nell'attivit\u00e0 di Vilks come teorico dell'arte, comment\u00f2 le proprie attivit\u00e0 artistiche in seconda o terza persona. Le sue diverse opere d'arte, le sue azioni, le azioni di quelle autorit\u00e0 con cui Vilks \u00e8 stato in conflitto e l'attenzione dei media, sono state riunite in un Gesamtkunstwerk. Si descrisse come un \"trasgressore delle pari opportunit\u00e0\" nelle sue rappresentazioni critiche della religione. \nDisegni su Maometto.\n\u00c8 noto soprattutto a causa della controversia scatenata nel 2007 dalla pubblicazione sulla rivista \"Nerikes Allehanda\" e su altri quotidiani e periodici di alcune sue vignette (destinate a una mostra a T\u00e4llerud) in cui Maometto veniva rappresentato come un cane randagio. Immediate le proteste da parte di organizzazioni musulmane in Svezia e da diversi governi stranieri tra cui Iran, Pakistan, Afghanistan, Egitto, e Giordania cos\u00ec come dall'Organizzazione intergovernativa della Conferenza islamica (OIC), che ha anche chiesto al governo svedese di intraprendere \"azioni punitive\" contro Vilks. A seguito di questa controversia, Vilks \u00e8 stato costretto a vivere sotto la protezione della polizia dopo aver ricevuto diverse minacce di morte, tra cui una dichiarazione dello Stato islamico dell'Iraq affiliato ad al-Qaeda che ha offerto fino a 150.000 dollari per il suo assassinio. \nIl 14 febbraio 2015, Lars Vilks era fra i relatori ad un convegno sulla libert\u00e0 di espressione presso il Centro Culturale Krudtt\u00f8nden di Copenaghen, quando si apr\u00ec una sparatoria. Vilks, presunto obiettivo degli attentatori, era da tempo sotto protezione della polizia e fu messo in salvo.\nLa morte.\n\u00c8 morto il 3 ottobre 2021 in un incidente d'auto a Markaryd, in Svezia, mentre viaggiava in un'auto della polizia non contrassegnata con degli agenti di polizia. Era stato a Stocksund per incontrare e cenare con la sua amica giornalista Stina Lundberg Dabrowski. L'auto si \u00e8 schiantata contro un camion e ha preso fuoco. Anche i due agenti di polizia del gruppo di guardie del corpo della regione sud sono morti. Vilks aveva 75 anni."}
{"id": "2955040", "revid": "352448", "url": "https://it.wikipedia.org/wiki?curid=2955040", "title": "Onde pp", "text": ""}
{"id": "2955042", "revid": "287204", "url": "https://it.wikipedia.org/wiki?curid=2955042", "title": "WTA Tour Championships 1992 - Singolare", "text": "Il singolare del WTA Tour Championships 1992 \u00e8 stato un torneo di tennis facente parte del WTA Tour 1992.\nMonica Seles era la detentrice del titolo e ha battuto in finale Martina Navr\u00e1tilov\u00e1 7\u20135, 6\u20133, 6\u20131."}
{"id": "2955043", "revid": "21880", "url": "https://it.wikipedia.org/wiki?curid=2955043", "title": "Phaeornis obscurus lanaiensis", "text": ""}
{"id": "2955046", "revid": "237256", "url": "https://it.wikipedia.org/wiki?curid=2955046", "title": "Nyenskans", "text": ""}
{"id": "2955047", "revid": "23117", "url": "https://it.wikipedia.org/wiki?curid=2955047", "title": "Canocchia", "text": ""}
{"id": "2955050", "revid": "767487", "url": "https://it.wikipedia.org/wiki?curid=2955050", "title": "Lee Seung-yeoul", "text": ""}
{"id": "2955061", "revid": "838137", "url": "https://it.wikipedia.org/wiki?curid=2955061", "title": "Huh Jung-moo", "text": ""}
{"id": "2955065", "revid": "344974", "url": "https://it.wikipedia.org/wiki?curid=2955065", "title": "\u0160eremetev", "text": ""}
{"id": "2955069", "revid": "112024548", "url": "https://it.wikipedia.org/wiki?curid=2955069", "title": "BCV Volley Cup 1993", "text": "La BCV Volley Cup di pallavolo femminile 1993 si \u00e8 svolto dal 13 al 18 aprile 1993 a Montreux, in Svizzera. Al torneo hanno partecipato 8 squadre nazionali e la vittoria finale \u00e8 andata per la quarta volta, la seconda consecutiva, a Cuba.\nPodio.\nCampione.\nCuba(Quarto titolo)\nSecondo posto.\nBrasile\nTerzo posto.\nCorea del Sud"}
{"id": "2955076", "revid": "12290", "url": "https://it.wikipedia.org/wiki?curid=2955076", "title": "Zoner", "text": ""}
{"id": "2955086", "revid": "1534511", "url": "https://it.wikipedia.org/wiki?curid=2955086", "title": "Spinore di Weyl", "text": ""}
{"id": "2955096", "revid": "447535", "url": "https://it.wikipedia.org/wiki?curid=2955096", "title": "Galbraith", "text": ""}
{"id": "2955100", "revid": "1310927", "url": "https://it.wikipedia.org/wiki?curid=2955100", "title": "Clarence Goodson", "text": ""}
{"id": "2955110", "revid": "339392", "url": "https://it.wikipedia.org/wiki?curid=2955110", "title": "LIRA", "text": ""}
{"id": "2955111", "revid": "984922", "url": "https://it.wikipedia.org/wiki?curid=2955111", "title": "IC 4603", "text": "IC 4603 \u00e8 una nebulosa a riflessione visibile nella costellazione dell'Ofiuco.\nSi individua nella parte meridionale della costellazione, a nord della rossa stella Antares; si tratta di una piccola parte della Nube di Rho Ophiuchi illuminata direttamente dalla radiazione di HD\u00a0147889, una gigante blu di classe spettrale B2III situata anteriormente rispetto alla parte pi\u00f9 densa della nube, ma completamente circondata dai suoi gas. Questa stella presenta uno spettro molto arrossato, che rivela che la sua luce viene filtrata e in parte mascherata dalla nube in cui si trova immersa; la sua giovane et\u00e0 indica che si \u00e8 originata da un processo di formazione stellare interno alla stessa Nube di Rho Ophiuchi. Le misurazioni della parallasse, che fornisce una distanza di 136\u00a0parsec (443 anni luce) dal sistema solare, ossia identico a quello della nube, fornisce un'ulteriore prova del legame fra questi due oggetti."}
{"id": "2955113", "revid": "599013", "url": "https://it.wikipedia.org/wiki?curid=2955113", "title": "Tim Don", "text": "Carriera.\nHa vinto nel 2006 i campionati del mondo di triathlon di Losanna. Nel 2005 si \u00e8 laureato campione del mondo di aquathlon a Gamag\u014dri. Ha, inoltre, vinto i mondiali di duathlon di Alpharetta nel 2002."}
{"id": "2955115", "revid": "697352", "url": "https://it.wikipedia.org/wiki?curid=2955115", "title": "Vegetaliano", "text": ""}
{"id": "2955116", "revid": "697352", "url": "https://it.wikipedia.org/wiki?curid=2955116", "title": "Vegetaliani", "text": ""}
{"id": "2955128", "revid": "125119204", "url": "https://it.wikipedia.org/wiki?curid=2955128", "title": "Alejandro Bedoya", "text": "Caratteristiche tecniche.\nBedoya \u00e8 un centrocampista che pu\u00f2 giocare sia al centro che sulle fasce e da trequartista dietro alle punte.\nCarriera.\nNazionale.\nViene convocato per la Copa Am\u00e9rica Centenario negli Stati Uniti."}
{"id": "2955129", "revid": "1718925", "url": "https://it.wikipedia.org/wiki?curid=2955129", "title": "Si non caste, tamen caute", "text": "\"Si non caste, tamen caute\" \u00e8 una frase in latino che significa letteralmente \"se non castamente, almeno con cautela\". Pi\u00f9 raramente viene citata nelle forme \"si non caste, saltem caute\" e \"nisi caste, saltem caute\". \nRiferita alle trasgressioni sessuali di chierici e religiosi, pu\u00f2 essere resa in perifrasi anche come \"se non riesci a vivere in castit\u00e0 il tuo sacerdozio o i tuoi voti (\"continentia in sacris\"), almeno sii prudente nelle trasgressioni e non destare scandali, vivi questa condizione peccaminosa con verecondia, circospezione, cautela\".\nStoria.\nL'invito \u00e8 contenuto nello scolio 76 (77) delle \"Gesta Hammaburgensis Ecclesiae Pontificum\" di Adamo da Brema (XI secolo) che lo attribuisce ad Adalberto di Brema, suo contemporaneo, il quale lo avrebbe pronunciato in un suo famoso discorso, presumibilmente durante il Sinodo di Pasqua del 1049 a Reims o immediatamente di ritorno da esso:\nNel \"Carmen ad Astralabium filium\", scritto negli anni Trenta del XII secolo, Pietro Abelardo esprime lo stesso concetto, seppur in un contesto sensibilmente diverso, nel distico elegiaco \"si nequeas caste ne spernas vivere caute\".\nNel \"Summa confessorum\", 1215ca, Thomas di Chobham raccomandava che rimanessero segreti quei peccati la divulgazione dei quali potesse dare adito a pubblico scandalo, tale da offendere ulteriormente la divinit\u00e0. L'autore attribuiva erroneamente il detto al Libro della Sapienza.\nL'adagio \u00e8 riferito anche nella \"Chronica\" di Salimbene de Adam che riporta di aver sentito spesso membri del clero ripetere questo proverbio distorcendo l'autentica dottrina di Paolo di Tarso in materia di continenza. Lo scolio riprende infatti, deformandolo, il celebre motivo della prima lettera di Paolo di Tarso ai Corinzi:\nSalimbene de Adam contestava severamente questa interpretazione, disapprovava i costumi sessuali degli ecclesiastici, ed era anche contrario alla loro abitudine di convivere con le mogli o con le concubine.\nNegli stessi anni Tommaso d'Aquino, nel suo \"Commentario alla Lettera di San Paolo agli Efesini\" (paragrafo sesto del quinto capitolo) conferma l'assoluta estraneit\u00e0 del suggerimento contenuto nel \"si non caste, tamen caute\" dal pensiero di Paolo di Tarso.\nNel \"Dizionario delle sentenze latine e greche\" di Tosi, viene citato nella forma \"si non caste, saltem caute\" (n. 1568, p.\u00a0700). Secondo Tosi, nel latino classico l'aggettivo qualificativo \"castus\" investe tutto l'ambito dell'onest\u00e0 e della correttezza di una persona.\nUn'interpretazione alternativa - che si aggiunge alle altre - \u00e8 ipotizzata da P. P. A. Biller secondo cui il proverbio potrebbe esser stato usato anche come malizioso riferimento alla necessit\u00e0 di adottare metodi contraccettivi durante il rapporto illecito, onde evitare gravidanze indesiderate.\nCitazioni rilevanti nella letteratura.\nNel Libro del Cortigiano di Baldassarre Castiglione (XV-XVI secolo) il tema \u00e8 affrontato nel pi\u00f9 generale contesto dell'immoralit\u00e0 dei chierici: \u00abe poi allegano una certa autorit\u00e0 di suo capo che dice \"Si non caste, tamen caute\"; e par loro con questa medicare ogni gran male e con bona ragione persuadere a chi non \u00e8 ben cauto che tutti i peccati, per gravi che siano, facilmente perdona Idio, purch\u00e9 stiano \"secreti\" e non ne nasca il mal esempio\u00bb (, capitolo XX).\nIl proverbio viene citato anche nel pamphlet in medio inglese \"The Resurreccion of the Masse\", attribuito a John Bale, vescovo di Ossory e storico inglese vissuto nel XVI secolo. Il contesto \u00e8 sempre quello dell'immoralit\u00e0 dei chierici, spregiativamente chiamati sodomiti nel corso di tutta l'operetta. La \"Messa\", personificata, pronuncia discorsi in cui condanna se stessa come prostituta, si dichiara nata a Roma, figlia del connubio tra la Dea dell'\"Idolatria\" e il \"Papa\". La \"Comunione\", personificazione dell'Eucaristia, conferma che \"nessuna si pu\u00f2 trovare cos\u00ec puttana, nessuna cos\u00ec notoria meretrice, cos\u00ec strenua mignotta, come la Messa\". La \"Messa\" sostiene che il matrimonio non \u00e8 cosa per chierici i quali essa preferisce invece tenere in adulterio e prostituzione (qui intesa come idolatria). Si dichiara esperta di Duns Scoto e Tommaso d'Aquino ma ammette di non avere niente a che fare con Cristo. La \"Risurrezione\" sbeffeggia l'\"Ostia\", fatta da \"uomini che copulano con le mogli di altri uomini e fanno figli che vivono nelle case di altri uomini\".\nIl \u00absi non caste, tamen caute\u00bb viene citato anche nella Storia della letteratura italiana di Francesco De Sanctis, secondo cui tale motto avrebbe rappresentato l'autentico spirito del Concilio di Trento che, col pretesto di curare il male, lo avrebbe invece nascosto, mortificando cos\u00ec gravemente la libert\u00e0 artistica di quel periodo storico: \u00abA forza di gridare che il male era nella licenza de' costumi, massime fra gli ecclesiastici, il Concilio di Trento si diede a curare il male riformando i costumi e la disciplina. \"Si non caste, tamen caute\". Al cinismo successe l'ipocrisia. Il vizio si nascose; si tolse lo scandalo. E non fu pi\u00f9 tollerata tutta quella letteratura oscena e satirica; Niccol\u00f2 Franco, l'allievo e poi il rivale di Pietro Aretino, predicatosi da s\u00e9 \"flagello del flagello de' principi\", fin\u00ec impiccato per un suo epigramma latino. Il riso del Boccaccio mor\u00ec sulle labbra di Pietro Aretino\u00bb."}
{"id": "2955132", "revid": "71433", "url": "https://it.wikipedia.org/wiki?curid=2955132", "title": "Lady GaGa", "text": ""}
{"id": "2955139", "revid": "2110845", "url": "https://it.wikipedia.org/wiki?curid=2955139", "title": "Andr\u00e9 Cheuva", "text": "Carriera.\nClub.\nHa giocato nell'Iris Club Lille per due anni prima di trasferirsi all'ormai ex club calcistico Olympique Lillois, che successivamente nel 1944 fond\u00f2 insieme al club SC Fives (dove il francese milit\u00f2 per 6 anni giocando 132 incontri e segnando 40 reti), il Lilla, club in cui il centrocampista gioc\u00f2 la sua ultima stagione prima di ritirarsi.\nNazionale.\nCon la maglia della sua nazionale ha collezionato 7 partite debuttando a Parigi il 9 maggio 1929 contro l'Inghilterra nella sconfitta casalinga per 1-4; nelle sue 7 presenze ha inoltre segnato due reti, contro Svizzera e Yugoslavia.\nAllenatore.\nDopo il ritiro ha allenato il Lilla per 12 anni conquistando 4 Coupe de France. La prima vinta nel 1946-1947 per 2-0 contro lo Strasburgo, la seconda vinta la stagione successiva per 3-2 contro il Lens, la terza vinta nella stagione 1952-1953 per 2-1 contro il Nancy mentre la quarta ed ultima vinta nel 1954-1955 per 5-2 contro il Bordeaux, oltre a queste ha sfiorato lo scudetto in tre occasioni arrivando ad un punto dall' Olympique Marseille e dallo Stade de Reims e a pari merito con l', ha anche perso una finale di Coupe de France per 5-2 contro il Racing Club. Successivamente allen\u00f2 Boulogne, Olympique Saint-Quentin e Tourcoing."}
{"id": "2955146", "revid": "767487", "url": "https://it.wikipedia.org/wiki?curid=2955146", "title": "Mindless Self Indulgence", "text": "I Mindless Self Indulgence (spesso contratto in MSI) sono un gruppo musicale statunitense formatosi a New York nel 1997. La loro musica ha uno stile misto tra punk, elettronica e hip hop.\nStoria del gruppo.\nLa band si \u00e8 formata quando il cantante Jimmy Urine \u00e8 stato contattato dai futuri membri della band: il chitarrista Righ?, la bassista Vanessa YT (dal 2001 sostituita da Lyn-Z) e la batterista Kitty. Hanno pubblicato cinque album in studio, svariati EP, un album live e un DVD live. Piuttosto che firmare contratti discografici tradizionali, il gruppo ha concesso in licenza la maggior parte dei loro album per etichette discografiche, mantenendo la propriet\u00e0 della musica.\nLa band ha aperto i concerti di molti gruppi come Linkin Park, System of a Down, Korn, Sum 41, My Chemical Romance e Rammstein. Le band che hanno aperto i loro concerti sono i My Chemical Romance, The Dresden Dolls, Rasputina, The Birthday Massacre, Tub Ring, Dog Fashion Disco e Julien-K.\nNel dicembre 2010 hanno pubblicato il loro fumetto intitolato \"Adventures into Mindless Self Indulgence\", il quale contiene vari aneddoti dei loro tour oltre che ai momenti pi\u00f9 significativi della band.\nNel 2012 dopo tre mesi di tour nel Nord America annunciano il loro tour europeo dal 25 ottobre al 10 novembre dello stesso anno, successivamente annunciano il loro tour australiano previsto per il successivo marzo al Soundwave Festival 2013.\nIl 25 ottobre 2012, tramite il sito di crowd-funding Kickstarter la band annuncia il suo 5\u00ba album in studio, uscito nel marzo 2013.\nIl 13 marzo 2013 esce ufficialmente \"How I Learned to Stop Giving a Shit And Love Mindless Self Indulgence\"; parallelamente all'uscita del nuovo album la band intraprende un tour per gli Stati Uniti che si conclude il 3 maggio."}
{"id": "2955148", "revid": "1310927", "url": "https://it.wikipedia.org/wiki?curid=2955148", "title": "H\u00e9rculez G\u00f3mez", "text": ""}
{"id": "2955150", "revid": "287204", "url": "https://it.wikipedia.org/wiki?curid=2955150", "title": "Oodinium", "text": "Oodinium \u00e8 un genere di dinoflagellati parassiti unicellulari dei pesci. Si tratta dell'agente patogeno della malattia nota come oodiniasi, frequente nei pesci d'acquario sia d'acqua dolce che marina.\nDescrizione.\nLa morfologia di questo dinoflagellato \u00e8 fortemente modificata a causa dello stile di vita parassitario. Lo stadio patogeno \u00e8 piriforme, sessile e privo di flagello, di dimensioni massime di 100 \u00b5m. In questo stadio sessile si pu\u00f2 osservare il nucleo cellulare ovale; il colore generale della cellula \u00e8 brunastro o giallastro. Lo stadio infettante (\"dinospora\") \u00e8 rotondeggiante; presenta i solchi longitudinale e trasversale e i due flagelli (di cui solo uno esterno) tipici dei dinoflagellati. La cellula della dinospora \u00e8 inoltre dotata di una macchia oculare di colore rosso; misura mediamente 15 \u00b5m.\nCiclo vitale.\nLa dinospora si fissa sul tegumento dell'ospite mediante rizoidi citoplasmatici che penetrano a piccola profondit\u00e0 e grazie ai quali il parassita assorbe il nutrimento costituito dal contenuto delle cellule epiteliali. Quando la cellula del parassita ha raggiunto le dimensioni idonee si distacca dal tegumento e va incontro alla divisione cellulare liberando un elevato numero di dinospore che ricominciano il ciclo. Le dinospore muoiono se non si fissano a un ospite entro 24 ore.\nPatologia.\nL'oodiniasi pu\u00f2 colpire la mucosa della pelle, delle branchie o, pi\u00f9 raramente, dell'intestino. I rizoidi del parassita causano la lisi delle cellule con cui vengono in contatto. La dimensione delle cellule adulte di \"Oodinium\" pu\u00f2 raggiungere i 100 \u00b5m e questo le rende visibili a occhio nudo come una \"polverina\" molto sottile che ricopre aree del tegumento, meglio visibile a luce radente. Quando l'infestazione \u00e8 molto grave il pesce prende un aspetto vellutato, in seguito si staccano porzioni di mucosa e di solito l'ospite muore in tempi brevi. Quando il parassita colpisce le branchie (la pelle pu\u00f2 non essere coinvolta) si manifesta come respirazione accelerata e piccole emorragie. La malattia ha una progressione molto lenta. Nei pesci d'acqua dolce la malattia \u00e8 causata da \"Oodinium pillularis\" e da \"Oodinium limneticum\" (quest'ultimo noto solo per l'America settentrionale) mentre nei pesci marini il patogeno \u00e8 \"Oodinium ocellatum\".\nTerapia.\nLa terapia per questa affezione pu\u00f2 non richiedere la chemioterapia, infatti uno dei metodi pi\u00f9 antichi per la cura dell'oodiniasi \u00e8 il cosiddetto \"trattamento termico\" che consiste nell'innalzare la temperatura dell'acqua fino a 33/34\u00a0\u00b0C per un periodo da 24 a 36 ore. Non tutte le specie ittiche per\u00f2 tollerano questo trattamento. In alternativa possono essere utilizzato il solfato rameico o il chinino."}
{"id": "2955153", "revid": "183483", "url": "https://it.wikipedia.org/wiki?curid=2955153", "title": "VdB 105", "text": ""}
{"id": "2955158", "revid": "486946", "url": "https://it.wikipedia.org/wiki?curid=2955158", "title": "Campionato di calcio dell'Honduras", "text": ""}
{"id": "2955160", "revid": "1573940", "url": "https://it.wikipedia.org/wiki?curid=2955160", "title": "MVP Qing ren", "text": "MVP Qing ren (cinese tradizionale: MVP\u60c5\u4eba; titolo internazionale: My MVP Valentine) \u00e8 un teen drama taiwanese (vedi anche Drama taiwanese) del 2002 basato vagamente su due serie manga giapponesi, \"Slam Dunk\" e \"MVP wa Yuzurenai!\" (MVP\u306f\u8b72\u308c\u306a\u3044). Vi ha recitato il gi\u00e0 campione di basket della Cina Taipei Johnny Yan, che ha partecipato al FIBA Asia Championship del 2003. La serie ha ottenuto grande successo sia nella Cina continentale che in tutto il Sudest asiatico, portando al successo gli attori protagonisti Angela Zhang, Chen Chiao-en e i 5566, boy band i cui cinque membri hanno recitato insieme per la prima volta proprio in questo drama.\nTrama.\nPoco prima del campionato nazionale di basket delle scuole superiori, Duan Chenfeng colpisce accidentalmente una ragazza, che rimane paralizzata. Questa ragazza, Angel, \u00e8 la sorella del suo acerrimo nemico sportivo, Iceman. Grazie all'assenza di Iceman, Duan Chenfeng vince il premio MVP, ma \u00e8 sopraffatto dai sensi di colpa. Gradualmente lascia sia la scuola che gli allenamenti di basket per prendersi cura di Angel, spezzando per\u00f2 il cuore alla sua innamorata fidanzata Xiao Xi. Presto Angel sviluppa dei sentimenti verso Duan Chenfeng, e si scopre che in realt\u00e0 ha un carattere molto calcolatore; nel frattempo, l'affascinante Prince si impegna per conquistare il cuore di Xiao Xi. Ma le competizioni non sono finite, in quanto Xiao Xi mette su una squadra di basket della propria scuola, ed \u00e8 determinata a trasformarla da oggetto di scherno a formazione rispettabile.\nColonna sonora.\nLa colonna sonora ufficiale My MVP Valentine OST \u00e8 stata pubblicata in due CD, distribuiti dalla casa discografica Avex Trax-Taiwan. Il primo disco contiene quattro canzoni dei 5566, i cui membri compongono il cast principale, mentre il secondo disco \u00e8 una raccolta di varie canzoni J-pop e K-pop utilizzate nella serie.\nAlcune canzoni sono state utilizzate nel drama, ma non compaiono nella colonna sonora ufficiale:"}
{"id": "2955170", "revid": "1573940", "url": "https://it.wikipedia.org/wiki?curid=2955170", "title": "Chiesa di San Giorgio (Losone)", "text": "La chiesa di San Giorgio \u00e8 un edificio religioso che si trova a Losone, in Canton Ticino.\nStoria.\nLa struttura viene citata per la prima volta in documenti storici risalenti al 1331, ma sub\u00ec profondi rimaneggiamenti nel XVII e nel XVIII secolo. Il campanile \u00e8 dell'XI secolo.\nDescrizione.\nLa chiesa ha una pianta ad unica navata, su cui fianchi si aprono due cappelle laterali; suddivisa in tre campate, \u00e8 sovrastata da una volta a botte lunettata."}
{"id": "2955176", "revid": "1494169", "url": "https://it.wikipedia.org/wiki?curid=2955176", "title": "Altajskij rajon", "text": ""}
{"id": "2955179", "revid": "118422860", "url": "https://it.wikipedia.org/wiki?curid=2955179", "title": "Altajskij rajon (Territorio dell'Altaj)", "text": "L'Altajskij rajon () \u00e8 un rajon del kraj di Altaj, nella Russia asiatica; il capoluogo \u00e8 Altajskoe. Il rajon, istituito nel 1925, ha una superficie di chilometri quadrati e una popolazione di circa abitanti."}
{"id": "2955181", "revid": "123971383", "url": "https://it.wikipedia.org/wiki?curid=2955181", "title": "George Nolfi", "text": "Biografia.\nNato a Boston, ha frequentato le scuole medie e superiori in un sobborgo di Chicago. Si \u00e8 laureato con lode in Politica pubblica presso l'Universit\u00e0 di Princeton e si \u00e8 aggiudicato una borsa di studio presso l'Universit\u00e0 di Oxford. Ha completato la sua formazione laureandosi in Filosofia ed intraprendendo un dottorato di ricerca in Scienze politiche presso la UCLA.\nCome sceneggiatore ha esordito nel 2003 con il film \"Timeline - Ai confini del tempo\", in seguito \u00e8 stato autore degli script di \"Ocean's Twelve\" e \"The Sentinel\". Nel 2007 \u00e8 stato coautore della sceneggiatura del terzo film dedicato a Jason Bourne, \"The Bourne Ultimatum - Il ritorno dello sciacallo\".\nNel 2010 debutta come regista con il thriller fantascientifico \"I guardiani del destino\", di cui \u00e8 anche sceneggiatore, basandosi su un breve racconto di Philip K. Dick."}
{"id": "2955186", "revid": "599013", "url": "https://it.wikipedia.org/wiki?curid=2955186", "title": "Suad Filekovi\u010d", "text": ""}
{"id": "2955187", "revid": "767487", "url": "https://it.wikipedia.org/wiki?curid=2955187", "title": "Altajskij rajon (Chakassia)", "text": "L'Altajskij rajon \u00e8 un rajon della Chakassia, nella Russia asiatica; il capoluogo \u00e8 Belyj Jar. Il rajon, istituito nel 1944, ha una superficie di 8.090 chilometri quadrati e una popolazione di circa 24.000 abitanti."}
{"id": "2955188", "revid": "1782831", "url": "https://it.wikipedia.org/wiki?curid=2955188", "title": "Ten Thousand Fists (singolo)", "text": "Ten Thousand Fists \u00e8 un singolo del gruppo musicale statunitense Disturbed, pubblicato il 28 dicembre 2006 come quinto estratto dal terzo album in studio \"Ten Thousand Fists\".\nTemi.\nSecondo il cantante David Draiman, la canzone \"significa forza, unit\u00e0, convinzione, potenza, e l'allegrezza che senti quando vieni a vedere uno dei nostri show. \u00c8 uno dei miei momenti preferiti e la gente sa che io ho un'affinit\u00e0 nel chiedere alle persone di alzare i loro pugni in aria, ed \u00e8 solo, \u00e8 allegrezza essere in grado di vedere dieci mila pugni alzati o pi\u00f9.\"."}
{"id": "2955192", "revid": "307923", "url": "https://it.wikipedia.org/wiki?curid=2955192", "title": "Superficie di classe A", "text": "Superficie di Classe A \u00e8 un termine usato nel gergo dei progettisti indicante una superficie di stile, ottenuta dall'unione di pi\u00f9 superfici a forma libera, che presenta continuit\u00e0 di tangenza e curvatura in corrispondenza di tutti i bordi di unione, creando una superficie di design, maneggiabile e non pericolosa o offensiva fisicamente in caso di contatto/urto. Un esempio \u00e8 la carrozzeria dell'automobile che risulta superficie di Classe A in tutto l'esterno (eccetto il sottoscocca), le plastiche interne (cruscotto, maniglie e tutto ci\u00f2 che \u00e8 studiato per essere maneggiato), mentre non \u00e8 superficie di Classe A dove sono presenti protuberanze o forme offensive in caso di contatto/urto come le parti meccaniche nel vano motore, viti e perni di fissaggio o tutto ci\u00f2 che non \u00e8 studiato per l'uso quotidiano.\nIn generale, le superfici di classe A possono essere realizzate con opportuni modellatori CAD, oppure modellatori CAS (Computer Aided Styling), utilizzati principalmente nel campo dell'automotive design ."}
{"id": "2955198", "revid": "76963", "url": "https://it.wikipedia.org/wiki?curid=2955198", "title": "Terri Tatchell", "text": "\u00c8 principalmente nota come co-sceneggiatrice del film \"District 9\", per cui ha ottenuto una candidatura all'Oscar alla migliore sceneggiatura non originale.\nBiografia.\nNata a Toronto, Tatchell cresce a Vancouver, dove la sua famiglia si trasferisce quando lei ha due anni. Terminati gli studi, sceglie una carriera legale e diventa assistente legale presso la Rainmaker Digital Effects. L'anno seguente, decide di abbandonare la sua carriera come avvocatessa e di dedicarsi alla scrittura.\nDiplomatasi nel 2001 al programma di scrittura per il cinema e la televisione della Vancouver Film School, torna alla Rainmaker come script doctor e addetta alle pubbliche relazioni, incontrando per la prima volta il suo futuro marito e collaboratore Neill Blomkamp.\nCarriera.\nInizia la sua carriera nel 2006, scrivendo il cortometraggio d'azione \"Yellow\", diretto da Neill Blomkamp.\nTra il 2007 e il 2008 la Tatchell scrive, assieme a Blomkamp, la sceneggiatura del film di fantascienza \"District 9\", distribuito nel 2009. Il suo lavoro in \"District 9\" viene premiato da numerose candidature a svariati premi, tra cui l'Oscar, i Saturn Awards, i BAFTA, i Golden Globe e i Satellite Awards. Nel 2009 vince il prestigioso premio Bradbury alla Science Fiction and Fantasy Writers of America per la sceneggiatura di \"District 9\".\nScrive assieme a Blomkamp anche la sceneggiatura di \"Humandroid\", distribuito nel 2015.\nVita privata.\nTatchell \u00e8 sposata con il regista e sceneggiatore sudafricano Neill Blomkamp, con cui ha collaborato diverse volte.\nI due risiedono a Vancouver con loro figlia, Cassidy. "}
{"id": "2955200", "revid": "729019", "url": "https://it.wikipedia.org/wiki?curid=2955200", "title": "Adrian Cashmore", "text": "Biografia.\nCresciuto nelle giovanili dell'unione rugbistica di Bay of Plenty, esord\u00ec per la prima squadra di tale formazione nel campionato provinciale neozelandese del 1992; dopo due stagioni e 10 incontri pass\u00f2 alla provincia rugbistica di Auckland e, nel 1996, prese parte al neonato Super 12 professionistico nelle file della \"franchise\" cittadina dei Blues, vincendone le prime due edizioni.\nTra il 1996 e il 1997 disput\u00f2 anche due incontri per gli \"All Blacks\", il primo durante il \"tour\" della in Australasia e il secondo durante il Tri Nations 1997 contro l' valido per la Bledisloe Cup di quell'anno, entrambi vinti; successivamente, la perdita di interesse nei suoi confronti da parte dello staff della Nazionale lo port\u00f2 ad accettare un ingaggio in Giappone nel 2000, ai Toyota Verblitz, club in cui rimase quattro stagioni.\nTornato in Nuova Zelanda nel 2004, ivi disput\u00f2 due stagioni di nuovo nel Bay of Plenty e nella collegata \"franchise\" di Super Rugby dei Chiefs, finch\u00e9 nel 2005 si trasfer\u00ec in Galles nelle file degli Ospreys in Celtic League con un contratto biennale; alla fine della sua prima stagione in Europa, tuttavia, Cashmore annunci\u00f2 il suo ritiro dalle competizioni a causa di un'ernia del disco."}
{"id": "2955207", "revid": "287204", "url": "https://it.wikipedia.org/wiki?curid=2955207", "title": "Suad Filekovic", "text": ""}
{"id": "2955217", "revid": "125655245", "url": "https://it.wikipedia.org/wiki?curid=2955217", "title": "Oria (piroscafo)", "text": "L'Oria \u00e8 stato un piroscafo norvegese naufragato nella seconda guerra mondiale, provocando la morte di oltre 4116 prigionieri italiani. Si tratta di uno dei peggiori disastri navali della storia dell'umanit\u00e0, il pi\u00f9 grave mai registrato nel Mediterraneo.\nLa nave.\nL'\"Oria\" fu costruito nel 1920 nei cantieri Osbourne, Graham &amp; Co di Sunderland. Era un piroscafo da carico norvegese, della stazza di 2127 tsl, di propriet\u00e0 della compagnia di navigazione Fearnley &amp; Eger di Oslo, adibito al trasporto di carbone. All'inizio della seconda guerra mondiale fece parte di alcuni convogli inviati in Nord Africa, e fu l\u00ec, a Casablanca, che fu internato nel giugno del 1940, poco dopo l'occupazione tedesca della Norvegia. Un anno dopo la nave fu requisita dalla Francia di Vichy, ribattezzata \"Sainte Julienne\" e data in gestione alla Soci\u00e9t\u00e9 Nationale d'Affr\u00e8tements di Rouen e, successivamente, cominci\u00f2 ad operare nel Mediterraneo.\nNel novembre del 1942 fu formalmente restituito al proprietario e ribattezzato \"Oria\"; ma subito dopo fu requisito dai tedeschi ed affidato alla compagnia Mittelmeer Reederei GmbH di Amburgo.\nIl naufragio.\nDopo l'armistizio dell'8 settembre 1943 e gli eventi della campagna del Dodecaneso, i tedeschi decisero di trasferire le decine di migliaia di prigionieri dall'isola di Rodi, via mare, verso il continente nei campi di prigionia nazisti. Questi trasferimenti vennero effettuati usando spesso carrette del mare, navi commerciali non di tipo \"passeggeri\", stipando i prigionieri nelle stive oltre ogni limite consentito, e senza nessuna norma di sicurezza. Diverse navi affondarono, per attacco degli Alleati o per incidente, con la morte di circa 15000 soldati.\nL'\"Oria\" fu tra le navi scelte per il trasporto dei prigionieri italiani. L'11 febbraio del 1944 part\u00ec da Rodi scortata dalle torpediniere \"TA 16\", \"TA 17\" e \"TA 19\", diretto al Pireo con a bordo 4046 militari internati (43 ufficiali, 118 sottufficiali, 3885 soldati), 90 tedeschi di guardia o di passaggio, e l'equipaggio, ma l'indomani, colto da una tempesta, naufrag\u00f2 dopo essersi infranto contro l'isolotto di Patroclo (nota anche come Gaidaronisi, isola degli asini), presso Capo Sunio (chiamato anche Capo Colonne o Capo Colonna per i resti di diciannove colonne credute del tempio di Minerva). I soccorsi, ostacolati dalle pessime condizioni meteorolgiche e giunti pertanto il giorno seguente all'incidente, consentirono di salvare solo 37 italiani, 6 tedeschi, 1 greco, 5 uomini dell'equipaggio, incluso il comandante Bearne Rasmussen e il primo ufficiale di macchina. Tutti gli altri persero la vita.\nIl comandante Rasmussen non avrebbe voluto intraprendere la navigazione, sia per le pessime condizioni meteorologiche ma anche perch\u00e9 era arrivata la notizia che pochi giorni prima, a Creta, nella baia di Suda, un altro piroscafo, il \"Petrella\", era stato silurato dal sommergibile britannico HMS \"Sportsman\", causando oltre 2500 morti fra i 4000 militari italiani che stava trasportando. Purtroppo per\u00f2 non era nelle condizioni di poter decidere, poich\u00e9 sia lui che tutto l'equipaggio norvegese erano prigionieri di guerra dei tedeschi e la responsabilit\u00e0 della rotta ricadeva sulle navi di scorta tedesche.\nI cadaveri di circa 250 naufraghi, trascinati sulla costa dal fortunale e sepolti in fosse comuni dalla popolazione locale, furono traslati, al termine della guerra, nei piccoli cimiteri dei paesi della costa pugliese e, successivamente, nel Sacrario dei caduti d\u2019Oltremare di Bari. I resti degli altri rimangono tutt'oggi sepolti in quelle stesse acque, nonostante che, nel 1955, i resti del relitto vennero smontati per recuperarne il ferro.\nNel 1999, il sommozzatore greco Aristotelis Zervoudis individu\u00f2 la posizione di quanto rimaneva del relitto dell\"'Oria\", organizzando una serie di spedizioni subacquee di rilevanza tale che le autorit\u00e0 \ndiplomatiche italiane ad Atene (Amb. Luigi Efisio Marras e l'Addetto per la Difesa Col. Antonio Albanese) lo proposero al presidente della Repubblica Italiana, Sergio Mattarella, per la nomina cavaliere dell'Ordine della Stella d'Italia, una delle pi\u00f9 elevate onorificenze che possa essere concessa dallo Stato Italiano ad un cittadino straniero.\nL'onoreficienza gli venne formalmente concessa nel 2017.\nIl 12 febbraio del 2014 \u00e8 stato inaugurato, nel tratto di costa prospiciente all'isolotto di Patroclo, nei pressi di Capo Sunio, un monumento, costruito grazie alla disponibilit\u00e0 delle autorit\u00e0 locali elleniche che hanno sostenuto il desiderio della cosiddetta \"Rete dei familiari dei dispersi nel naufragio del piroscafo \"Oria\"\". Da allora, ogni anno si svolge, su iniziativa delle autorit\u00e0 locali ed in cooperazione con quelle diplomatiche italiane, una cerimonia di commemorazione, alla quale partecipano autorit\u00e0 civili e religiose oltre a delegazioni delle altre rappresentanze diplomatiche straniere accreditate in Grecia. Il monumento \u00e8 stato visitato dal presidente della Repubblica, Sergio Mattarella, il 6 settembre 2017."}
{"id": "2955218", "revid": "287204", "url": "https://it.wikipedia.org/wiki?curid=2955218", "title": "Zeljko Milinovic", "text": ""}
{"id": "2955224", "revid": "287204", "url": "https://it.wikipedia.org/wiki?curid=2955224", "title": "Marinko Galic", "text": ""}
{"id": "2955225", "revid": "287204", "url": "https://it.wikipedia.org/wiki?curid=2955225", "title": "Goran Sankovic", "text": ""}
{"id": "2955228", "revid": "204012", "url": "https://it.wikipedia.org/wiki?curid=2955228", "title": "Russell A. Alger", "text": ""}
{"id": "2955229", "revid": "287204", "url": "https://it.wikipedia.org/wiki?curid=2955229", "title": "Muamer Vugdalic", "text": ""}
{"id": "2955230", "revid": "1573940", "url": "https://it.wikipedia.org/wiki?curid=2955230", "title": "Ai qing mo fa shi", "text": "Ai qing mo fa shi (titolo internazionale The Magicians of Love) \u00e8 una serie televisiva teen drama taiwanese (vedi anche Drama taiwanese) del 2006. La storia, totalmente originale, si svolge per lo pi\u00f9 nel mondo della moda e dell'immagine per quanto riguarda l'hairstyle.\nTrama.\nLa storia si apre con l'inaugurazione del salone per parrucchieri Neo-Image, famoso a livello internazionale. Tre sono i parrucchieri che vi lavorano, Artz, Richie e Fernando, le cui acconciature degne di opere d'arte attraggono enormi folle di clienti. Poco dopo l'apertura, i tre scoprono del talento in una giovane parrucchiera part-time, Xiao Bei, che per\u00f2 si rifiuta di cooperare per lavorare da Neo-Image. Un giorno, Xiao Bei sta per essere investita da un'auto mentre attraversa la strada, quando viene per caso salvata da Artz che la spinge dell'altro lato della strada. Artz indossava un giubbino con il numero 23 stampato. Quando Xiao Bei vede Richie indossare lo stesso giubbino, crede che sia lui il suo salvatore e se ne innamora. Tuttavia, Richie conduce una vita oscura e pericolosa, alla giornata, senza sicurezza di riuscire ad arrivare neanche a \"domani\". Nel frattempo, Xiao Bei inizia a fare volontariato in una casa di riposo. Per coincidenza, lei e Artz si trovano a visitare nello stesso momento una vecchina, nonna Li Lian, la quale si rende conto che i due formerebbero una coppia perfetta. \u00c8 infatti lei che convince Artz a dichiarare i propri sentimenti a Xiao Bei, prima che sia troppo tardi."}
{"id": "2955231", "revid": "1941276", "url": "https://it.wikipedia.org/wiki?curid=2955231", "title": "All the Lovers", "text": "All the Lovers \u00e8 il singolo di lancio dell'album \"Aphrodite\" della cantautrice australiana Kylie Minogue, il primo singolo ufficiale annunciato dopo il decimo album di inediti \"X\" del 2007. La canzone \u00e8 una ballata elettronica, prodotta dal duo inglese \"Kish Mauve\" in collaborazione con il DJ inglese Stuart Price.\nPubblicazione e descrizione.\nIl singolo \u00e8 stato annunciato in anteprima il 14 maggio sull'emittente inglese Radio One. Subito dopo \u00e8 stato reso disponibile sul canale ufficiale della Parlophone di YouTube.\nIl pezzo \u00e8 una ballata elettronica, di carattere estremamente pop. L'uscita in radio ha interessato tutto il mondo lo stesso giorno, accompagnata da alcune dichiarazioni della cantante:\nLa canzone, una sintesi della carriera della cantante, miscela al \"pure-pop\" il tocco di elettronica e di dance che la caratterizzano ed \u00e8 presentata in anteprima mondiale a Verona il 29 maggio, in occasione dei \"Wind Music Awards\" in cui Kylie \u00e8 ospite internazionale d'onore.\nKylie Minogue ha inciso anche una versione della canzone in lingua spagnola intitolata \"Los Amores\", pubblicata solo nell'edizione in vinile del singolo.\nVideo musicale.\nIl videoclip per il singolo \u00e8 stato girato nei giorni 7 e 8 maggio 2010 a Los Angeles, USA. Il video ritrae la cantante mentre canta per le strade americane, invitando tutti i passanti ad unirsi con lei in una \"grande piramide d'amore\".\nIl video, in realt\u00e0, nonostante i palesi ammiccamenti sensuali, ha forti significati di uguaglianza, vuole rappresentare la vittoria dell'amore su tutto. Il tema dell'amore \u00e8 trattato in modo universale, attraverso alcuni simboli come la colomba (indicata come segno di pace) o l'elefante, reo di un noto modo di dire inglese \"L'amore pu\u00f2 far volare gli elefanti\". Il bianco \u00e8 il colore dominante perch\u00e9 colore della purezza. Il video, a detta dello stesso regista Joseph Kahn, simboleggia la nascita di Afrodite in chiave del tutto moderna, con la piramide rappresentante il monte Olimpo, sede nell'antica Grecia delle divinit\u00e0 pagane. Il personaggio di Afrodite \u00e8 in tema con tutto l'album, che si rif\u00e0 a tematiche sulla mitologia greca. Il video \u00e8 anche una protesta contro l'omofobia, durante la \"grande piramide d'amore\", due uomini a sinistra della piramide stessa si scambiano baci e carezze.\nIl video inizia con la caduta di alcuni oggetti su cui \u00e8 stampato un codice QR. Il codice non \u00e8 chiaramente visibile da poter essere letto direttamente dal video, ma un blogger lo ha ricostruito, rivelando che contiene la parola \"Love\" (amore).\nAccoglienza.\nLe recensioni sul video sono state miste, ma per lo pi\u00f9 positive. Leah Greenblatt di \"Entertainment Weekly\" ha definito il video \u00abuna festa a base di spogliarelli per strada di proporzioni epiche (ed epicamente eccitanti)\u00bb., mentre \"Digital Spy\" commenta \"\u00abci sono poche popstar che generano amore collettivo come solo Kylie Minogue fa\u00bb\". In Italia, invece, la celebre testata TGCom dichiara \"\u00abKylie Minogue in \"All The Lovers\", canta l'inno all'amore universale. La clip non lascia spazio a dubbi: una sorta di orgia, non volgare, dove uomini baciano altri uomini e donne altre donne. Per poi scambiarsi i ruoli. Fino a formare una piramide (sotto la cornice dei grattacieli di Los Angeles) dove su tutti brilla Kylie.\u00bb\".\nTracce.\nCD1 single\nCD2 single\nVinile 7\" single\nSuccesso commerciale.\nIl singolo ha ottenuto notevole successo in tutta Europa. A fine 2010 \u00e8 il 41simo singolo pi\u00f9 venduto dell'anno, contando su pi\u00f9 di 700.000 copie vendute solo in Europa, grazie alla lunga permanenza nelle maggiori classifiche europee. La canzone \u00e8 la terza pi\u00f9 ballata dell'anno negli Stati Uniti, surclassata solo da Goldfrapp e Lady Gaga. Discreto successo ha ottenuto anche nel Nordeuropa, dove ha ricevuto anche una nomination per i noti \"Swedish Music Awards\", i premi per la musica in Svezia. In Italia, \"All the Lovers\" \u00e8 entrata in classifica ottenendo il disco d'oro per aver venduto pi\u00f9 di 15.000 copie."}
{"id": "2955234", "revid": "1305772", "url": "https://it.wikipedia.org/wiki?curid=2955234", "title": "Dichiarazione di Indulgenza", "text": "Si denominano Dichiarazione di indulgenza due decreti del Parlamento inglese emanati in tempi diversi, il primo sotto Carlo II (1672) ed il secondo sotto Giacomo II (1687) tesi a stabilire nel Regno Unito la libert\u00e0 di religione per tutte le chiese ed i raggruppamenti cristiani.\nLa \"Dichiarazione di indulgenza\" del 15 marzo 1672 (in inglese \"Royal Declaration of Indulgence\") rappresent\u00f2 il tentativo di Carlo II di estendere la libert\u00e0 religiosa nel Regno Unito a tutti i dissenzienti puritani dalla Chiesa d'Inghilterra. Il Parlamento inglese, per\u00f2, sospettando che il Re, con questo decreto, volesse in realt\u00e0 favorire il Cattolicesimo, lo indusse a ritirarlo, sostituendolo con il \"Test Act\" del 1673 che, per verificare la fedelt\u00e0 degli impiegati pubblici alla Corona ed alla Chiesa d'Inghilterra impose loro di accostarsi all'eucaristia anglicana.\nLa \"Dichiarazione di indulgenza\" del 4 aprile 1687 (in inglese \"Declaration for the Liberty of Conscience\", 'Dichiarazione per la libert\u00e0 di coscienza'), fu il decreto di Giacomo II inteso ad essere il primo passo per introdurre in Inghilterra la libert\u00e0 di religione. Fu modificata il 27 aprile 1688 per includere un ulteriore paragrafo. Il provvedimento suscit\u00f2 grande opposizione poich\u00e9 non garant\u00ec che la Chiesa d'Inghilterra rimanesse Chiesa di Stato. Decadde pochi mesi dopo l'entrata in vigore, quando Giacomo II fu deposto nella cosiddetta Gloriosa Rivoluzione, in parte provocata dal processo avviato contro sette vescovi che si erano opposti alla Dichiarazione stessa."}
{"id": "2955238", "revid": "287204", "url": "https://it.wikipedia.org/wiki?curid=2955238", "title": "Campionato italiano maschile di pallanuoto 1927", "text": "Il campionato italiano 1927 \u00e8 stata la 11\u00aa edizione della massima serie, ed allora unica, del campionato italiano maschile di pallanuoto. Le squadre partecipanti affrontarono inizialmente una fase a gironi, per poi disputare la finale a Rapallo."}
{"id": "2955247", "revid": "339392", "url": "https://it.wikipedia.org/wiki?curid=2955247", "title": "Mircea cel B\u0103tr\u00e2n", "text": ""}
{"id": "2955248", "revid": "1573940", "url": "https://it.wikipedia.org/wiki?curid=2955248", "title": "Prosodio", "text": "Il prosodio (\u03c4\u1f78 \u03c0\u03c1\u03bf\u03c3\u03cc\u03b4\u03b9\u03bf\u03bd \u03bc\u03ad\u03bb\u03bf\u03c2, il canto della processione) \u00e8 un antico canto greco intonato durante i riti in onore di Apollo e di Artemide. Era cantato coralmente da un corteo di ragazzi e ragazze che portavano doni durante la processione diretta al tempio del dio celebrato. Il pi\u00f9 noto, il prosodio per eccellenza, era quello cantato in onore di Apollo ogni anno a Delo, cui partecipavano le principali citt\u00e0 greche."}
{"id": "2955254", "revid": "253269", "url": "https://it.wikipedia.org/wiki?curid=2955254", "title": "Fred Sadoff", "text": "Biografia.\nFiglio di Henry e Bertha Sadoff, inizi\u00f2 la sua carriera di attore recitando a Broadway, dove verso la fine degli anni quaranta ebbe il ruolo del professore nel musical \"South Pacific\". Allievo dell'Actor's Studio, Sadoff apparve in altre produzioni teatrali a Broadway come \"Camino Real\" di Tennessee Williams e \"Wish You Were Here\" di Joshua Logan. Nel 1956 divenne assistente personale dell'attore Michael Redgrave, che lo diresse nella pi\u00e8ce \"The Sleeping Prince\" di Terence Rattigan e lo affianc\u00f2 sul grande schermo nel film \"Un americano tranquillo\" (1958).\nDopo un periodo di attivit\u00e0 sui palcoscenici britannici, Sadoff rientr\u00f2 negli Stati Uniti ed apparve in alcune celebri pellicole come \"L'avventura del Poseidon\" (1972) di Ronald Neame e \"Papillon\" (1973) di Franklin Schaffner.\nRecit\u00f2 inoltre in diverse soap opera, tra cui \"I Ryan\", \"La valle dei pini\" e \"Il tempo della nostra vita\", e interpret\u00f2 episodi in celebri serie quali \"Quincy\", \"Le strade di San Francisco\", \"Agenzia Rockford\", \"Barney Miller\" e \"Buck Rogers\".\nMalato di AIDS, ne mor\u00ec nel 1994 a Los Angeles."}
{"id": "2955259", "revid": "414902", "url": "https://it.wikipedia.org/wiki?curid=2955259", "title": "Si non caste, saltim caute", "text": ""}
{"id": "2955260", "revid": "729019", "url": "https://it.wikipedia.org/wiki?curid=2955260", "title": "Jean de Villiers (rugbista)", "text": "Biografia.\nProveniente da Paarl, inizi\u00f2 in Currie Cup con il nel 2002 e fu finalista con la sua Nazionale a sette al torneo rugbistico dei Giochi del Commonwealth di quell'anno.\nA fine 2002 esord\u00ec negli \"Springbok\" contro la , ma si infortun\u00f2 quasi subito al ginocchio e perse quasi tutta la stagione successiva; tornato nel 2004 a giocare, divenne professionista nella \"franchise\" degli in Super Rugby.\nNel 2007 fu convocato per la Coppa del mondo in Francia, ma un nuovo infortunio, nella prima partita contro , costrinse de Villiers a saltare tutto il resto del torneo, che il vinse.\nA luglio 2009 firm\u00f2 un contratto di un anno, rinnovabile, con gli irlandesi del , ma a febbraio 2010 il giocatore decise di non prolungare l'impegno e di tornare in Sudafrica al fine di essere idoneo per la Nazionale e non perdere la possibilit\u00e0 di giocare nella ; a fine stagione de Villiers rientr\u00f2 quindi agli Stormers, dei quali divenne successivamente capitano; fu successivamente convocato per la rassegna mondiale in Nuova Zelanda, in cui gli \"Springbok\" furono eliminati dall' ai quarti di finale.\nInserito da capitano nella rosa che prese parte alla , analogamente a quanto accadde otto anni prima ebbe di nuovo contro un incidente che lo tenne fuori dal resto della competizione: in un contrasto di gioco, infatti, si ruppe la mascella e a seguito di tale infortunio decise l'abbandono dall'attivit\u00e0 internazionale; la sua carriera negli \"Springbok\" si ferm\u00f2 quindi a 109 presenze con 27 mete.\nPoco prima del termine della Coppa del Mondo, che il termin\u00f2 al terzo posto, de Villiers firm\u00f2 un contratto con gli inglesi del .\nVanta un invito nei in occasione di un \"match\" contro un XV dell' nel 2008."}
{"id": "2955263", "revid": "454223", "url": "https://it.wikipedia.org/wiki?curid=2955263", "title": "Cattedrale di Saint Paul", "text": ""}
{"id": "2955267", "revid": "486946", "url": "https://it.wikipedia.org/wiki?curid=2955267", "title": "Esercito canadese", "text": ""}
{"id": "2955268", "revid": "486946", "url": "https://it.wikipedia.org/wiki?curid=2955268", "title": "Esercito del Canada", "text": ""}
{"id": "2955269", "revid": "486946", "url": "https://it.wikipedia.org/wiki?curid=2955269", "title": "Comando delle forze terrestri delle forze canadesi", "text": ""}
{"id": "2955274", "revid": "486946", "url": "https://it.wikipedia.org/wiki?curid=2955274", "title": "Comando navale delle Forze canadesi", "text": ""}
{"id": "2955275", "revid": "486946", "url": "https://it.wikipedia.org/wiki?curid=2955275", "title": "Marina militare canadese", "text": ""}
{"id": "2955276", "revid": "32178656", "url": "https://it.wikipedia.org/wiki?curid=2955276", "title": "Neurastenia", "text": ""}
{"id": "2955280", "revid": "486946", "url": "https://it.wikipedia.org/wiki?curid=2955280", "title": "Royal Danish Navy", "text": ""}
{"id": "2955282", "revid": "486946", "url": "https://it.wikipedia.org/wiki?curid=2955282", "title": "Marina militare danese", "text": ""}
{"id": "2955283", "revid": "486946", "url": "https://it.wikipedia.org/wiki?curid=2955283", "title": "Reale Marina Danese", "text": ""}
{"id": "2955285", "revid": "119429660", "url": "https://it.wikipedia.org/wiki?curid=2955285", "title": "Mircea il Vecchio", "text": "Biografia.\nMircea era il secondo figlio del \"voivoda\" (principe) Radu I di Valacchia. La madre, Calinica, era probabilmente una delle amanti del \"voivoda\" Radu che da un'altra donna (Anna) aveva gi\u00e0 avuto il figlio primogenito Dan. La data di nascita del principe \u00e8 ad oggi ignota.\nAlla morte del padre, nel 1383, Mircea e Dan salirono congiuntamente al trono.\nIl re-guerriero.\nNel 1386, Dan I di Valacchia mor\u00ec mentre combatteva lo \"zar\" Ivan \u0160i\u0161man di Bulgaria, di cui era nominalmente vassallo. Alcuni storici ritengono che la morte di Dan sia stato un assassinio organizzato dallo stesso Mircea e non l'esito di uno scontro armato.\nRitrovatosi solo al potere, Mircea, per prima cosa, pacific\u00f2 il conflitto con l'impero bulgaro, poi cerc\u00f2 l'appoggio del \"voivoda\" Petru I di Moldavia e, tramite questi, l'alleanza con il Ladislao II di Polonia (1389) per rafforzare la sua posizione. L'accordo con i Polacchi sarebbe stato rinnovato nel 1404 e nel 1410. Forte dell'appoggio polacco, Mircea pot\u00e9 trattare da pari con sia con i Bulgari che con l'Imperatore Sigismondo di Lussemburgo, sovrano d'Ungheria, bisognosi dell'aiuto valacco contro il crescente potere dell'Impero ottomano.\nNel 1394, il sultano Bayezid I attravers\u00f2 il Danubio con una forza di 40.000 uomini e mosse contro la Valacchia. Potendo contare solo su 10.000 effettivi, Mircea evit\u00f2 lo scontro aperto: abbandon\u00f2 il suo trono ed avvi\u00f2 una feroce campagna di guerriglia contro gli invasori, mentre Bayezid affidava nominalmente la Valacchia a Vlad I Uzurpatorul.\nIl 10 ottobre 1394, nella Battaglia di Karanovasa, Mircea inflisse al nemico una prima massiccia sconfitta. La primavera successiva, con la Battaglia di Rovine (17 maggio 1395), Mircea blocc\u00f2 definitivamente la forza d'invasione turca. Esule in Transilvania mentre Vlad I occupava il trono valacco, Mircea si un\u00ec alla crociata che termin\u00f2 miseramente nella Battaglia di Nicopoli il 25 settembre 1396. Nel 1397 Mircea riconquistava il trono valacco e ricacciava oltre il Danubio un nuovo corpo di spedizione turco. Nel 1400 una terza avanzata turca venne bloccata e Mircea appoggi\u00f2 le pretese sul trono moldavo di Alexandru cel Bun, rifugiatosi presso di lui fin dal 1394.\nLa sconfitta di Bayezid da parte di Tamerlano nella Battaglia di Ankara (1402) e la conseguente situazione di caos venutasi a formare nell'Impero ottomano permise a Mircea di irrobustire la sua posizione nelle terre rumene. In accordo con gli ungheresi, Mircea guid\u00f2 le spedizioni cristiane in territorio turco: nel 1404 occup\u00f2 la Dobrugia, gi\u00e0 parte dell'ormai distrutto impero bulgaro, e successivamente partecip\u00f2 alla contesa per il trono ottomano (\"Interregno ottomano\") osteggiando l'ascesa di Musa \u00c7elebi.\nGiunto alla fine del suo regno, Mircea sigl\u00f2 un trattato di pace con il sultano Maometto I: dietro versamento di un tributo di 3.000 ducati, la Valacchia ottenne lo status di paese tributario (\"pashalik\") e la libert\u00e0 di commerciare con le terre controllate dai turchi.\nRiformatore del regno.\nMircea organizz\u00f2 intorno alla corona valacca un efficiente sistema di ufficiali e promosse il conio di una valida monetazione d'argento. Fece della citt\u00e0 di T\u00e2rgovi\u0219te la sua capitale, facendovi erigere il palazzo noto come \"Curtea Domneasc\u0103\", spostando formalmente verso sud gli interessi della dinastia basarabide, tradizionalmente legata all'ancestrale castello di Poenari (ru. \"Cetatea Poenari\").\nIl \"voivoda\" rinnov\u00f2 inoltre gli accordi ed i privilegi commerciali con i Sassoni di Transilvania (es. citt\u00e0 di Bra\u0219ov) ed estese le sue alleanze commerciali ai mercanti tanto del Regno di Polonia quanto del Granducato di Lituania, onde sfruttare al massimo la felice posizione geografica della Valacchia.\nIrrobustito il fisco regio, Mircea promosse importanti riforme per rafforzarsi militarmente. Fortific\u00f2 il confine danubiano promuovendo l'erigenda di fortezze, fondamentale la costruzione di un castello presso Giurgiu, e riorganizz\u00f2 l'esercito della Corona (ru. \"Oastea cea mare\"), allora comprendente tutti gli uomini atti a portare le armi.\nGli introiti personali permisero nel contempo a Mircea di guadagnarsi la nomea di munifico mecenate della Chiesa ortodossa. Fondamentale, in questo senso, fu la fondazione, nel 1388, del Monastero di Cozia, vicino C\u0103lim\u0103ne\u0219ti, ove sarebbe poi stato sepolto.\nDiscendenza.\nCome molti altri \"voivoda\" dei principati danubiani, Mircea ebbe una nutrita discendenza tra i cui ranghi vennero scelti diversi governanti: divennero infatti voivoda due dei suoi figli legittimi, Mihail I di Valacchia e Radu II Chelul, e due dei suoi figli bastardi, Alexandru I Aldea e Vlad II Dracul.\nDa Vlad II origin\u00f2 la schiatta principesca dei Dr\u0103cule\u0219ti che contese il trono di valacchia ai D\u0103ne\u0219ti discendenti di Dan I, fratello maggiore di Mircea il Vecchio."}
{"id": "2955286", "revid": "86599", "url": "https://it.wikipedia.org/wiki?curid=2955286", "title": "6197 Taracho", "text": "6197 Taracho \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,3269820\u00a0UA e da un'eccentricit\u00e0 di 0,0692487, inclinata di 5,84948\u00b0 rispetto all'eclittica.\nL'asteroide \u00e8 dedicato alla citt\u00e0 di Tara nel distretto di Fujitsu nella prefettura di Saga in Giappone, sede di un osservatorio astronomico."}
{"id": "2955296", "revid": "34392", "url": "https://it.wikipedia.org/wiki?curid=2955296", "title": "Dictionary of Greek and Roman biography and mythology", "text": ""}
{"id": "2955298", "revid": "1782831", "url": "https://it.wikipedia.org/wiki?curid=2955298", "title": "Indestructible (singolo Disturbed)", "text": "Indestructible \u00e8 il terzo singolo estratto dall'omonimo \"Indestructible\", quarto album del gruppo musicale alternative metal statunitense Disturbed. Il singolo ha raggiunto il secondo posto nella classifica Mainstream Rock Songs e il decimo nella classifica Alternative Songs. Il video musicale della canzone \u00e8 apparso sul sito web del gruppo il 20 agosto 2008 ed il singolo \u00e8 stato pubblicato il 29 settembre dello stesso anno. La canzone \u00e8 stata pensata per incoraggiare i soldati in battaglia e farli sentire forti; inoltre rappresenta il successo dei Disturbed nell'industria musicale.\nInterpretazione.\nIndestructible \u00e8 un \u00abinno per i soldati\u00bb, commenta il cantante David Draiman.\n\u00abIl significato \u00e8 quello di essere qualcosa che li faccia sentire invincibili, di non avere pi\u00f9 paura, rafforzarli\u00bb.\nSecondo Draiman la canzone inoltre vuole rimarcare la forte presenza e il successo della band nel mondo dell'industria musicale.\nDraiman commenta che la canzone \u00absimboleggia il fatto che noi siamo ancora fottutamente qui, che non siamo ancora stati distrutti, che abbiamo resistito alla sfida del tempo\u00bb.\nIl chitarrista Dan Donegan su questo punto, afferma \u00abNoi sentiamo che siamo diventati indistruttibili per essere stati in grado di sopravvivere cos\u00ec a lungo in questo business, e continuando ad avere successo\u00bb.\nDraiman conclude: \u00abNe abbiamo passate tante. Non importa ci\u00f2 che viene lanciato contro di noi, come band, non importa cosa succede in questo ambiente musicale, noi siamo ancora qui, siamo ancora vitali, e siamo ancora in piedi\u00bb.\nVideo musicale.\nIl video musicale entr\u00f2 in produzione nel giugno 2008, con Noble Jones come direttore, e fu svelato il 30 agosto 2008. All'inizio del video appaiono, su sfondo nero, le scritte:\nAl termine invece:\nEsso mostra scene di battaglia, evocando film come \"300\" e \"10.000 A.C.\", intervallate da clip in cui la band suona la canzone in un ambiente desertico e scuro. Il video mostra il progresso della guerra attraverso i secoli di storia; partendo dai combattimenti con le lance e frecce, fino all'uso dell'artiglieria moderna come le armi da fuoco.\nTracce.\nTesti di David Draiman, Dan Donegan e Mike Wengren, musiche di David Draiman, Dan Donegan, Mike Wengren e John Moyer."}
{"id": "2955303", "revid": "54193", "url": "https://it.wikipedia.org/wiki?curid=2955303", "title": "S. Bernardino alle ossa", "text": ""}
{"id": "2955304", "revid": "54193", "url": "https://it.wikipedia.org/wiki?curid=2955304", "title": "San Bernardino alle ossa", "text": ""}
{"id": "2955306", "revid": "984922", "url": "https://it.wikipedia.org/wiki?curid=2955306", "title": "Marta May", "text": "Biografia.\nStudia danza classica e chitarra spagnola prima di fare il suo debutto come attrice di teatro nel 1956. Attende fino al 1964 per apparire nel suo primo ruolo importante al cinema, con la produzione italo-iberica \"I gemelli del Texas\" di Steno.\nSposata con lo sceneggiatore, attore e regista spagnolo Jos\u00e9 Mar\u00eda Forn, recita spesso nei film del marito e con \"La piel quemada\" (1967) ottiene, nel 1968, il premio C.E.C. come miglior attrice, uno dei maggiori riconoscimenti spagnoli.\nLa sua carriera comprende film Western (\"Ringo il texano\" - 1966 di Lesley Selander, \"Saranda\" - 1970 di Manuel Esteba, Antonio Mollica), avventurosi (\"Gli amori di Angelica\" - 1966 di Luigi Latini De Marchi, \"Teste tagliate\" - 1970 di Glauber Rocha) e horrorifici (\"Pastel de sangre\" - 1971 di Francesc Bellmunt, \"Gatti rossi in un labirinto di vetro\" - 1975 di Umberto Lenzi).\nDagli anni Ottanta all'attivit\u00e0 cinematografica alterna anche quella televisiva, sia come attrice che come conduttrice di programmi.\nLa sua ultima interpretazione si registra nel film \"Le et\u00e0 di Lul\u00fa\" (1990) di Bigas Luna."}
{"id": "2955307", "revid": "547034", "url": "https://it.wikipedia.org/wiki?curid=2955307", "title": "Dan I di Valacchia", "text": "Biografia.\nFiglio primogenito di Radu I di Valacchia, successe al padre alla sua morte ma venne subito affiancato al trono dal fratello minore, Mircea il Vecchio.\nMor\u00ec nel 1386, probabilmente assassinato, mentre combatteva contro i Bulgari di Ivan \u0160i\u0161man.\nDa Dan I ebbe origine la stirpe dei D\u0103ne\u0219tii, mentre da suo fratello Mircea I si origin\u00f2 la stirpe dei Dr\u0103cule\u0219tii."}
{"id": "2955309", "revid": "599013", "url": "https://it.wikipedia.org/wiki?curid=2955309", "title": "Pascali", "text": ""}
{"id": "2955317", "revid": "599013", "url": "https://it.wikipedia.org/wiki?curid=2955317", "title": "Aniello Laezza", "text": "Carriera.\nCresciuto nel vivaio della Partenope Napoli, Laezza debutta in Serie A1 all'et\u00e0 di 18 anni con la maglia della Scaligera Verona, con cui rimarr\u00e0 in prima squadra fino al 1996. In quell'anno si trasferisce alla Pallacanestro Trieste, giocando 130 partite di campionato nei cinque anni di permanenza, disputando anche la Coppa Kora\u0107 durante il suo ultimo anno nel capoluogo giuliano.\nL'anno successivo scende di categoria approdando a stagione in corso in Legadue, allo Scafati Basket. Successivamente firma un contratto con la Dinamo Sassari, formazione di B1 che riusc\u00ec poi a conquistare l'accesso alla Legadue a fine anno. Nel 2003 si trasferisce alla Nuova Sebastiani Rieti dove arriva un'altra promozione in Legadue, categoria in cui torna a giocare nella prima parte del campionato seguente: nel dicembre 2004 si trasferisce infatti alla Nuova Pallacanestro Firenze. Per la stagione 2005-06 il playmaker napoletano fa ritorno a Trieste, con il club che nel frattempo era scomparso e ripartito dalle serie minori. Dopo uno scampolo di stagione trascorsa in B1 a Trapani, Laezza nel gennaio 2007 accetta l'offerta della Falconstar Monfalcone passando a giocare in Serie B Dilettanti. A seguito dell'esclusione di Monfalcone dal campionato DNB 2011/2012, Laezza passa all'APU Udine e fa il suo esordio in campionato in occasione della partita casalinga giocata al Palasport Carnera di Udine il 5 gennaio 2012 contro la Texa Roncade Basket.\nA fine stagione, dopo la retrocessione di Udine in DNC, accetta di trasferirsi a Pordenone in DNC dove consegue una brillantissima promozione in DNB da protagonista.\nNella stagione 2013-14 ritorna alla Falconstar Monfalcone (C regionale).Ancora una volta protagonista, dopo una regular season quasi perfetta (33 vittorie su 34 partite), porta la Falconstar a vincere meritatamente il campionato di C regionale e ottiene la sua ottava promozione. Continua poi la carriera ben oltre i 40 anni nelle minors del Friuli-Venezia Giulia."}
{"id": "2955323", "revid": "729019", "url": "https://it.wikipedia.org/wiki?curid=2955323", "title": "Military Assistance Command, Vietnam", "text": "Military Assistance Command, Vietnam (\"Comando per l'Assistenza Militare, Vietnam\", abbreviato MACV, pronuncia \"mack vee\"), era la struttura di comando costituita dagli Stati Uniti in Vietnam del Sud nel 1962 per organizzare, coordinare e dirigere operativamente tutte le forze militari americane (terrestri, navali e aeree) schierate nel corso degli anni in Indocina per assistere il governo e le forze militari del Vietnam del Sud, e fronteggiare e respingere l'insurrezione comunista appoggiata dalle forze armate del Vietnam del Nord (la cosiddetta \"aggressione\", secondo la terminologia occidentale dell'epoca).\nIl MACV venne sciolto il 29 marzo 1973 dopo la firma degli effimeri accordi di pace di Parigi, con la fine dell'impegno militare diretto americano in Vietnam, conclusosi con un completo fallimento politico e strategico.\nStoria.\nI prodromi.\nDurante gli anni '50, il sempre crescente impegno americano nel Vietnam del Sud, costituito soprattutto da consiglieri militari e uomini delle forze speciali, era stato diretto sul posto da una struttura di comando denominata \"Military Assistance Advisory Group\" (Gruppo per l'istruzione e l'assistenza militare, MAAG) che controllava tutte le strutture di supporto e addestramento organizzate in Indocina per rafforzare il governo filo-americano del Presidente sud-vietnamita Ng\u00f4 \u0110\u00ecnh Di\u1ec7m e contrastare la pericolosa guerriglia filo-comunista delle prime formazioni Vietcong, organizzatesi ufficialmente in Fronte di Liberazione Nazionale (FLN) nel dicembre 1960.\nDi fronte al progressivo peggioramento della situazione politico-militare nel Vietnam del Sud e quindi alla crescente necessit\u00e0 (in ragione delle decisioni politiche prese dalla presidenza di John Fitzgerald Kennedy) di incrementare il sostegno al governo sudvietnamita attraverso il potenziamento delle forze militari americane in Indocina, si rese necessario una completa ristrutturazione della catena di comando e un enorme ampliamento della organizzazione amministrativa per dirigere e impiegare opportunamente e in modo efficace queste nuove forze.\nIn un primo tempo il nuovo comando, il MACV (\"Military Assistance Command, Vietnam\"), creato l'8 febbraio 1962 e dislocato nella grande base aerea di Tan Son Nhut, si affianc\u00f2 al MAAG, ma poi il 15 maggio 1964, questa nuova struttura di comando centralizzata fin\u00ec per assorbire il MAAG e assunse il controllo completo di tutte le forze militari americane (aeree, terrestri e navali), in numero sempre crescente e costituite anche dai primi reparti organici da combattimento, impiegate sul teatro bellico. Il MACV dipendeva a sua volta dal USPACOM (il Comando americano del Pacifico), ma in ragione dell'importanza delle sue forze e del suo ruolo centrale nella guerra del Vietnam, in realt\u00e0, il comandante del MACV (con il titolo di COMUSMACV, \"Commander, U.S.MACV\") aveva in pratica accesso diretto agli Stati Maggiori Riuniti e al Pentagono.\nIl primo comandante del MACV, nel 1962, fu il generale Paul Harkins, che era gi\u00e0 anche il capo del MAAG; ma in occasione della grande ristrutturazione delle forze e delle strutture di direzione, nel giugno 1964 assunse il comando il generale William Westmoreland, gi\u00e0 da alcuni mesi affiancato ad Harkins come suo sostituto, con il compito di potenziare le strutture amministrative e logistiche e iniziare il dispiegamento delle forze combattenti americane.\n\"Escalation\".\nDopo estenuanti riunioni tra i vertici politici e militari americani, e continue e contraddittorie valutazioni e rapporti da parte di alte autorit\u00e0 inviate sul posto, il presidente Johnson autorizz\u00f2 successivamente: l'inizio dei bombardamenti sul Vietnam del Nord (marzo 1965); l'invio di un primo contingente da combattimento americano (8 marzo 1965, arrivo a \u0110\u00e0 N\u1eb5ng della 9\u00aa Marine Expeditionary Brigade); ed infine, nel luglio 1965 approv\u00f2 in linea di principio il piano di guerra elaborato dal generale Westmoreland e dai suoi principali collaboratori, il capo di stato maggiore, generale Richard G. Stilwell e il capo ufficio operazioni, generale William E. DePuy. La strategia studiata dai generali prevedeva un intervento in forze sul terreno delle truppe americane da combattimento, un massiccio e progressivo incremento degli effettivi impegnati in Vietnam e un ambizioso programma di operazioni offensive di \"individuazione e distruzione\" (\"Search and Destroy\") dei principali raggruppamenti nemici.\nIl primo impegno in forze delle truppe americane fu l'Operazione Starlite nell'agosto 1965; da quel momento il MACV diretto da Westmoreland ebbe a disposizione un sempre maggiore contingente di truppe combattenti, e armamenti sempre pi\u00f9 moderni e abbondanti con cui condurre le sue continue e costose operazioni offensive nelle varie regioni militari del Vietnam del Sud; inoltre il MACV controllava, durante questa fase di cosiddetta \"Escalation\" dell'impegno americano, le grandi forze aeree dell'USAF schierate nelle basi aeree in Thailandia e operativamente anche le sei portaerei della Flotta del Pacifico stazionanti a \"Yankee station\" e a \"Dixie station\", le aree di raggruppamento navale al largo delle acque del Vietnam del Nord e del Vietnam del Sud.\nIn realt\u00e0, nel quadro della complessa suddivisione operativa del territorio indocinese stabilita dal Pentagono, l'autorit\u00e0 del MACV si limitava alla conduzione delle operazioni aeree nel Vietnam del Sud e nella regione pi\u00f9 meridionale del Vietnam del Nord, (cosiddetta \"Route Package 1\"), mentre le altre aree dipendevano dal comando del Pacifico (\"USPACOM\") o dallo Strategic Air Command riguardo l'impiego dei bombardieri pesanti B-52.\nGli apparentemente schiaccianti successi tattici conseguiti durante le grandi operazioni del 1966 e del 1967, pagati peraltro con un continuo incremento delle perdite e un costante logoramento delle truppe americane, non condussero tuttavia a una vittoria definitiva (nonostante le clamorose assicurazioni del comandante del MACV). Al contrario nel gennaio 1968 furono le forze nemiche a passare all'offensiva generale mettendo in difficolt\u00e0, nonostante il fallimento tattico dei piani comunisti, le forze americane e il generale Westmoreland.\nL'inaspettata potenza e ampiezza della cosiddetta Offensiva del T\u00eat condusse ad un ripensamento generale della strategia americana; Johnson decise quindi di interrompere l'ulteriore rafforzamento delle forze americane previsto dai piani di Westmoreland e di fare i primi passi verso una \"de-escalation\" del conflitto; prima conseguenza di questi cambiamenti politico-strategici fu proprio la sostituzione del comandante del MACV (giugno 1968), con il generale Creighton Abrams, gi\u00e0 vice di Westmoreland dall'autunno 1967, a cui venne affidato il difficile compito di pianificare il progressivo ritiro delle forze americane e un contemporaneo rafforzamento delle forze sudvietnamite per impedire un crollo del regime filoamericano.\nFORZE STATUNITENSI IMPIEGATE IN VIETNAM DURANTE LA \"ESCALATION\", E SOLDATI MORTI IN COMBATTIMENTO\nLa \"vietnamizzazione\".\nIl compito del nuovo comandante del MACV era certamente particolarmente complesso; fin dagli ultimi periodi dell'amministrazione Johnson le forze americane non vennero ulteriormente incrementate e le operazioni offensive su grande scala vennero sensibilmente ridotte; inoltre, con l'insediamento della nuova presidenza di Richard Nixon, in pratica gli Stati Uniti rinunciarono alle prospettive di vittoria militare e optarono (secondo il famoso progetto di \"vietnamizzazione\" del conflitto) per un graduale e programmato decremento delle forze militari impegnate, opportunamente operato per fasi sulla base dei progressi mostrati dall'apparato militare sudvietnamita.\nAltri cardini della cosiddetta \"Dottrina Nixon\", furono appunto il rafforzamento delle forze armate del Vietnam del Sud, il potenziamento dei programmi di sviluppo civile e economico sviluppati dal CORDS (\"Civil Operations and Rural Development Support\", l'apparato burocratico e amministrativo civile dipendente dal MACV, guidato fin dalla sua costituzione nel 1967 da Robert Komer, e quindi da William Colby); e un complesso lavoro diplomatico per allentare il sostegno della Cina e dell'URSS al Vietnam del Nord.\nIl generale Abrams, quindi, dovette a malincuore abbandonare i grandiosi programmi offensivi e passare ad una cosiddetta strategia di \"reazione protettiva\"; per diminuire le perdite le forze americane adottarono uno schieramento difensivo e limitarono la loro partecipazione ad azioni aggressive. Il programma di vietnamizzazione adottato da Abrams prevedeva un ritiro delle forze americane in 14 fasi scaglionato in circa quattro anni; presentato il 1\u00ba febbraio 1969 (Progetto \"Una Guerra\") e ulteriormente perfezionato a luglio 1969 dopo un incontro tra il generale e Nixon, prese l'avvio con un primo rientro di 25.000 uomini (giugno 1969) e sarebbe proseguito nel corso del 1969, 1970 e 1971 con regolarit\u00e0, nonostante nuove crisi militari; nuovi impegni operativi (incursioni in Cambogia e in Laos); le nuove dolorose perdite e il notevole scadimento del morale e della disciplina tra i soldati americani, ormai coscienti dell'inutilit\u00e0 dei sacrifici e delle inesistenti prospettive di vittoria in questa sanguinosa e controversa guerra.\nIl programma di vietnamizzazione portato avanti con competenza e impegno dal generale Abrams, ottenne alcuni indubbi risultati; le perdite americane diminuirono costantemente, il governo sudvietnamita diede segni di consolidamento e fu in grado di sostenere la pericolosa Offensiva di Pasqua sferrata dalle forze nord-vietnamite e vietcong nella primavera 1972, indubbiamente anche grazie al sostegno massiccio delle forze aeree americane che ripresero, su decisione del presidente Nixon, i bombardamenti sul Vietnam del Nord (Operazione Linebacker).\nNel giugno 1972, Abrams cedette il comando del MACV, ormai responsabile di un complesso di forze enormemente ridotto, al generale Frederick Weyand che sovrintese al definitivo ritiro americano, sanzionato dagli accordi di pace di Parigi del 27 gennaio 1973. Era stata necessaria una nuova pesante campagna di bombardamento (Operazione Linebacker II) per concludere finalmente questi accordi con le controparti comuniste; Nixon sbandier\u00f2 propagandisticamente il raggiungimento della \"pace con onore\", e il MACV venne quindi ufficialmente sciolto il 29 marzo 1973 per essere sostituito da un modesto \"Defense Attach\u00e9 Office\" (Ufficio Addetto Militare) dipendente dall'ambasciata americana a Saigon.\nNel realt\u00e0 concreta, si trattava di una semplice tregua; il costante rafforzamento delle forze vietcong e nordvietnamite rimaste a sud; il progressivo indebolimento del governo sudvietnamita, minato dai contrasti interni e dalla corruzione, e non pi\u00f9 puntellato dal sostegno incondizionato degli Stati Uniti; il disimpegno definitivo americano dopo il crollo della presidenza Nixon a seguito dello Scandalo Watergate, decisero definitivamente l'esito della guerra che si sarebbe conclusa il 30 aprile 1975 con l'entrata delle forze nordvietnamite a Saigon e la completa vittoria delle forze comuniste in tutta la regione Indocinese.\nComandi subordinati del MACV.\nNel corso degli anni le principali organizzazioni direttamente dipendenti dal MACV furono:"}
{"id": "2955335", "revid": "287204", "url": "https://it.wikipedia.org/wiki?curid=2955335", "title": "Oblio (disambigua)", "text": ""}
{"id": "2955337", "revid": "1650990", "url": "https://it.wikipedia.org/wiki?curid=2955337", "title": "Vlad I Uzurpatorul", "text": "Biografia.\n\"Ban\" di Craiova, Vlad \"l'Usurpatore\" (\"Uzurpatorul\" in lingua rumena) approfitt\u00f2 della fuga in Transilvania del voivoda Mircea I cel B\u0103tr\u00e2n, pressato dalle truppe del sultano dell'Impero ottomano Bayezid I, per sottrargli il trono. Venne spodestato da Mircea dopo la Crociata di Nicopoli (1396).\nLe origini di Vlad I sono ad oggi ancora oggetto di dibattito. Rispetto alla normale tradizione che lo presenterebbe quale membro della schiatta dei Basarabidi (probabilmente figlio illigettimo di Radu I di Valacchia o Vladislav I di Valacchia, quindi fratellastro o cugino di primo grado di Mircea I cel B\u0103tr\u00e2n), recenti teorie hanno ipotizzato che Vlad fosse figlio di Dan I di Valacchia, fratello maggiore di Mircea, e quindi il primo membro della stirpe dei D\u0103ne\u0219ti."}
{"id": "2955342", "revid": "112808569", "url": "https://it.wikipedia.org/wiki?curid=2955342", "title": "Casa Vespucci", "text": "La casa Vespucci \u00e8 la casa dove ebbe origine la famiglia Vespucci, ramo di Amerigo, che si trova in via di Peretola 8, con risvolto su via delle Compagnie a Firenze. Fa parte dell'antico borgo di Peretola.\nStoria.\nIl carattere trecentesco dell'immobile la rende inconfondibile dalle case circostanti, in particolare per la caratteristica loggetta in facciata. La casa \u00e8 menzionata nella denunzia catastale del 1427, \u00ab...una casa nel popolo di Santa Maria a Peretola luogo detto sul canto della strada che va al Motrone\u00bb.\nDetta casa, con altre propriet\u00e0 nella zona, compare nelle denunce catastali successive fino al 1483 quando, i fratelli Antonio ed Amerigo il Navigatore nella qualit\u00e0 di eredi, vendono l'immobile al cugino Giovanni di Stagio Vespucci che l'abitava in affitto.\nDalla denunzia catastale del 1427 si deduce come Amerigo, nonno del Navigatore, si fosse gi\u00e0 stabilito in citt\u00e0 nel quartiere di Ognissanti.\nLe case dei Vespucci occupavano l'intero isolato oggi occupato dall'ospedale di San Giovanni di Dio, fondato da Simone Vespucci nel 1380, sotto il titolo di Santa Maria dell'Umilt\u00e0.\nLa casa originaria dei Vespucci venne identificata da Marco Conti nel 1963, pubblicata per la prima volta nel 1985, dello stesso anno la notizia sulla stampa cittadina."}
{"id": "2955343", "revid": "767487", "url": "https://it.wikipedia.org/wiki?curid=2955343", "title": "Arthur Lyon Bowley", "text": "Nel 1894 ottiene l'Adam Smith Prize della Universit\u00e0 di Cambridge.\nIn \"Mathematical Groundwork of Economics\"\ncerc\u00f2 di avvicinare gli economisti alle tecniche matematiche, essendo in ci\u00f2 il primo libro in inglese del genere. Port\u00f2 in tale occasione la Scatola di Edgeworth all'attenzione degli economisti al punto tale che a volte viene citata come \"Scatola di Edgeworth-Bowley\".\nNel 1935 gli viene assegnata la medaglia d'oro del premio Guy della Royal Statistical Society, nel 1938/39 era presidente della Econometric Society e dal 1938 al 1940 presidente della Royal Statistical Society."}
{"id": "2955345", "revid": "1061716", "url": "https://it.wikipedia.org/wiki?curid=2955345", "title": "Skullage", "text": "Skullage \u00e8 una raccolta del gruppo musicale Black Label Society, pubblicata nel 2009."}
{"id": "2955348", "revid": "287204", "url": "https://it.wikipedia.org/wiki?curid=2955348", "title": "Herculez Gomez", "text": ""}
{"id": "2955349", "revid": "119429673", "url": "https://it.wikipedia.org/wiki?curid=2955349", "title": "Radu I di Valacchia", "text": ""}
{"id": "2955358", "revid": "104485", "url": "https://it.wikipedia.org/wiki?curid=2955358", "title": "Danielle Campbell", "text": "Carriera.\nDanielle ha iniziato la sua carriera di attrice recitando nel 2007 in \"Prison Break\", dove \u00e8 comparsa in quattro episodi. Apparve anche in una pubblicit\u00e0 a livello nazionale per le Build-A-Bear Workshop e interpret\u00f2 il personaggio di \"Darla\" nel film del 2008 \"The Poker House\". Nel 2010 \u00e8 uscito il film Disney \"Starstruck - Colpita da una stella\" dove lei sar\u00e0 la protagonista, \"Jessica Olson\", con accanto l'attore Sterling Knight, inoltre Danielle ha firmato un accordo di sviluppo con la societ\u00e0. Sempre nel 2010 recita nella serie televisiva della Disney \"Zeke e Luther\", che va in onda su Disney XD. Nel 2011 recita nel film Prom - Ballo di fine anno di Joe Nussbaum come attrice non protagonista, nel ruolo di Simone.\nNel 2013 recita nel ruolo della strega Davina Claire nella serie tv The Originals.\nDal 2017 interpreta Eiffel in Runaways, la nuova serie targata Marvel Cinematic Universe.\nNel 2018 recita nel ruolo di Harper nella serie tv Famous in Love. Nel giugno dello stesso anno viene scelta come protagonista del nuovo teen drama Tell Me a Story.\nDoppiatrici italiane.\nNelle versioni in italiano delle opere in cui ha recitato, Danielle Campbell \u00e8 stata doppiata da:"}
{"id": "2955368", "revid": "610351", "url": "https://it.wikipedia.org/wiki?curid=2955368", "title": "Campionati europei giovanili di nuoto 1969", "text": "I II Campionati europei giovanili di nuoto e tuffi si sono disputati a Vienna dal 15 agosto al 17 agosto 1969.\nHanno partecipato alla manifestazione le federazioni iscritte alla LEN; questi sono i criteri di ammissione:"}
{"id": "2955370", "revid": "599013", "url": "https://it.wikipedia.org/wiki?curid=2955370", "title": "Ra\u00fal Fernandez Valverde", "text": ""}
{"id": "2955378", "revid": "1869172", "url": "https://it.wikipedia.org/wiki?curid=2955378", "title": "Vladislav I di Valacchia", "text": ""}
{"id": "2955379", "revid": "767487", "url": "https://it.wikipedia.org/wiki?curid=2955379", "title": "Pizzo Gaglianera", "text": "Il Pizzo Gaglianera (3.120\u00a0) \u00e8 una montagna delle Alpi dell'Adula nelle Alpi Lepontine. Si trova in Svizzera tra il Canton Ticino ed il Canton Grigioni.\nDescrizione.\nLa montagna si trova a nord del Passo della Greina e ad ovest del Piz Vial. Si pu\u00f2 salire sulla vetta partendo dalla Capanna Scaletta e passando per il Passo della Greina."}
{"id": "2955384", "revid": "24443", "url": "https://it.wikipedia.org/wiki?curid=2955384", "title": "Piz Gaglianera", "text": ""}
{"id": "2955385", "revid": "120839899", "url": "https://it.wikipedia.org/wiki?curid=2955385", "title": "Rein Taagepera", "text": "Si interessa di modelli quantitativo predittivi in ambito elettorale e partitico.\nBiografia.\nConsegu\u00ec nel 1965 il PH.D. in fisica presso la University of Delaware e nel 1969 presso la stessa universit\u00e0 il M.A. in \"relazioni internazionali\".\nDal 1986 al 1988 presidente della \"Association for the Advancement of Baltic Studies\".\nAttualmente \u00e8 professore ordinario all'Universit\u00e0 di Tartu."}
{"id": "2955386", "revid": "729019", "url": "https://it.wikipedia.org/wiki?curid=2955386", "title": "Raoul V Le Flamenc", "text": "Era figlio di Raoul IV Le Flamenc, signore di Cany, Varesnes e Beaulincourt, e di Marie sua sposa.\nBiografia.\nGuido conte di Fiandra gli assegn\u00f2 nel 1280 una rendita di 100 lire tornesi sulle entrate della contea.\nSi trova citato fra i partecipanti alla Crociata d'Aragona voluta da Filippo l'Ardito nel 1285; a quel tempo era gi\u00e0 stato nominato maresciallo di Francia; nel 1287 esercitava la carica contemporaneamente a Jean II d'Harcourt, come riportato da un atto reale di Filippo il Bello\nUn suo ritratto era conservato ancora nel XIX secolo nella galleria dei Marescialli alla reggia di Versailles.\nDiscendenza.\nSposato due volte, prima con Helvide de Conflans, poi con Jeanne de Chaumont, ebbe in tutto sei figli; l'erede Raoul, VI del nome, mor\u00ec alla battaglia di Courtrai, nel 1302."}
{"id": "2955388", "revid": "768068", "url": "https://it.wikipedia.org/wiki?curid=2955388", "title": "Lingua araba egiziana", "text": "L'arabo egiziano, localmente conosciuto come egiziano colloquiale (), o semplicemente ma\u1e63r\u012b (), \u00e8 il dialetto arabo vernacolare, parlato in Egitto.\nL'egiziano \u00e8 un dialetto della lingua araba, appartenente alla famiglia delle lingue afro-asiatiche ed ebbe origine nel Delta del Nilo, nel Basso Egitto: si evolse dall'arabo coranico (portato in Egitto, durante la conquista musulmana del VII secolo d.C.). La struttura grammaticale dell'arabo egiziano, \u00e8 influenzata dalla lingua copta (che era la lingua madre della stragrande maggioranza degli egiziani della Valle del Nilo, prima della conquista musulmana); il dialetto stesso, in seguito, fu influenzato anche da lingue straniere e coloniali come il francese, l'italiano, il greco, il turco ottomano e l'inglese. I cento milioni di egiziani parlano un continuum dialettale, di cui il cairota \u00e8 il pi\u00f9 importante. L'arabo egiziano \u00e8 compreso nella maggior parte dei paesi di lingua araba a causa dell'ampia influenza egiziana nella regione, soprattutto attraverso il cinema e la musica. Tutti questi fattori contribuiscono a renderlo la variet\u00e0 di arabo dialettale pi\u00f9 parlata e di gran lunga pi\u00f9 studiata nel mondo.\nSebbene sia principalmente una lingua parlata, la forma scritta \u00e8 usata in romanzi, opere teatrali e poesie (letteratura volgare), cos\u00ec come nei fumetti, nella pubblicit\u00e0, in alcuni giornali e nelle trascrizioni di canzoni popolari. Nella maggior parte degli altri media scritti e nei notiziari radiofonici e televisivi viene utilizzato l'arabo moderno standard (una lingua formale standardizzata basata sulla lingua del Corano, cio\u00e8 l'arabo classico). Il volgare egiziano \u00e8 quasi universalmente scritto in alfabeto arabo per l'utilizzo locale (sebbene sia comunemente trascritto in lettere latine o in alfabeto fonetico internazionale in testi e libri di linguistica finalizzati all'insegnamento a persone non madrelingua in modo da rendere adeguatamente le particolarit\u00e0 del vocalismo, che sarebbe altrimenti assente o reso in modo imperfetto, e della reale pronuncia di alcune consonanti diversa da quella dell'arabo moderno standard).\nDenominazione.\nGli egiziani, generalmente, definiscono la loro lingua \"arabo\" (\u0639\u0631\u0628\u0649, [\u02c8\u0295\u0251r\u0251bi:]) quando viene confrontata con lingue non arabe; \"egiziano colloquiale\" (\u0627\u0644\u0639\u0627\u0645\u064a\u0647 \u0627\u0644\u0645\u0635\u0631\u064a\u0647, [el.\u0295\u00e6m\u02c8mejj\u00e6 l.m\u0251s\u02e4\u02c8\u027eejj\u0251]) o semplicemente \"\u2018\u0101mmiyya\" (\u0639\u0627\u0645\u064a\u0629, \"colloquiale\") quando confrontata con l'arabo standard; \"dialetto egiziano\" (\u0627\u0644\u0644\u0647\u062c\u0647 \u0627\u0644\u0645\u0635\u0631\u064a\u0647, [el\u02c8l\u00e6h\u0261\u00e6 l.m\u0251s\u02e4\u02c8\u027eejj\u0251]) o semplicemente \"ma\u1e63r\u012b\" (\u0645\u064e\u0635\u0631\u0649, [\u02c8m\u0251s\u02e4\u027ei:], \"egiziano\") quando confrontata con altri dialetti arabi vernacolari. A volte, \u00e8 chiamata anche \"lingua egiziana moderna\" (\u0627\u0644\u0644\u063a\u0647 \u0627\u0644\u0645\u0635\u0631\u064a\u0647 \u0627\u0644\u062d\u062f\u064a\u062b\u0647, [el\u02c8lo\u0263\u00e6 l.m\u0251s\u02e4\u02c8\u027eejj\u0251 l.\u0127\u00e6\u02c8di\u02d0s\u00e6]).\nIl termine \"\"arabo egiziano\" viene solitamente usato come sinonimo di \"arabo cairota\"\" (una variante dell'arabo egiziano) mentre il nome nativo del Paese, \"Ma\u1e63r\", \u00e8 spesso usato localmente, per riferirsi al Cairo stesso. Come nel caso del francese parigino, l'arabo cairota \u00e8, di gran lunga, il dialetto pi\u00f9 diffuso nel Paese.\nDistribuzione geografica.\nIl numero totale di persone parlanti l'arabo egiziano \u00e8 di oltre 51 milioni, 49 milioni dei quali sono madrelingua egiziani (inclusi i diversi dialetti regionali). Inoltre, sono presenti comunit\u00e0 egiziane in Medio Oriente, in Europa, in Nord America, in Sud America, in Australia e nel Sud-est asiatico.\nTra le diverse variet\u00e0 dell'arabo, l'arabo egiziano (basato sul dialetto della capitale) \u00e8 l'unico ad essere diventato una lingua franca in altre aree del mondo arabo, principalmente per due motivi: la proliferazione e la popolarit\u00e0 dei film egiziani (e di altri media nella regione, dall'inizio del XX secolo), nonch\u00e9 il gran numero di insegnanti e professori egiziani che sono stati determinanti nella creazione dei sistemi scolastici di vari paesi della Penisola arabica e che hanno anche insegnato in quelle zone e in altri paesi come l'Algeria e la Libia. Inoltre, molti artisti libanesi preferiscono cantare in egiziano.\nNella parte sud del Paese \u00e8 invece diffusa un'altra variet\u00e0 dialettale di arabo detta \u1e63a\u2018\u012bd\u012b.\nL'arabo egiziano (quando viene utilizzato in documenti, mezzi di comunicazione, discorsi e, talvolta, a scopo liturgico), \u00e8 fortemente influenzato dall'arabo cairota con parole di origine neoaraba o \u00e8 caratterizzato da un continuo interscambio tra l'arabo cairota e l'arabo moderno standard.\nStoria.\nPrima della diffusione dell'Islam, l'arabo era parlato soltanto in alcune aree dell'Egitto come il deserto orientale e la penisola del Sinai. Tuttavia, gli egiziani della Valle del Nilo adottarono lentamente l'arabo come lingua scritta dopo la conquista musulmana dell'Egitto nel VII secolo; fino ad allora, avevano parlato la koin\u00e8 o l'egizio (nella sua forma copta). Un periodo di bilinguismo copto-arabo, nel Basso Egitto, dur\u00f2 per pi\u00f9 di tre secoli; il periodo sarebbe durato molto pi\u00f9 a lungo nel sud. L'arabo era gi\u00e0 familiare agli egiziani della valle anche quando veniva parlato in tutto il deserto orientale e nel Sinai ed era anche una lingua minoritaria di alcuni residenti della Valle del Nilo come i Qift (nell'Alto Egitto, attraverso il commercio preislamico con i Nabatei, nella penisola del Sinai e nella parte pi\u00f9 orientale del delta del Nilo). L'arabo egiziano inizi\u00f2 a prendere vita a Fustat, la prima capitale islamica dell'Egitto (ora parte del Cairo).\nUno dei primi utilizzi linguistici dell'arabo cairota \u00e8 presente in un documento del XVI secolo, intitolato \"Daf\u02bf al-\u02bei\u1e63r \u02bfan kal\u0101m ahl Mi\u1e63r\" (\u062f\u0641\u0639 \u0627\u0644\u0625\u0635\u0631 \u0639\u0646 \u0643\u0644\u0627\u0645 \u0623\u0647\u0644 \u0645\u0635\u0631 , \"La rimozione del fardello dalla lingua del popolo del Cairo\") di Yusuf al-Maghribi (\u064a\u0648\u0633\u0641 \u0627\u0644\u0645\u063a\u0631\u0628\u064a), contenente informazioni chiave sul primo arabo cairota e sulla situazione linguistica dell'Egitto nel Medioevo. Lo scopo principale del documento era mostrare che mentre il volgare cairota conteneva molti \"errori\" critici (rispetto all'arabo classico), secondo al-Maghribi era anche correlato all'arabo sotto altri aspetti. Con poche ondate di immigrazione dalla penisola arabica, come l'esodo dei Banu Hilal (che, in seguito, lasciarono l'Egitto e si stabilirono in Marocco e in Tunisia), e l'islamizzazione e arabizzazione in corso del paese, molteplici variet\u00e0 arabe (una delle quali fu l'arabo egiziano), soppiantarono lentamente il copto; i cronisti locali menzionano l'uso continuato del copto, come lingua parlata, fino al XVII secolo da parte delle contadine dell'Alto Egitto. Il copto oggi viene ancora utilizzato come lingua liturgica dalla Chiesa ortodossa copta.\nL'interesse per il volgare locale inizi\u00f2 nel 1800 (in opposizione alla lingua della classe dirigente, il turco) mentre stava prendendo forma il \"Movimento nazionale egiziano per l'autodeterminazione\". Per molti decenni a seguire, nei circoli intellettuali egiziani avvennero accese discussioni riguardo le questioni sulla riforma e la modernizzazione dell'arabo; le proposte andavano dallo sviluppo di neologismi alla sostituzione della terminologia arcaica, nell'arabo standard moderno, con la semplificazione delle regole sintattiche e morfologiche e l'introduzione di colloquialismi per completare anche l'\"egizianizzazione\" (\u062a\u0645\u0635\u064a\u0631, \"tam\u1e63\u012br\"), abbandonando il cosiddetto arabo standard moderno a favore del \"ma\u1e63r\u012b\" o arabo egiziano. All'inizio del 1900 molte parti della Bibbia furono pubblicate in arabo egiziano dalla Nile Mission Press.\nI fautori della riforma linguistica, in Egitto, inclusero Qasim Amin (che scrisse anche il primo trattato femminista egiziano), l'ex presidente dell'Universit\u00e0 egiziana, Ahmed Lutfi el-Sayed, e il noto intellettuale Salama Moussa. Adottarono un approccio modernista e laico e non furono d'accordo con la credenza che l'arabo fosse una lingua immutabile (a causa della sua associazione con il Corano). Il primo romanzo egiziano moderno, in cui i dialoghi furono scritti in volgare, fu \"Zaynab\" di Muhammad Husayn Haykal, nel 1913; mentre, nel 1932, l'intero Nuovo Testamento e alcuni libri dell'Antico Testamento vennero pubblicati in arabo egiziano; invece, fu solo nel 1966 che venne interamente scritto in arabo egiziano, il primo libro egiziano: \"Kantara Who Disbelieved\" di Mustafa Musharafa. Altri romanzieri importanti, come Ihsan Abdel Quddous e Y\u016bsuf Idr\u012bs, e poeti, come Salah Jahin, Abdel Rahman el-Abnudi e Ahmed Fouad Negm, contribuirono a consolidare la letteratura vernacolare, come genere letterario distinto.\nStatus.\nL'arabo egiziano non ha uno status ufficiale e non \u00e8 ufficialmente riconosciuto come lingua (anche se possiede un proprio codice lingua ISO); come in tutti i paesi di lingua araba, la legge costituzionale riconosce solo l'arabo standard come lingua ufficiale dello Stato."}
{"id": "2955389", "revid": "1445531", "url": "https://it.wikipedia.org/wiki?curid=2955389", "title": "Alfa Romeo 33.2", "text": ""}
{"id": "2955397", "revid": "729019", "url": "https://it.wikipedia.org/wiki?curid=2955397", "title": "Metropolitana di Guadalajara", "text": "La metropolitana leggera di Guadalajara, \u00e8 gestita da SITEUR (Sistema de Tren El\u00e9ctrico Urbano), serve i comuni di Guadalajara, Zapopan e Tlaquepaque, nello Stato di Jalisco, in Messico. Inaugurata nel 1989, il sistema dispone attualmente di due linee: la linea 1, che va da nord a sud, con 19 stazioni, e la linea 2, che va dal centro a est, con 10 stazioni.\nLinee.\nLinea 1.\nLa linea 1 corre da nord (North Outer Ring) a Sud (South Outer Ring), e le sue stazioni sono:\nLa linea 1 trasporta circa 20.307.655 di passeggeri l'anno.\nLinea 2.\nLa linea 2 corre dal centro (Ju\u00e1rez) ad est (Tetl\u00e1n), e le sue stazioni sono:\nLa linea 2 trasporta circa 2.123.005 passeggeri l'anno."}
{"id": "2955406", "revid": "491592", "url": "https://it.wikipedia.org/wiki?curid=2955406", "title": "Porte ad ala di gabbiano", "text": ""}
{"id": "2955408", "revid": "827882", "url": "https://it.wikipedia.org/wiki?curid=2955408", "title": "Rainbow Raider", "text": "Rainbow Raider, il cui vero nome \u00e8 Roy G. Bivolo, \u00e8 un personaggio immaginario dei fumetti DC Comics. Comparve per la prima volta in \"The Flash\" (vol. 1) n. 286 (giugno 1980), creato da \"Cary Bates\" e Don Heck.\nBiografia del personaggio.\nQuando era bambino, Roy G. Bivolo sogn\u00f2 sempre di assecondare il suo talento di artista, un alto obiettivo considerato che era daltonico. Spesso dipingeva ci\u00f2 che pensava essere bellissimi pezzi d'arte, solo per sentirsi dire che aveva invertito i colori. Suo padre, un optometrista e genio della tecnologia ottica, giur\u00f2 che avrebbe trovato una cura per la malattia di suo figlio. A causa della salute cagionevole, non riusc\u00ec a terminare il suo progetto, invece cre\u00f2 un paio di occhiali sofisticati che permettevano a Roy di creare raggi di luce solida colorata che rispecchiava i colori dell'arcobaleno. Sul letto di morte, suo padre gli present\u00f2 il suo dono. Non ci volle molto perch\u00e9 Roy trovasse un modo sinistro di usarlo.\nRoy, ora noto come Rainbow Raider, decise di darsi al crimine, perch\u00e9 il mondo non apprezzava la sua arte, scegliendo come obiettivi le gallerie d'arte: non potendo apprezzare le grandi opere d'arte a causa del suo daltonismo, allora non avrebbe potuto farlo nessun altro. Durante questo periodo si scontr\u00f2 con Flash e diede inizio ad una rivalit\u00e0 andata avanti per anni. In seguito si batt\u00e9 anche contro Booster Gold.\nRainbow Raider prese parte alla rivolta avvenuta nella prigione di Belle Reve in \"JLA\" n. 34 dove attacc\u00f2 Kyle Rayner. Fu sconfitto con un pugno da Zauriel. Fu presente in \"JLA-80 Page Giant\" n. 1, dove discuteva degli altri criminali con Sonar II.\nVenne ucciso dalla criminale Blacksmith quando lo impal\u00f2 con il suo ultimo pezzo d'arte. Dopo la sua morte, si form\u00f2 una squadra di super criminali che indossavano i colori dell'arcobaleno, che, in suo onore, si fecero chiamare i Rainbow Raiders. In \"Blackest Night\" n. 3, fu un membro rianimato del Corpo delle Lanterne Nere.\nPoteri e abilit\u00e0.\nI poteri di Rainbow Raider derivano interamente dagli occhiali speciali che indossa: questi gli permettono di proiettare raggi solidi di arcobaleno che pu\u00f2 utilizzare come arma offensiva o come mezzo per viaggiare. In pi\u00f9, pu\u00f2 coprire le persone con un determinato colore per indurre determinate emozioni: per esempio, coprendo una persona con il colore blu, la rende triste.\nNome.\nIl suo nome, Roy G. Bivolo, venne creato sulla base dell'acronimo \"ROYGBIV\" (\"roy-gee-bihv\"), un nome mnemonico per i colori dell'arcobaleno: Red, Orange, Yellow, Green, Blue, Indigo, Violet (dall'inglese, rosso, arancione, giallo, verde, blu, indaco, viola).\nAltre versioni.\nUna versione diversa di Rainbow Raider comparve in \"House of Mystery\" n. 167. In questa versione \u00e8 il Dr. Quin che combatte contro Robby Reed. Ogni colore dell'arcobaleno che attiva, realizza un potere diverso.\nIn altri media.\nRoy Bivolo appare nella serie televisiva The Flash, in cui \u00e8 un metaumano capace di indurre rabbia nelle persone grazie ai raggi rossi che spara dagli occhi."}
{"id": "2955409", "revid": "1613450", "url": "https://it.wikipedia.org/wiki?curid=2955409", "title": "Eric Shea", "text": "Biografia.\nNato a Los Angeles (California) intraprende la carriera di attore bambino al pari dei fratelli Christopher e Stephen. Uno dei bambini a contratto per la Disney, \u00e8 noto soprattutto per le sue interpretazioni nei film \"Appuntamento sotto il letto\" (1968) e \"L'avventura del Poseidon\" (1972) e nelle serie televisive \"Anna e io\" (\"Anna and the King\", 1972) e \"Mary Hartman, Mary Hartman\" (1976-77).\nLasciato il mondo dello spettacolo alla fine degli anni settanta, nella vita lavora come tecnico elettricista."}
{"id": "2955414", "revid": "729019", "url": "https://it.wikipedia.org/wiki?curid=2955414", "title": "Metropolitana di Maracaibo", "text": "La metropolitana di Maracaibo \u00e8 una rete di linee metropolitane che serve la citt\u00e0 di Maracaibo, in Venezuela, nota anche come metropolitana del \"Sol Amado\". La metropolitana serve la citt\u00e0 di Maracaibo e i suoi sobborghi. Attualmente la rete \u00e8 composta da una linea, con sei stazioni ed un'estensione di \u00e8 6,9\u00a0km. La metropolitana \u00e8 stata costruita dal governo della citt\u00e0 di Maracaibo e dal governo nazionale venezuelano.\nAttualmente la metro \u00e8 composta da una sola linea. La linea 1 \u00e8 stata aperta in forma gratuita tra \"Altos de La Vanega\" ed \"El Varillal\" (con 2 fermate aperte) il 25 novembre del 2006, mentre le restanti fermate sono state aperte tra il 2007 e il 2009. Esistono sulla carta progetti di ampliamento delle tratte gi\u00e0 esistenti e il progetto di una nuova linea metropolitana, la linea 2, con la quale, secondo le stime, il numero dei passeggeri dovrebbe aumentare a 200.000 al giorno.\nLa rete \u00e8 gestita dalla \"IAFE\"\nStoria.\nIl progetto.\nIl progetto della metropolitana di Maracaibo risale agli anni '90 da parte degli organismi della citt\u00e0, ma il progetto fu rinviati per varie ragioni tra cui la mancanza di fondi e il disinteresse della proposta. All'inizio del secolo XXI \u00e8 stata ripresa l'idea di realizzare un sistema di trasporto massivo che fosse a servizio della citt\u00e0.\nNel 2003 il ministero delle infrastrutture, la citt\u00e0 di Maracaibo e la \"Compa\u00f1\u00eda Metro de Maracaibo\" collocarono ufficialmente la prima pietra dell'opera. Nel luglio 2006 vennero consegnati i primi treni che entrarono in servizio sulla linea.\nL'inaugurazione.\nLa societ\u00e0 Siemens \u00e8 responsabile per il sistema di automatizzazione, segnalazione, elettrificazione e comunicazione della linea 1. Inoltre ha fornito i treni che viaggiano su tale linea. Le prime due stazioni della linea 1 entrarono in funzione il 25 novembre del 2006, mentre le restanti fermate sono state aperte tra il 2007 e il 2009.\nRete.\nLa rete \u00e8 composta da una linea:\nStazioni.\nNell'elenco che segue, a fianco ad ogni stazione, sono indicati i servizi presenti e gli eventuali interscambi ferroviari.\nServizio.\nTitolo di viaggio.\nIl costo del biglietto generico della metropolitana \u00e8 di 4 BsF (Bol\u00edvar venezuelano) e di 1,20 BsF per gli studenti.\nOrari.\nLa linea effettua servizio dalle ore 6:00 fino alle ore 20:00 dal luned\u00ec al venerd\u00ec; il sabato, la domenica e i festivi, invece, le corse vengono effettuate dalle ore 8:00 alle ore 18:00.\nProlungamenti e progetti.\nLinea 1.\n\u00c8 in fase di progettazione un prolungamento della linea 1 a nord con la costruzione di 3 fermate per un totale di 2,9\u00a0km.\nLinea 2.\nOltre al prolungamento della linea 1 \u00e8 anche in fase di progettazione la costruzione della linea 2, che prevede la costruzione di 3 fermate per un totale di 9,7\u00a0km."}
{"id": "2955416", "revid": "1869172", "url": "https://it.wikipedia.org/wiki?curid=2955416", "title": "Nicolae Alexandru", "text": ""}
{"id": "2955418", "revid": "300067", "url": "https://it.wikipedia.org/wiki?curid=2955418", "title": "Campionati del mondo di triathlon del 1998", "text": "I Campionati del mondo di triathlon del 1998 (X edizione) si sono tenuti a Losanna, Svizzera in data 30 agosto 1998.\nTra gli uomini ha vinto per la quarta volta il britannico Simon Lessing, mentre la gara femminile \u00e8 andata all'australiana Joanne King.\nLa gara \"junior\" ha visto trionfare il britannico Tim Don e per la seconda volta consecutiva l'australiana Nicole Hackett."}
{"id": "2955440", "revid": "33689", "url": "https://it.wikipedia.org/wiki?curid=2955440", "title": "En plain air", "text": ""}
{"id": "2955457", "revid": "2048388", "url": "https://it.wikipedia.org/wiki?curid=2955457", "title": "Campionati del mondo di triathlon del 1997", "text": "I Campionati del mondo di triathlon del 1997 (IX edizione) si sono tenuti a Perth, Australia in data 16 novembre 1997.\nTra gli uomini ha vinto l'australiano Chris McCormack, mentre la gara femminile \u00e8 andata per la seconda volta alla sua connazionale Emma Carney.\nLa gara \"junior\" ha visto trionfare l'ucraino Andriy Glushchenko e l'australiana Nicole Hackett."}
{"id": "2955463", "revid": "4252", "url": "https://it.wikipedia.org/wiki?curid=2955463", "title": "Monastero di Snagov", "text": "Il monastero di Snagov \u00e8 un monastero ortodosso fondato nel 1408 da Mircea il Vecchio di Valacchia su un'isola nel lago di Snagov, situato trentacinque chilometri a nord di Bucarest. L'edificio ha guadagnato una certa fama a partire dal 1933, quando gli scavi archeologici \"in situ\" portarono al rinvenimento di una cripta poi identificata come la tomba di Dracula.\nStoria.\nFondato dal voivoda (principe) Mircea il Vecchio, il monastero costitu\u00ec intorno a s\u00e9 una comunit\u00e0 che si stanzi\u00f2 sulle rive del lago originando l'attuale citt\u00e0 di Snagov.\nLa struttura.\nL'attuale chiesa del monastero risale all'inizio del XVI sec. Le celle e le altre costruzioni sono scomparse e solo qualche rovina attesta l'esistenza del vecchio convento (XIV-XV sec.). Stando alla cronaca ufficiale valacca, la ristrutturazione sarebbe stata avviata da Vlad l'Impalatore (il Dracula di Bram Stoker).\nI restauri iniziati nel XX secolo hanno restituito all'edificio l'aspetto di un tempo: gli affreschi del XVI secolo hanno rivelato alcuni ritratti principeschi degli anni 1550-1560, piuttosto ben conservati. Non si sono per\u00f2 rinvenute testimonianze artistiche legate a Vlad III o ai suoi discendenti.\nLa tomba di Dracula.\nGli scavi archeologici del biennio 1932-1933 hanno rinvenuto, sotto ad una lastra votiva posta davanti all'iconostasi, una cripta dentro la quale si suppone sia stato inumato il voivoda Vlad l'Impalatore."}
{"id": "2955464", "revid": "729019", "url": "https://it.wikipedia.org/wiki?curid=2955464", "title": "Rainbow Raiders", "text": "I Rainbow Raiders sono un gruppo di personaggi dei fumetti di Flash.\nStoria.\nDopo il decesso del primo Capitan Boomerang, ci fu un funerale a cui partecip\u00f2 ogni criminale che ebbe a che fare con Flash. Tra la grande folla ci fu un eclettico gruppo di metaumani che si fecero chiamare \"Rainbow Raiders\", in onore del fu criminale, nemico di Flash, Rainbow Raider. I loro sentimenti, espressi durante il servizio, sembrano denotare un gruppo relativamente nuovo sulla scena, avendo poca esperienza del lavoro in squadra.\nFu durante la seconda invasione del Sindacato del crimine alla Terra che i Raiders entrarono in azione. In \"Justice League of America\" n. 110 (2004), attaccarono Missoula Country, i Laboratori S.T.A.R. del Montana. Johnny Quick e Power Ring che si travestirono da Flash e Lanterna Verde per una missione sotto copertura, combatt\u00e9 il gruppo sul terreno del laboratorio. La battaglia and\u00f2 male per i due. Alcuni civili di passaggio, credendo che i loro amati eroi fossero in difficolt\u00e0, attaccarono i criminali, permettendo a Johnny Quick e Power Ring di riprendersi e sconfiggere il gruppo.\nUna pagina cancellata di \"Blackest Night: Director's Cut\" rivel\u00f2 che i Raiders stavano originariamente commettendo omicidi di massa per far parte del Corpo delle Lanterne Nere. Tuttavia, tagliarono ogni collegamento emozionale sufficiente abbastanza da attirare l'attenzione degli anelli neri del potere, e cos\u00ec, non dovettero resuscitare.\nMembri.\nCome il Rainbow Raider originale, i membri del team assunsero il nome dei colori dello spettro visibile, ognuno avente un'apparenza simbolicamente collegata ai propri colori.\nIl gruppo sembr\u00f2 anche lavorare con un capo saltuario di nome \"Computron\", una versione migliorata del nemico di Flash, il criminale Colonnello Computron. Computron fu ucciso a Santa Prisca dal criminale brasiliano Fire durante una missione di Checkmate."}
{"id": "2955471", "revid": "1305772", "url": "https://it.wikipedia.org/wiki?curid=2955471", "title": "Johanna (brano musicale)", "text": "Johanna \u00e8 una canzone del musical \"\" di Stephen Sondheim.\nInterpreti storici.\nNel debutto a Broadway del 1979 la canzone ed il ruolo di Anthony Hope furono assegnati all'attore e cantante canadese Victor Garber.\nTre anni dopo, in occasione delle riprese video del musical, il ruolo fu affidato a Cris Groenendaal.\nQuesta canzone fu affidata ad artisti del mondo del musical come Hugh Panaro, Howard McGillin, Davis Gaines, David Shannon e Anthony Warlow.\nIn \"Sweeney Todd in concert\" del 2001 la canzone fu affidata a Davis Gaines.\nNel film del 2007 \"Sweeney Todd - Il diabolico barbiere di Fleet Street\" di Tim Burton la canzone viene cantata da Jamie Campbell Bower, che ottenne il favore della critica.\nNel musical.\nAnthony, innamoratosi di Johanna, le dedica questa canzone con cui le promette di liberarla dalle grinfie dello spregevole Giudice Turpin.\nLa canzone viene ripresa pi\u00f9 volte nel corso del musical:\nLa canzone.\nLa canzone \u00e8 la pi\u00f9 famosa del musical e una delle pi\u00f9 famose di Broadway.\nRisulta gradevole e orecchiabile all'interno di un musical cupo con impostazione lirica come questo."}
{"id": "2955476", "revid": "124513048", "url": "https://it.wikipedia.org/wiki?curid=2955476", "title": "Enigma Records", "text": "La Enigma Records \u00e8 stata un'etichetta discografica indipendente statunitense specializzata in vari generi musicali tra cui punk, alternative rock e heavy metal. Inizialmente fu solo una sottoetichetta della Greenworld Distribution, dalla quale si divise nel 1985.\nLa Enigma fu fondata nel 1981 in California dai fratelli William e Wesley Hein, ai quali si aggiunse in seguito un terzo socio, Jim Martone. \nI dischi dell'etichetta furono per la maggior parte stampati e distribuiti dalla Capitol/EMI. Nel 1991 fu effettuata una fusione tra la Enigma e la Restless Records: da allora il catalogo dell'etichetta \u00e8 in gran parte posseduto dalla Rykodisc, mentre i diritti per i dischi dei Poison e dei Red Hot Chili Peppers appartengono alla Capitol.\nTra gli artisti pi\u00f9 importanti dell'etichetta di segnalano Poison, 45 Grave, Agent Orange, Devo, Don Dixon, Hurricane, Ronnie Montrose, Ratt, Joshua, Red Hot Chili Peppers, Slayer, Saxon, TSOL e Wire."}
{"id": "2955479", "revid": "117935159", "url": "https://it.wikipedia.org/wiki?curid=2955479", "title": "Ausi\u00e0s March", "text": "Biografia.\nNon si \u00e8 certi se il luogo di nascita di Ausi\u00e0s March sia stato Valencia, Gandia o Beniarj\u00f3.\nIl poeta era figlio di Pere March ed Elionor Ripoll, sposatisi a Valencia il 2 settembre del 1379. Da questa unione sarebbe nata anche una figlia, Peirona (morta nel 1472), sordomuta; inoltre, Pere March aveva avuto gi\u00e0 altri tre figli da un precedente matrimonio.\nPer Pere March, che aveva quasi 60 anni, l'ultimo figlio maschio era destinato a divenire il suo prediletto, al punto che, poco prima di morire, design\u00f2 Ausi\u00e0s come erede universale di tutti i suoi beni, rendendolo capostipite del ramo valenzano della famiglia.\nAusi\u00e0s segu\u00ec la tradizione familiare, divenendo cavaliere pur abbinando il mestiere delle armi a una solida formazione culturale. In questo fu fondamentale l'intervento di suo padre, che era uno dei vassalli del duca di Gandia, Alfonso IV di Aragona, e tenne per suo figlio un posto riservato a corte come aspirante cavaliere. D'altra parte, Pere March era un poeta affermato e possedeva una ricca biblioteca, il che influ\u00ec sulla formazione del giovane Ausi\u00e0s, come anche la frequentazione dei centri culturali di Sant Jeroni de Cotalba e la corte ducale di Gandia.\nDopo la morte del padre, avvenuta il 7 giugno del 1413, Ausi\u00e0s, che aveva tredici anni, rimase sotto la tutela di sua madre Elionor e gradualmente inizi\u00f2 ad assumere gli oneri e gli onori del suo lignaggio. Nel 1415, una missiva della Cancelleria reale lo convoc\u00f2 a corte per le celebrazioni della nobilt\u00e0 alla Seu di Val\u00e8ncia. In questa corte, giunger\u00e0 ben presto, come successore di Alfonso IV, Alfonso il Magnanimo, di cui Ausi\u00e0s sar\u00e0 servente."}
{"id": "2955483", "revid": "729019", "url": "https://it.wikipedia.org/wiki?curid=2955483", "title": "Schwere Panzerabteilung 502", "text": "Lo Schwere Panzerabteilung (battaglione carri pesanti) 502 fu un reparto corazzato indipendente equipaggiato con carri pesanti che oper\u00f2 nella Wehrmacht durante la seconda guerra mondiale. Fu il primo reparto a ricevere, nel tardo 1942, i primi Panzer VI Tiger I. Combatt\u00e9 praticamente sul solo fronte orientale distruggendo durante tutto il corso della guerra 1.400 carri nemici e oltre 2.000 cannoni, divenendo il secondo reparto con pi\u00f9 vittorie di tutto l'esercito tedesco."}
{"id": "2955485", "revid": "599013", "url": "https://it.wikipedia.org/wiki?curid=2955485", "title": "Antonio Ghelfi", "text": "Carriera.\nHa giocato in massima serie con la maglia del ."}
{"id": "2955499", "revid": "56620", "url": "https://it.wikipedia.org/wiki?curid=2955499", "title": "Primo governo Richelieu", "text": ""}
{"id": "2955501", "revid": "767487", "url": "https://it.wikipedia.org/wiki?curid=2955501", "title": "Leckihorn", "text": "Il Leckihorn (3.068\u00a0) \u00e8 una montagna delle Alpi del Monte Leone e del San Gottardo nelle Alpi Lepontine, sita in Svizzera, tra il Canton Vallese ed il Canton Uri.\nDescrizione.\nHa due vette principali: il Gross Leckihorn (3.068\u00a0m) ed il Chli Leckihorn (3.023\u00a0m). L'ascesa pu\u00f2 essere effettuata partendo dalla Rotondoh\u00fctte (2.570\u00a0m)."}
{"id": "2955505", "revid": "24443", "url": "https://it.wikipedia.org/wiki?curid=2955505", "title": "Gross Leckihorn", "text": ""}
{"id": "2955509", "revid": "24443", "url": "https://it.wikipedia.org/wiki?curid=2955509", "title": "Chli Leckihorn", "text": ""}
{"id": "2955516", "revid": "2048388", "url": "https://it.wikipedia.org/wiki?curid=2955516", "title": "Campionati del mondo di triathlon del 1996", "text": "I Campionati del mondo di triathlon del 1996 (VIII edizione) si sono tenuti a Cleveland, Stati Uniti d'America in data 24 agosto 1996.\nTra gli uomini ha vinto per la terza volta (seconda consecutiva) il britannico Simon Lessing, mentre la gara femminile \u00e8 andata all'australiana Jackie Gallagher.\nLa gara \"junior\" ha visto trionfare il francese Sebastien Berlier e l'australiana Joanne King."}
{"id": "2955523", "revid": "352448", "url": "https://it.wikipedia.org/wiki?curid=2955523", "title": "Trasformazioni di gauge", "text": ""}
{"id": "2955544", "revid": "709406", "url": "https://it.wikipedia.org/wiki?curid=2955544", "title": "Alginato", "text": ""}
{"id": "2955547", "revid": "290948", "url": "https://it.wikipedia.org/wiki?curid=2955547", "title": "Violetto minerale", "text": ""}
{"id": "2955549", "revid": "290948", "url": "https://it.wikipedia.org/wiki?curid=2955549", "title": "Violetto di Borgogna", "text": ""}
{"id": "2955551", "revid": "290948", "url": "https://it.wikipedia.org/wiki?curid=2955551", "title": "Violetto di Norimberga", "text": ""}
{"id": "2955552", "revid": "767487", "url": "https://it.wikipedia.org/wiki?curid=2955552", "title": "Alpersch\u00e4llihorn", "text": "L'Alpersch\u00e4llihorn (3.039\u00a0) \u00e8 una montagna delle Alpi dell'Adula nelle Alpi Lepontine. Si trova nel Canton Grigioni (Svizzera).\nDescrizione.\nLa montagna \u00e8 collocata nei Monti dello Spluga tra i comuni di Sufers, Spl\u00fcgen e Safiental."}
{"id": "2955553", "revid": "2048388", "url": "https://it.wikipedia.org/wiki?curid=2955553", "title": "Campionati del mondo di triathlon del 2005", "text": "I Campionati del mondo di triathlon del 2005 (XVII edizione) si sono tenuti a Gamag\u014dri, Giappone in data 10 settembre 2005.\nTra gli uomini ha vinto per la terza volta l'australiano Peter Robertson, mentre la gara femminile \u00e8 andata alla sua connazionale Emma Snowsill, che per la seconda volta si \u00e8 aggiudicata la rassegna iridata. La gara \"Under 23\" \u00e8 andata allo statunitense Jarrod Shoemaker e alla neozelandese Andrea Hewitt.\nLa gara \"junior\" ha visto trionfare lo statunitense Steve Duplinsky, mentre tra le donne ha vinto la portoghese Anais Moniz.\nIl titolo di Campione del mondo di triathlon della categoria \"under 23\" \u00e8 andato allo statunitense Jarrod Shoemaker. Tra le donne si \u00e8 aggiudicata il titolo di Campionessa del mondo di triathlon della categoria \"under 23\" la neozelandese Andrea Hewitt."}
{"id": "2955554", "revid": "414902", "url": "https://it.wikipedia.org/wiki?curid=2955554", "title": "Trasgressioni", "text": ""}
{"id": "2955563", "revid": "290948", "url": "https://it.wikipedia.org/wiki?curid=2955563", "title": "Teorema \u220f", "text": ""}
{"id": "2955573", "revid": "1934238", "url": "https://it.wikipedia.org/wiki?curid=2955573", "title": "Cane da lupo di Saarloos", "text": "Il cane da lupo di Saarloos (anche chiamato \"Saarlooswolfhond\" o \"Saarloos Wolfdog\") \u00e8 un cane da compagnia del gruppo pastori e bovari, originario dei Paesi Bassi.\nStoria.\nNel 1932 Leendert Saarloos, olandese di Dordrecht, incroci\u00f2 un cane da pastore tedesco da utilit\u00e0, maschio di nome \"Gerard van der Fransenum\" e una femmina di lupo di origine siberiana/europea, chiamata \"Fleuri\", per ottenere una nuova razza meno socializzata con gli esseri umani. Mediante la selezione delle successive generazioni di discendenza paterna, Saarloos diede luogo a una nuova razza denominata inizialmente \"Cane lupo europeo\".\nI primi soggetti, data la loro attitudine, furono impiegati come cani-guida per persone non vedenti. In seguito, durante la selezione, fu reintrodotto sangue di lupo, rendendo i successivi individui inadatti a qualsiasi tipo di lavoro, tra cui la guida delle persone non vedenti. La razza fu riconosciuta dal FCI nel 1975 con la denominazione \"cane lupo di Saarloos\", in memoria del suo creatore.\nStandard di razza.\nLa coda \u00e8 inserita molto bassa e, a riposo, portata \"a sciabola\". I colori accettati sono dal nero scuro al nero chiaro, dal marrone chiaro al marrone scuro, dal crema molto chiaro al bianco. Il pelo \u00e8 \"a bastone\", ovvero compatto e aderente, con sottopelo fitto e lanoso e pelo di copertura ruvido e lungo. Gli occhi sono di media grandezza, a mandorla, un po' di traverso e di colore ambrato. Di media lunghezza sono le orecchie, inserite all'altezza del cranio, terminano a punta partendo da una base larga. Testa proporzionata al corpo dalla caratteristica forma lupoide. Cranio largo e piatto. Stop leggero.\nCarattere.\n\u00c8 un cane pieno di energia, fiero ed indipendente. Grazie alla sua intelligenza impara presto i comandi, ma la sua obbedienza difficilmente \u00e8 assoluta. Non si sottomette. Mostra una fedelt\u00e0 e un attaccamento assoluto nei confronti del padrone. Con gli estranei \u00e8 riservato e diffidente. La riservatezza e l'istinto di fuga, ereditate dal lupo, sono caratteristiche del cane lupo di Saarloos e vanno mantenute come particolarit\u00e0 della razza. In situazioni di costrizione e impossibilit\u00e0 alla fuga, per esempio al guinzaglio, pu\u00f2 apparire come un cane pauroso.&lt;ref name=\"www.enci.it/documenti/standard/311.pdf\"&gt; Standard FCI/Enci.&lt;/ref&gt;\nIn questa razza la socializzazione, graduale, \u00e8 di massima importanza per avere soggetti adulti equilibrati. Non sono cani da guardia, non attaccherebbero mai l'uomo. Inoltre \u00e8 un cane molto tranquillo\nCure.\nNon ha bisogno di particolari cure. Il Saarloos gode, normalmente, di ottima salute. La vita media \u00e8 piuttosto lunga, per un cane di questa taglia. Non \u00e8 difficile trovare esemplari di 13 o 14 anni. Per il mantello: sono sufficienti alcune periodiche spazzolate. Non si deve invece trascurare il suo bisogno di moto e garantirgli delle passeggiate tutti i giorni. Soffre il caldo molto pi\u00f9 del freddo.\nDiffusione.\nIl primo esemplare di cane lupo di Saarloos \u00e8 stato importato in Italia da Carlo Papini nel 1996 e si chiamava \"Nojah Nehkrid O' Ninho De Passaros\". Nel 2004 non sono stati iscritti cuccioli ai libri genealogici ENCI, nel 2003 \u00e8 stato venduto un solo cucciolo come nel 2000. Dal 2006 al 2009, alcuni soggetti sono stati importati in Italia e vengono soventemente esposti in diverse manifestazioni cinotecniche. Nel 2012 sono stati contati 6 cuccioli."}
{"id": "2955575", "revid": "149727", "url": "https://it.wikipedia.org/wiki?curid=2955575", "title": "Lagaar", "text": ""}
{"id": "2955577", "revid": "56620", "url": "https://it.wikipedia.org/wiki?curid=2955577", "title": "Schwere-Panzer-Abteilung 502", "text": ""}
{"id": "2955581", "revid": "1327519", "url": "https://it.wikipedia.org/wiki?curid=2955581", "title": "Riccardo Brengola", "text": "Biografia.\nRiccardo Brengola nasce a Napoli il 18 marzo 1917 da Carlo e da Maria Esposito. Il padre, violoncellista, si \u00e8 dedicato anche alla liuteria, ma le durissime condizioni economiche dell'immediato dopoguerra lo spingono, nel 1919, a emigrare con la moglie e il figlio a Casablanca, in Marocco, dove apre un negozio di strumenti musicali, spartiti e dischi. \nQuando Riccardo compie tre anni, Carlo decide di farne un violinista e gli costruisce con le sue mani il primo violino impartendogli lui stesso le lezioni. Il piccolo ha talento e gli insegnamenti paterni gli permettono, in breve, di eseguire in pubblico alcune musiche arabe. A sei anni viene iscritto al Conservatorio di musica e decorazioni di Casablanca e il suo maestro \u00e8 Lucien Salin, proveniente dalla scuola di Lucien Capet. \nContemporaneamente al conservatorio, il bambino frequenta la scuola elementare spagnola dove fra l\u2019altro \u00e8 costretto a imparare la sua quarta lingua: parla infatti francese, arabo e napoletano, mentre ancora ignora l'italiano. A undici anni si diploma al Conservatorio e nel 1929 Mussolini gli assegna una borsa di perfezionamento, consentendogli di trasferirsi a Roma, dove entra a far parte della scuola di Arrigo Serato. A distanza di qualche anno si diploma all'Accademia di Santa Cecilia di Roma e all'Accademia Musicale Chigiana di Siena, fondata, quest\u2019ultima, nel 1932 dal conte Guido Chigi Saracini, grande mecenate della musica italiana. Grazie alla sua straordinaria lungimiranza e generosit\u00e0, la nuova istituzione diventa rapidamente punto di riferimento imprescindibile anche della musica internazionale.\nBrengola partecipa allora a molti concorsi e vince premi prestigiosi, fra cui quello che a Taormina riunisce i vincitori di tutte le Rassegne nazionali del Premio Nicol\u00f2 Paganini, e il Premio della Accademia Chigiana per il perfezionamento. Nel 1937 \u00e8 l'unico italiano tra i vincitori del Primo concorso internazionale E. Ysaye di Bruxelles. Nel 1946 si aggiudica il primo premio del Concorso internazionale di esecuzione musicale di Ginevra.\nIntanto, nel 1938, ha conosciuto a Siena la pianista Giuliana Bordoni, allieva del corso di perfezionamento di Alfredo Casella all'Accademia Chigiana. Lei ha diciotto anni, lui ventuno. Si sposano nel 1941, nella cappella del palazzo Chigi Saracini, sede dell'Accademia Chigiana: un matrimonio che dura quasi sessant'anni e dal quale nascono tre figli. Insieme formano anche un duo stabile che ha notevoli riconoscimenti in numerosi concerti in Italia e all'estero e che per la Rai registra, fra l'altro, l'integrale delle sonate di W. A. Mozart.\nNel 1939 il conte Chigi decide di fondare un nuovo complesso di musica da camera chiamato Quintetto Chigiano e, per costituirlo, sceglie alcuni dei migliori allievi dell\u2019Accademia: Brengola, primo violino; Ferruccio Scaglia secondo violino (successivamente Mario Benvenuti e Angelo Stefanato); Giovanni Leone, viola; Lino Filippini, violoncello; Sergio Lorenzi, pianoforte). In pochi anni il Quintetto si conquista una fama internazionale, compie \"tourn\u00e9es\" in tutto il mondo e viene riconosciuto come uno dei migliori complessi con quell\u2019organico. Malgrado ci\u00f2, Brengola non smetter\u00e0 mai di affiancare all\u2019attivit\u00e0 cameristica quella di solista e direttore d'orchestra, disciplina, quest\u2019ultima, alla quale si dedica dopo aver seguito i corsi di Paul van Kempen alla Chigiana. \nNel 1941 viene nominato insegnante di ruolo per meriti eccezionali al Conservatorio di Pesaro; poi sar\u00e0 la volta di Venezia, Bologna, Napoli, Roma. Nel 1946 il conte gli affida la titolarit\u00e0 del corso di Musica di Insieme all'Accademia Chigiana, che conserva fino al 1997.\nNel 1966, l\u2019anno dopo la morte di Guido Chigi, il Quintetto si trasforma nel Sestetto Chigiano d'Archi: ne fanno parte, oltre a Brengola, Giovanni Guglielmo (secondo violino), Mario Benvenuti e Tito Riccardi (viole), Alain Meunier e Adriano Vendramelli (violoncelli).\nBrengola \u00e8 per molti anni docente di Musica da Camera presso i Corsi di perfezionamento dell'Accademia di Santa Cecilia a Roma, di cui \u00e8 Accademico e membro del Consiglio di Amministrazione, e tiene corsi e seminari nelle pi\u00f9 prestigiose istituzioni musicali del mondo, fra le quali quelle che hanno sede a Buenos Aires, Barcellona, Dublino e Tokyo.\nNel corso della sua carriera suona numerosi strumenti: ricordiamo soprattutto i violini del liutaio bolognese Ansaldo Poggi, il \"Contessa Crespi\"(1747) di G.B. Guadagnini, il \"Conte di Fontana\" (1702) di A. Stradivari appartenuto a David Oistrakh e, negli anni Ottanta, uno strumento di Roberto Regazzi, liutaio bolognese.\nLa sua intensa attivit\u00e0 concertistica \u00e8 particolarmente dedicata alla riscoperta di opere di Boccherini per pianoforte e violino e per quintetto e sestetto, registrate anche su disco, e alla musica del Novecento, di cui \u00e8 uno dei primi estimatori e un grande comunicatore: esegue, spesso in prima assoluta, lavori di Alfano, Mortari, Frazzi, Martucci, Malipiero, Casella, Ferrari, Respighi, Zafred, Lavagnino, Nordio, Busoni, Veretti, Pizzetti, Petrassi, Peragallo, Berio, Ravinale, e molti altri.\nFra le sue incisioni: le tre Sonate di Brahms con Pier Narciso Masi al pianoforte (UNICEF - FC UO 06, maggio 1982); i Quintetti di Boccherini, Bloch, Brahms, Schumann, Shostakovich, Dvorak (Decca, anni Cinquanta).\nLe \"tourn\u00e9es\" all\u2019estero e i corsi alla Chigiana lo mettono in contatto con i pi\u00f9 celebri musicisti del Novecento, da Casella a Enescu, Franco Ferrara, Berio, Segovia, Casals, Oistrakh, Milstein, Celibidache, Giulini, Mehta, Gazzelloni e con molti di loro stringe belle amicizie.\nUna delle sue passioni pi\u00f9 autentiche \u00e8 l'insegnamento (fra i suoi allievi vi sono anche Salvatore Accardo, Bruno Giuranna, Shoji Sayaka, Uto Ughi e il Quartetto di Tokyo), al quale si dedica con grande dedizione. Come ha scritto Constantin Zanidache, suo prezioso collaboratore per oltre vent'anni nei corsi all'Accademia Chigiana, \"durante le lezioni era in grado di creare atmosfere di grandissima intensit\u00e0 ed emozione. Le sue lezioni, spesso durissime, facevano comunque innamorare gli allievi\".\nDi particolare rilievo, oltre a quella svolta presso l'Accademia di Santa Cecilia e l'Accademia Chigiana, \u00e8 l'attivit\u00e0 didattica svolta in Giappone all'Universit\u00e0 di Tokyo negli anni Novanta, dovuta anche all\u2019impegno e alla mediazione di Shuku Iwasaki, sua assistente alla Chigiana, e di Koko Kato, sua allieva e cara amica. \u00c8 grazie a questa attivit\u00e0 che Brengola stabilisce un rapporto personale di grande simpatia con l'imperatore Akihito e l'imperatrice Michiko. Nel 2003 il governo giapponese gli conferisce l'alta onorificenza \"Ordine del Sol Levante\" con la motivazione di aver contribuito a elevare il livello della musica in Giappone.\nFra le altre onorificenze meritevoli di essere citate ricordiamo il titolo di Commendatore della Repubblica Italiana, conferito dal Presidente Sandro Pertini nel 1982, e la Cittadinanza onoraria di Siena, del 1980.\nRiccardo Brengola muore a Roma il 16 maggio 2004.\nNel 2017, in occasione del centenario della sua nascita, l\u2019Accademia Chigiana gli dedica un omaggio con un concerto che si tiene a Siena il 10 luglio e che viene eseguito da un quintetto formato da Federico Guglielmo e Felice Cusano al violino, Laura Riccardi alla viola, Alain Meunier al violoncello e Anne Le Bozec al pianoforte. "}
{"id": "2955582", "revid": "226458", "url": "https://it.wikipedia.org/wiki?curid=2955582", "title": "San Girolamo nel deserto (Cima da Conegliano Londra)", "text": "San Girolamo nel deserto \u00e8 un dipinto a olio su tavola (32,1x25,4\u00a0cm) di Cima da Conegliano, databile fra il 1500 e il 1510 e conservato nella National Gallery di Londra.\nL'ispirazione principale per i penitenti cristiani e per gli eremiti, \u00e8 rappresentata da San Girolamo nel deserto che battendosi il petto con una pietra contempla una croce di legno.\nDescrizione.\nIl dipinto rappresenta San Girolamo con una pietra nella mano destra per percuotersi il petto, rivolto verso la croce in legno che contempla."}
{"id": "2955597", "revid": "767487", "url": "https://it.wikipedia.org/wiki?curid=2955597", "title": "Piz Tom\u00fcl", "text": "Il Piz Tom\u00fcl (2.946\u00a0 - detto anche \"Weissensteinhorn\") \u00e8 una montagna delle Alpi dell'Adula nelle Alpi Lepontine.\nDescrizione.\nSi trova nel Canton Grigioni (Svizzera). La montagna \u00e8 collocata nei Monti dello Spluga."}
{"id": "2955609", "revid": "1543377", "url": "https://it.wikipedia.org/wiki?curid=2955609", "title": "Volvo SI6", "text": "Il propulsore Volvo SI6, dove SI sta per Short-Inline, \u00e8 stato progettato da Volvo Cars al fine di equipaggiare i modelli della casa svedese e della casa americana Ford nel campo dei 6 cilindri in linea.\nQuesto nuovo 6 cilindri in linea ha la peculiarit\u00e0 di avere dimensioni esterne molto compatte, tanto da avere gli stessi ingombri di un 5 cilindri.\nInoltre, \u00e8 stato progettato per esser posizionato in maniera trasversale o longitudinale in modo da esser compatibile con la trazione anteriore o posteriore.\nIl propulsore trae la sua logica di progetto dai compatti 5 cilindri Volvo, che a loro volta prendono spunto dal modulare 6 cilindri : un propulsore moderno ma con radici nell'evoluzione motoristica scandinava.\nEntrambi i propulsori offrono il sistema Valve-Lift utilizzando un sensore apposito (CPS - Cam Profile Switching) che regola l'alzata variabile delle valvole, ma solo la versione sovralimentata le possiede sia sul lato aspirazione che sul lato scarico.\nLa variante aspirata ha una cilindrata complessiva di 3.2 litri mentre quella ad alimentazione forzata - ovvero sovralimentata - ha una cilindrata di 3.0 litri.\nLa produzione di questo propulsore \u00e8 iniziata a maggio del 2006 negli stabilimenti Ford di Bridgend Engine del Galles.\nLanciato nel 2007 con potenza di 238 Cv (3.2 aspirato) e 285Cv (3.0 Turbo), ha subito un powerstep di potenza e coppia nel corso del 2010 con il rinnovamento della gamma motori Volvo.\nNel dicembre del 2010, il propulsore T6 nella sua massima espressione motoristica, ovvero il B6304T da 305 CV, viene insignito da Wards come uno dei 10 propulsori migliori al mondo\nViene confermato che Volvo per la costruzione del T6 ha preso come riferimento il 6 cilindri turbo di BMW, ma \u00e8 - a parit\u00e0 di potenza - pi\u00f9 economo nei consumi di carburante e pi\u00f9 efficiente sulle emissioni inquinanti.\nInoltre il T6, raffrontato al V8 4.4 da 315 CV, ha consumi minori del 17% ed una coppia motrice maggiore a parit\u00e0 di regime di rotazione.\nEvoluzione del precedente SI6, \u00e8 migliorato nell'erogazione, nella potenza e nei consumi.\nCura particolare \u00e8 stata applicata nelle riduzioni degli attriti interni: gli alberi a cammes - ad esempio - sono rinforzati in DLC (Diamond-Like Carbon) che riduce il coefficiente di attrito in maniera netta (riduzione degli sforzi Hertziani) ed ha propriet\u00e0 autolubrificanti.\nA queste si aggiungono le nuove pipe-line per le candele Denso ad Iridio-Platino che migliorano la combustione alle basse temperature, riducendo allo stesso tempo consumi ed emissioni.\nIl cambio AWTF-80_SC Geartronic, inoltre, viene tarato in maniera pi\u00f9 sportiva sui veicoli equipaggiati con questo 6 cilindri in linea.\n3.0 T6.\nIl propulsore 3.0 T6 \u00e8 un 6 cilindri in linea sovralimentato con una singolo turbocompressore in versione Turbo-Soft (LPT o Light-Pressure-Turbo).\nHa un alesaggio di 82.0\u00a0mm (3.23\u00a0in) ed una corsa di 93.2\u00a0mm (3.67\u00a0in), con un rapporto di compressione di 9.3:1\nRaggiunge una potenza di 305\u00a0CV con una coppia non inferiore a 440 Nm. La coppia massima viene erogata fra i 2100 e i 4200 giri, il che garantisce una curva di coppia omogenea ed uno ripresa pronta.\nNel 2010, ed in concomitanza con la presentazione della nuova Volvo S60, il turbocompressore \u00e8 stato sostituito con uno di tipo Twin-Scroll che ha innalzato le prestazioni complessive del propulsore ed abbassato i consumi grazie ad altre innovazioni tecniche che gli sono state applicate.\nApplicazioni:\nApplicazioni:\n3.2.\nIl 3.2 aspirato ha un alesaggio di 84.0\u00a0mm (3.31\u00a0in) ed una corsa di 96.0\u00a0mm (3.78\u00a0in), con un rapporto di compressione pari a 10.8:1.\nNel corso del 2010 per i M.Y. 2011 viene presentata una nuova versione pi\u00f9 potente e pi\u00f9 economa di carburante. Il 3.2 ha visto crescere la sua potenza sino a 245Cv ed una coppia massima di 320 N m. Ai fini della conformit\u00e0 con le norme legislative statunitensi \u00e8 stata sviluppata anche una variante PZEV (Partial Zero Emission Vehicle - Veicolo con Emissioni Molto Basse) da 231\u00a0CV che sviluppa una coppia di 300 Nm.\nApplicazioni:\nApplicazioni:\nApplicazioni:"}
{"id": "2955615", "revid": "125740080", "url": "https://it.wikipedia.org/wiki?curid=2955615", "title": "Rio San Girolamo", "text": "Rio San Girolamo o Rio San Gerolamo \u00e8 un centro residenziale, frazione del comune di Capoterra.\nIl 22 ottobre del 2008 la parte bassa del centro venne colpita da un'alluvione che complessivamente, tra Poggio dei Pini e Su Loi, caus\u00f2 la morte di 5 persone,le piogge iniziarono verso le 6 del mattino, l'intensit\u00e0 fu tale che dopo poche ore la piena del rio S.Girolamo travolse case, auto e animali e scavalc\u00f2 il ponte che unisce i vari settori del rione, i danni alle abitazioni furono ingenti.\nIl centro abitato, localizzato tra Poggio dei Pini, Su Loi e Frutti D'Oro, \u00e8 attraversato dal rio San Girolamo, che costeggia il centro abitato, e dal rio Masoni Ollastu. Recentemente \u00e8 stato approvato un piano di messa in sicurezza della zona da parte della Regione Sardegna che interesser\u00e0 la zona vicina al fiume, in particolare allargandone l'alveo, costruendo degli argini, modificando l'accesso dalla s.s.195 e delocalizzando alcuni edifici e abitazioni.\nPrima dell'alluvione, di fianco al fiume, vi era una scuola materna, ora demolita poich\u00e9 ritenuta ad alto rischio ed edificata in un'area interessata dai lavori di allargamento della'alveo del Rio S.Girolamo, la nuova scuola materna \u00e8 stata costruita nella parte alta del villaggio. Recentemente \u00e8 stato realizzato un centro sportivo dotato di campi per tennis, padel, calcetto. Ora a Rio San Girolamo \u00e8 presente un piccolo parco giochi, una scuola materna comunale, un salone multifunzione utilizzato come luogo di culto, teatro e riunioni, sono attivi alcuni B&amp;B."}
{"id": "2955624", "revid": "287204", "url": "https://it.wikipedia.org/wiki?curid=2955624", "title": "Campionati del mondo di triathlon del 2006", "text": "I Campionati del mondo di triathlon del 2006 (XVIII edizione) si sono tenuti a Losanna, Svizzera in data 2 settembre 2006.\nTra gli uomini ha vinto il britannico Tim Don, mentre la gara femminile \u00e8 andata per la terza volta (seconda consecutiva) all'australiana Emma Snowsill. La gara \"Under 23\" \u00e8 andata al britannico William Clarke e all'australiana Erin Densham.\nLa gara \"junior\" ha visto trionfare il britannico Alistair Brownlee, mentre tra le donne ha vinto la canadese Kirsten Sweetland.\nIl titolo di Campione del mondo di triathlon della categoria \"under 23\" \u00e8 andato al britannico William Clarke. Tra le donne si \u00e8 aggiudicata il titolo di Campionessa del mondo di triathlon della categoria \"under 23\" l'australiana Erin Densham."}
{"id": "2955626", "revid": "355597", "url": "https://it.wikipedia.org/wiki?curid=2955626", "title": "Stadio di Tallaght", "text": ""}
{"id": "2955630", "revid": "767487", "url": "https://it.wikipedia.org/wiki?curid=2955630", "title": "Lo specchio della follia", "text": "Lo specchio della follia (\"The Mad Room\") \u00e8 un film del 1969 diretto da Bernard Girard.\nIl film \u00e8 tratto da una piece teatrale ed \u00e8 il remake di \"Tenebre\" un film del 1941 di Charles Vidor con Ida Lupino.\nTrama.\nEllen \u00e8 la segretaria di Gladys Warren alle prese con uno spinoso problema: suo fratello e sua sorella sono appena stati dimessi dal manicomio criminale in cui erano detenuti con l'accusa di aver ucciso i loro genitori. Non sapendo dove poterli mettere a vivere chiede alla padrona di ospitarli presso di loro e la signora accetta, poco tempo dopo per\u00f2 la donna viene trovata massacrata. Ellen pensa subito che i colpevoli siano i suoi fratelli e si affanna a nascondere le prove..."}
{"id": "2955634", "revid": "32183588", "url": "https://it.wikipedia.org/wiki?curid=2955634", "title": "Scorengia", "text": ""}
{"id": "2955642", "revid": "599013", "url": "https://it.wikipedia.org/wiki?curid=2955642", "title": "Jacek Duda", "text": ""}
{"id": "2955644", "revid": "110157", "url": "https://it.wikipedia.org/wiki?curid=2955644", "title": "Setanta Sports Cup 2009-2010", "text": "La Setanta Sports Cup 2009-2010 \u00e8 stata la 5\u00aa edizione della competizione contesa da squadre irlandesi e nordirlandesi.\nLa finale si \u00e8 disputata sabato 15 maggio 2010 al Tallaght Stadium tra St Patrick's Athletic e Bohemian."}
{"id": "2955645", "revid": "599013", "url": "https://it.wikipedia.org/wiki?curid=2955645", "title": "Glenn Marsland", "text": "Carriera.\nCon l' ha disputato i Giochi olimpici di Monaco 1972 e i Campionati del mondo del 1974."}
{"id": "2955646", "revid": "599013", "url": "https://it.wikipedia.org/wiki?curid=2955646", "title": "Ian Watson (cestista)", "text": "Carriera.\nCon l' ha disputato le Olimpiadi del 1972 e quelle del 1976, e il Campionato del mondo del 1974."}
{"id": "2955647", "revid": "76963", "url": "https://it.wikipedia.org/wiki?curid=2955647", "title": "Bernard Girard", "text": "Biografia.\nGirard esord\u00ec nei tardi anni quaranta come sceneggiatore per la televisione e all'inizio del decennio successivo pass\u00f2 dietro la macchina da presa per il piccolo schermo, girando diversi episodi di molti telefilm fra cui \"L'ora di Hitchcock\" e \"Alfred Hitchcock Presenta\". \nPer il cinema gir\u00f2 solo pochi film tra i quali: \"Alle donne piace ladro\" (1966), in cui esord\u00ec un giovane Harrison Ford, e \"Lo specchio della follia\" (1969), film horror con Shelley Winters."}
{"id": "2955648", "revid": "254401", "url": "https://it.wikipedia.org/wiki?curid=2955648", "title": "169 (numero)", "text": "Centosessantanove \u00e8 il numero naturale dopo il 168 e prima del 170."}
{"id": "2955650", "revid": "300067", "url": "https://it.wikipedia.org/wiki?curid=2955650", "title": "Ray Tomlinson (cestista)", "text": "Carriera.\nCon l' ha disputato due edizioni dei Giochi olimpici (1972, 1976) e due edizioni dei Campionati del mondo (1970, 1974)."}
{"id": "2955651", "revid": "119484170", "url": "https://it.wikipedia.org/wiki?curid=2955651", "title": "Comuni di lingua romancia dei Grigioni", "text": "Questi sono tutti i comuni di lingua romancia o bilingui romancio-tedesco nel Canton Grigioni (Svizzera)."}
{"id": "2955657", "revid": "2048388", "url": "https://it.wikipedia.org/wiki?curid=2955657", "title": "Campionati del mondo di triathlon del 1993", "text": "I Campionati del mondo di triathlon del 1993 (V edizione) si sono tenuti a Manchester, Regno Unito in data 22 agosto 1993.\nTra gli uomini ha vinto il britannico Spencer Smith, mentre la gara femminile \u00e8 andata per la seconda volta consecutiva all'australiana Michellie Jones.\nLa gara \"junior\" ha visto trionfare lo svizzero Oliver Hufschmid e la neozelandese Sara Harrow."}
{"id": "2955663", "revid": "226458", "url": "https://it.wikipedia.org/wiki?curid=2955663", "title": "Incredulit\u00e0 di san Tommaso (Cima da Conegliano)", "text": "L'Incredulit\u00e0 di san Tommaso \u00e8 un dipinto a olio su tela (da olio su tavola) (294\u00d7199,4\u00a0cm) di Cima da Conegliano, databile fra il 1502 e il 1504 e conservato nella National Gallery di Londra.\nStoria.\nIl dipinto viene commissionato nel 1497 dalla Scuola di San Tommaso dei Battuti per il loro altare nel Duomo di Portogruaro. La pala viene completata nel 1504, ma era stata probabilmente iniziata diversi anni prima. Cima non ricever\u00e0 il pagamento completo fino al 1509.\nL'opera rimane nella sua collocazione originale fino al 1870. In cattivo stato di conservazione, viene ceduta agli inglesi subendo un completo restauro.\nDescrizione.\nSecondo il Vangelo di San Giovanni, dopo la risurrezione Ges\u00f9 apparve ai discepoli e mostr\u00f2 loro le sue ferite. Tommaso era assente e quando gli dissero che avevano visto il Signore non volle credere loro e disse: \"\u00abSe non vedo nelle sue mani il segno dei chiodi e non metto il dito nel posto dei chiodi e non metto la mia mano nel suo costato, non creder\u00f2\u00bb\" (). Otto giorni dopo Tommaso mise il dito nella ferita del costato di Cristo e si convinse che Cristo era risorto."}
{"id": "2955665", "revid": "300067", "url": "https://it.wikipedia.org/wiki?curid=2955665", "title": "Richard Duke", "text": "Carriera.\nCon l' ha disputato i Giochi olimpici del 1972 e due edizioni dei Campionati del mondo (1970, 1974)."}
{"id": "2955669", "revid": "1543377", "url": "https://it.wikipedia.org/wiki?curid=2955669", "title": "Emil Constantinescu", "text": "Formatosi come geologo, \u00e8 stato professore di mineralogia presso l'Universit\u00e0 di Bucarest dal 1966 al 1996 ed \u00e8 diventato rettore dello stesso ateneo nel 1992.\nAll'indomani della rivoluzione romena del 1989 ha partecipato alle proteste anticomuniste del 1990 ed \u00e8 entrato in politica quale militante in varie organizzazioni non governative che operavano per il consolidamento della democrazia. \u00c8 stato membro fondatore di Solidariet\u00e0 Universitaria (1990), vicepresidente di Alleanza Civica (1991-1996) e presidente del Forum Democratico Antitotalitario di Romania (1991).\nNel 1992 ha preso parte alle elezioni presidenziali con il sostegno della coalizione di centro-destra della Convenzione Democratica Romena (CDR), ma \u00e8 stato sconfitto al ballottaggio da Ion Iliescu. Candidatosi nuovamente alla funzione, nel 1996 \u00e8 riuscito a vincere il confronto, diventando il secondo presidente della Romania democratica.\nIl suo mandato \u00e8 stato caratterizzato dagli sforzi diplomatici per avvicinare la Romania a NATO e Unione europea e dai tentativi di combattere corruzione e recessione economica, secondo i dettami delle istituzioni finanziarie internazionali. Constantinescu ha nominato tre primi ministri (Victor Ciorbea, Radu Vasile e Mugur Is\u0103rescu), ma nonostante discreti progressi nella privatizzazione delle societ\u00e0 pubbliche e nella creazione delle condizioni per lo sviluppo di un'economia capitalista, il governo si \u00e8 dimostrato disunito e incapace di far fronte all'impoverimento della popolazione. A causa dei fallimenti il 17 luglio 2000 ha annunciato che non si sarebbe candidato per la riconferma.\nNel 2002 ha fondato un nuovo partito, Azione Popolare, che ha avuto scarso seguito e nel 2008 \u00e8 confluito nel Partito Nazionale Liberale.\nDopo la presidenza della Romania \u00e8 rimasto attivo nel mondo delle organizzazioni non governative a livello locale e internazionale.\nFormazione e carriera professionale.\nFamiglia e studi.\nNacque nel 1939 a Tighina, allora parte del regno di Romania e oggi della Moldavia, da Ion Constantinescu, ingegnere agronomo originario dell'Oltenia trasferitorsi in Bessarabia per lavoro, e Maria Georgeta, discendente da una famiglia di pastori della Transilvania. Dopo l'annessione della regione da parte dell'Unione Sovietica, nel 1943 la famiglia si trasfer\u00ec nel villaggio di Br\u0103detu, nel distretto di Arge\u0219. Emil fu il maggiore dei tre figli della coppia. \nDopo aver completato gli studi liceali nel 1956 a Pite\u0219ti, si iscrisse alla facolt\u00e0 di diritto dell'Universit\u00e0 di Bucarest, conseguendo la laurea nel 1960. Inizi\u00f2, quindi, il tirocinio di pratica forense presso il tribunale di Pite\u0219ti, ma vi rinunci\u00f2 dopo un anno per tornare a studiare. Tra il 1961 e il 1966 frequent\u00f2 la facolt\u00e0 di geologia e geografia dell'Universit\u00e0 di Bucarest.\nNel 1979 consegu\u00ec un dottorato in geologia presso l'Universit\u00e0 di Bucarest e nel 1992 uno in scienze presso l'Universit\u00e0 Duke.\nAttivit\u00e0 accademica.\nDopo la laurea in geologia si dedic\u00f2 alla didattica e alla ricerca, percorrendo tutte le tappe dell'insegnamento universitario. Tra il 1966 e il 1996 fu docente di mineralogia presso l'Universit\u00e0 di Bucarest. Nel 1980 fu insignito del premio \"Grigore Cob\u0103lcescu\" dell'Accademia romena per i contributi scientifici nel campo della geologia.\nTra il 1990 e il 1992 rivest\u00ec il ruolo di vice rettore dell'Universit\u00e0 di Bucarest e tra il 1991 e il 1992 di visiting professor presso l'Universit\u00e0 Duke. Nel 1992 fu eletto rettore dell'Universit\u00e0 di Bucarest e presidente del Consiglio nazionale dei rettori della Romania, incarichi che mantenne fino al 1996, quando fu nominato presidente onorario del senato dell'Universit\u00e0 di Bucarest.\nA livello accademico fu membro del comitato dirigente dell'Associazione delle universit\u00e0 europee (dal 1992 al 1993 e dal 1994 al 1998) e dell'Associazione internazionale dei presidenti di universit\u00e0 (dal 1994 al 1996).\nFu autore di decine di studi e membro di diversi circoli scientifici nel ramo della geologia in Romania e all'estero. Gli fu riconosciuta, inoltre, la \"laurea honoris causa\" da numerosi atenei, quali l'Universit\u00e0 di Liegi, l'Universit\u00e0 Bilkent di Ankara, l'\u00c9cole normale sup\u00e9rieure, l'Universit\u00e0 tecnica nazionale di Atene, l'Universit\u00e0 di Pechino, l'Universit\u00e0 di Delhi e l'Universit\u00e0 di Montr\u00e9al.\nCarriera politica.\nMilitanza nelle associazioni civiche.\nNegli anni del regime di Nicolae Ceau\u0219escu fu iscritto al Partito Comunista Rumeno (PCR) per via del suo ruolo accademico, ma non si impegn\u00f2 mai attivamente nella vita politica del paese e delle strutture di partito. Dopo la rivoluzione del 1989 che mise fine alla dittatura, entr\u00f2 a far parte di diverse associazioni civiche non governative che militavano per il consolidamento della democrazia e dello stato di diritto, contestando le nuove strutture di potere guidate dal Fronte di Salvezza Nazionale (FSN) di Ion Iliescu, ritenute dall'opposizione una continuazione di quelle di epoca comunista.\nTra l'aprile e il maggio 1990 partecip\u00f2 alle proteste antigovernative organizzate da studenti e professori in Piazza Universit\u00e0 a Bucarest. Nonostante l'intensit\u00e0 delle manifestazioni, che si protrassero per quarantadue giorni, le prime elezioni democratiche del maggio 1990 furono caratterizzate da un plebiscito in favore di Iliescu e della sua corrente. Secondo Constantinescu il risultato del voto rispecchiava fedelmente l'opinione della maggioranza della popolazione che, per\u00f2, era \u00abinfluenzata dalle manipolazioni della televisione e dal diretto impegno nella campagna elettorale del FSN di ex attivisti comunisti\u00bb e che pertanto era \u00abespressione di una psicologia individuale e collettiva formata nel corso dei decenni sotto il regime comunista\u00bb.\nDopo la repressione delle manifestazioni di Piazza Universit\u00e0 da parte delle forze di polizia, nel giugno 1990 Constantinescu fu tra i fondatori di Solidariet\u00e0 Universitaria (in rumeno \"Solidaritatea Universitar\u0103\"), un'associazione che si proponeva di rappresentare il movimento anticomunista sorto in seno all'Universita di Bucarest. Nel novembre dello stesso anno si un\u00ec ad altre organizzazioni non governative e a numerosi intellettuali dando vita all'associazione Alleanza Civica (AC). Constantinescu ne fu vicepresidente dal 1991 al 1996. In questo periodo fu anche presidente dell'Accademia civica dal 1991 al 1994 e presidente della Fondazione rumena per la democrazia dal 1992 al 1996.\nNel 1991 presiedette il neonato Forum Democratico Antitotalitario di Romania, confederazione che riuniva numerose organizzazioni non governative attive in tutto il paese, tra le quali anche Alleanza Civica. Nel mese di novembre le associazioni che partecipavano al Forum strinsero un accordo con un gruppo di partiti d'opposizione, capeggiato dal Partito Nazionale Contadino Cristiano Democratico (PN\u021aCD) di Corneliu Coposu, fondando la Convenzione Democratica Romena (CDR), una composita coalizione che mirava a sovvertire l'egemonia politica e istituzionale del FSN.\nElezioni presidenziali del 1992.\nNel 1992 la coalizione present\u00f2 proprie candidature sia alle elezioni amministrative che a quelle parlamentari.\nLa definizione di un candidato della CDR per le elezioni per il presidente della Romania fu tema di dibattiti e contrasti interni che ebbero luogo tra la primavera e l'estate del 1992. Il nome di Constantinescu fu proposto dalla base di Alleanza Civica, specialmente da Ana Blandiana, e sostenuto da Corneliu Coposu, mentre altri gruppi preferirono supportare Nicolae Manolescu. Dopo quattro turni di scrutinio, con 47 preferenze su 67 elettori, il 27 giugno 1992 il collegio direttivo della CDR nomin\u00f2 Constantinescu quale candidato presidenziale della coalizione. I restanti voti andarono agli altri concorrenti alla funzione.\nCoposu riteneva Constantinescu la figura ideale da contrapporre a Iliescu poich\u00e9 era un personaggio indipendente non iscritto ad alcun partito e perch\u00e9 aveva fatto parte del PCR pur senza esserne un militante, elemento dalla valenza simbolica visti i principi anticomunisti professati dalla CDR. Rispetto all'avversario, tuttavia, Constantinescu partiva da una posizione di svantaggio dovuta alla sua scarsa popolarit\u00e0 al di fuori dei circoli accademici dell'Universit\u00e0 di Bucarest.\nNel proprio programma politico la coalizione invocava una riforma delle istituzioni fondata sullo stato di diritto, l'eliminazione della corruzione, la garanzia della propriet\u00e0 privata, un'economia basata sul libero mercato e su privatizzazioni su larga scala, un contratto sociale tra imprenditori e lavoratori, maggiori investimenti esteri e pi\u00f9 attenzione alle istituzioni tradizionali come la chiesa, l'esercito e la scuola. Nei suoi discorsi Constantinescu utilizz\u00f2 una retorica anticomunista, provando ad additare Iliescu per le colpe dei conflitti sociali dei primi anni novanta.\nIl 27 settembre 1992 Constantinescu ottenne 3.717.006 voti, pari il 31%, contro il 47% di Iliescu. Il ballottaggio dell'11 ottobre conferm\u00f2 la supremazia del presidente uscente, che consegu\u00ec il 61% delle preferenze e fu riconfermato per un nuovo mandato. Constantinescu perse le elezioni, mentre la CDR and\u00f2 all'opposizione del governo V\u0103c\u0103roiu.\nPresidente della Convenzione Democratica Romena.\nDopo la tornata elettorale l'allora settantottenne Corneliu Coposu decise di abbandonare la guida della CDR, raccomandando come proprio successore Emil Constantinescu. La sua nomina a presidente della coalizione fu ratificata dal voto interno della direzione della CDR del 27 novembre 1992.\nSituata all'opposizione, tra il 1992 e il 1996 la CDR and\u00f2 incontro a diverse defezioni e a riformulazioni dei partiti e delle associazioni che ne facevano parte. In seguito all'uscita di alcuni partiti minori che ne contestavano l'autorit\u00e0 (PAC, PL93, UDMR, PSDR), il 22 marzo 1995 Constantinescu fu confermato quasi all'unanimit\u00e0 presidente della CDR. La rielezione da parte della direzione equivaleva all'approvazione della sua candidatura alle presidenziali del 1996. In base allo statuto della CDR, infatti, il candidato alla presidenza della Romania avrebbe dovuto essere il presidente della coalizione. Fino a quel momento indipendente, nel dicembre 1995 Constantinescu prese la decisione di iscriversi al PN\u021aCD.\nA livello politico nel corso del 1996 la CDR mostr\u00f2 una crescita rispetto al partito di governo, tanto da risultare la formazione pi\u00f9 votata nei maggiori centri urbani in occasione delle elezioni locali del mese di giugno.\nPresidente della Romania.\nElezione.\nIn vista della campagna elettorale dell'anno successivo, il 23 novembre 1995 la CDR present\u00f2 il documento programmatico Contratto con la Romania, stilato sull'esempio del Contratto con l'America, che in venti punti proponeva una serie di misure da realizzare entro 200 giorni dall'insediamento di un proprio governo. Gli assunti proposti dalla coalizione avrebbero migliorato la vita della popolazione, soprattutto delle fasce deboli, dei contadini, dei giovani e dei pensionati. Il 27 giugno 1996 Constantinescu present\u00f2 il proprio programma per le elezioni presidenziali, chiamato \u00abAdesso per la Romania\u00bb (\u00ab\"Acum pentru Rom\u00e2nia\"\u00bb).\nIl concetto chiave richiamato costantemente da Constantinescu nel corso della campagna fu quello del cambiamento rispetto alla stagnazione economica e sociale della Romania sotto Iliescu e dopo decenni di dittatura. Constantinescu prometteva la difesa del diritto alla propriet\u00e0 privata, ampie liberalizzazioni, l'applicazione di una legislazione anticomunista e una politica basata sulla rettitudine morale e l'onest\u00e0. Tra le sue altre proposte spicc\u00f2 quella del reclutamento di 15.000 specialisti cui affidare posizioni strategiche nel quadro dell'amministrazione dello Stato.\nIl 3 novembre 1996 si oppose nuovamente a Ion Iliescu, che vinse il primo turno con uno scarto di quattro punti percentuali (32% contro 28%). Prima del ballottaggio, per\u00f2, Constantinescu sigl\u00f2 un accordo con il leader del Partito Democratico (PD) Petre Roman, che garant\u00ec il proprio sostegno al rappresentante della CDR per la successiva formazione di un governo di coalizione. Al ballottaggio del 17 novembre Constantinescu consegu\u00ec il 54%, battendo l'avversario. Entr\u00f2 in carica quale nuovo presidente della Romania il 29 novembre 1996. Fu la prima volta in sessant'anni che l'avvicendamento tra un capo di Stato rumeno e il suo successore si realizzava per mezzo del voto. Tutti i precedenti erano deceduti in carica o avevano abdicato.\nIl 5 dicembre, visto il divieto sancito dalla costituzione di rivestire il doppio incarico istituzionale e politico, Constantinescu lasci\u00f2 la presidenza della CDR a Ion Diaconescu.\nL'accordo di governo con il PD, cui si aggiunse anche l'Unione Democratica Magiara di Romania (UDMR) al fine di garantire una pi\u00f9 solida maggioranza, si concretizz\u00f2 il 6 dicembre 1996.\nStile presidenziale.\nConstantinescu interpret\u00f2 il proprio ruolo come quello di un prudente moderatore politico. L'obiettivo del mandato era quello di portare la Romania al livello delle democrazie occidentali dal punto di vista economico e sociale e al distacco dal recente passato comunista. Scelse quali membri del proprio staff personalit\u00e0 a lui vicine in base alle qualit\u00e0 professionali, escludendo figure che detenevano posizioni di potere all'interno dei partiti della CDR. \nTent\u00f2, quindi, una strategia conciliante con i corpi sociali che non lo sostenevano, in modo da provare ad ergersi a presidente di tutti i rumeni e non solo di quelli che lo avevano votato. A tal proposito nel corso di un incontro che ebbe luogo nel marzo 1997 afferm\u00f2 che l'applicazione dell'articolo 8 della proclamazione di Timi\u0219oara (che prevedeva l'interdizione dai pubblici uffici per gli ex militanti del PCR e della Securitate ed era uno dei principali canoni rivendicati dalle associazioni civiche) non rappresentava pi\u00f9 una priorit\u00e0 dell'agenda pubblica del paese. La dichiarazione fu malvista dalle frange pi\u00f9 intransigenti di Alleanza Civica. Il 3 gennaio 1998 intervenne sull'argomento della restaurazione della monarchia, principio sostenuto da una parte del PN\u021aCD. Constantinescu afferm\u00f2 che non avrebbe consentito alcuna modifica al sistema istituzionale repubblicano, deludendo le aspettative dei monarchici del partito. Nonostante la presa di posizione, nei primi mesi di governo fu restituita la cittadinanza rumena al re Michele I, esiliato nel 1947. \nA causa dello stile volto al compromesso con gli avversari politici e alla tolleranza nei confronti di strutture create durante la presidenza Iliescu, Constantinescu fin\u00ec per essere bersaglio delle critiche delle associazioni civiche della CDR. Il presidente non realizz\u00f2 la rivoluzione dei vertici dei servizi di intelligence (in cui molti ufficiali avevano fatto parte della Securitate ed erano politicamente legati al partito di Iliescu) o la riforma del Consiglio supremo di difesa (CSA\u021a), entrambe misure auspicate dallo zoccolo duro di Alleanza Civica e del PN\u021aCD, per via del timore di creare ulteriori divisioni e tensioni in seno alla societ\u00e0 rumena. \nI suoi alleati lo criticarono per l'abbandono della linea ideologica tracciata da Alleanza Civica e per la concessione di compromessi politici imposti dai partiti di governo. Finendo per ignorare le richieste provenienti dalle varie componenti della CDR, Constantinescu risult\u00f2 pi\u00f9 attento al mantenimento dei rapporti tra i partner politici per evitare la rottura della coalizione di governo. Il progetto dei 15.000 specialisti, in tal senso, rimase irrealizzabile a causa dell'applicazione di un algoritmo che distribuiva in modo proporzionale le posizioni di nomina politica nella pubblica amministrazione ai partiti della coalizione di governo (CDR, PD e UDMR), scavalcando il criterio della competenza annunciato in campagna elettorale. \nLa trasformazione della societ\u00e0 voluta dal presidente non si realizz\u00f2 anche per via delle difficolta economiche e politiche che caratterizzarono i quattro anni di governo della CDR.\nPolitica interna.\nIl primo atto quale presidente fu quello di indicare come primo ministro un proprio collaboratore, il sindaco di Bucarest Victor Ciorbea, nonostante all'interno del PN\u021aCD il segretario generale Radu Vasile godesse di un maggior supporto.\nIl nuovo primo ministro si ritrov\u00f2 subito a dover far fronte ai problemi ereditati dal governo V\u0103c\u0103roiu inerenti la situazione delle casse statali. In modo da evitare l'insolvenza e trovare mezzi di finanziamento il paese accett\u00f2 le condizioni imposte dagli accordi con il Fondo monetario internazionale, che costrinsero al drastico taglio di risorse per i settori in perdita (principalmente estrazione mineraria e sistema bancario). La crescita della disoccupazione, la svalutazione della moneta nazionale, il leu, e le difficolt\u00e0 a contenere l'inflazione (al 155% nel 1997), aumentarono la povert\u00e0, impedendo lo sviluppo del paese secondo i dettami presentati in fase di campagna elettorale.\nAl fine di evitare ulteriori contrasti e cercare di garantire stabilit\u00e0 alla coalizione, in occasione della crisi di governo del marzo 1998 Constantinescu cedette alle richieste del PD di Petre Roman di nominare un nuovo primo ministro. L'adozione di tale linea port\u00f2 alla rottura dei rapporti con Alleanza Civica, che si ritir\u00f2 dalla CDR e attacc\u00f2 la decisione del presidente. Pur preferendo quale nuovo premier il direttore del Fondo delle propriet\u00e0 di Stato, Sorin Dimitriu, Constantinescu accett\u00f2 il nome suggerito da PN\u021aCD e PD, Radu Vasile, poich\u00e9 in quel momento la sua autorit\u00e0 risultava indebolita. Vasile entr\u00f2 in carica come primo ministro il 17 aprile 1998, ma la sua designazione non risolse i conflitti tra gli alleati, n\u00e9 diede una svolta alla situazione economica del paese.\nNel gennaio 1999 la lega sindacale dei minatori della valle del Jiu entr\u00f2 in sciopero contro il progetto di chiusura di numerosi siti minerari predisposto dal governo. La sollevazione pass\u00f2 alla storia come quinta mineriada. I manifestanti si scontrarono con le forze dell'ordine e minacciarono di invadere Bucarest nel caso in cui le loro rivendicazioni non fossero state accolte. Per la prima volta nella storia della Romania democratica, nella notte tra il 21 e il 22 gennaio il presidente Constantinescu dichiar\u00f2 lo stato d'emergenza per far fronte alla situazione. Il 22 gennaio il capo di Stato convoc\u00f2 il parlamento in seduta straordinaria e tutte le forze politiche, ad eccezione dei nazionalisti del PRM, espressero la propria posizione di condanna nei confronti delle violenze. Fu adottata, quindi, una mozione parlamentare riguardante i problemi economici, sociali e politici che avevano portato alla rivolta. L'atto del presidente mirava a ribadire la prevalenza dello stato di diritto in Romania contro un'azione che ne minava la credibilit\u00e0 internazionale. Il 22 gennaio il primo ministro Vasile si rec\u00f2 a colloquio con il leader dei minatori Miron Cozma, riuscendo a giungere ad un accordo per la conclusione delle proteste. Il mese successivo i minatori diedero inizio a una nuova mineriada, che fu soffocata sul nascere.\nGli effetti della crisi economica proseguirono anche sotto il governo Vasile, nonostante confortanti progressi nella privatizzazione delle societ\u00e0 di Stato, nei rapporti con gli organismi finanziari internazionali e nella creazione delle condizioni per lo sviluppo dell'economia di mercato. A causa di tensioni politiche e sociali accumulate nel corso del mandato del premier, nel dicembre 1999 Constantinescu decret\u00f2 la destituzione di Vasile, con un atto ai limiti delle proprie prerogative costituzionali, in quanto la carta fondamentale del 1991 non prevedeva espressamente l'impossibilit\u00e0 del presidente della Romania di revocare il primo ministro. Tale principio fu inserito solamente dopo la revisione costituzionale del 2003. Vasile, inoltre, in un primo momento rifiut\u00f2 di abbandonare l'incarico e fu obbligato solamente quando lo fecero i suoi ministri in modo da dare corso alle sue dimissioni.\nPer la definizione del nuovo primo ministro, quindi, le forze politiche della maggioranza accettarono la proposta di Constantinescu di sostenere l'indipendente Mugur Is\u0103rescu, che guid\u00f2 il governo fino al dicembre 2000. In tale periodo si registr\u00f2 la prima timida crescita del PIL dopo anni di recessione.\nPiano di lotta alla corruzione.\nConstantinescu considerava la corruzione un problema di sicurezza nazionale e fu promotore di uno speciale ente per la sua gestione. Nel gennaio 1997 assunse la guida del neonato Consiglio nazionale di azione contro la corruzione e il crimine organizzato (CNAICCO), organo in subordine al Consiglio supremo di difesa (CSA\u021a) che prevedeva di coordinare gli sforzi di polizia, procure e servizi di intelligence in tema di corruzione. L'iniziativa ebbe un impatto positivo anche sul piano della percezione pubblica. Secondo un sondaggio IRSOP del giugno 1997 le azioni intraprese contro la corruzione soddisfacevano il 69% della popolazione, mentre la percentuale di approvazione per Constantinescu si attestava al 67%.\nIl 23 aprile 1998 esplose il caso \"\u021aigareta II\", uno scandalo che vedeva coinvolti degli alti ufficiali del corpo di sicurezza del presidente (il \"Serviciul de Protec\u021bie \u0219i Paz\u0103\", SPP), colti in flagranza di reato mentre contrabbandavano sigarette presso l'aeroporto di Bucarest. L'evento rappresent\u00f2 un colpo per la campagna contro la corruzione di Constantinescu e mise in luce l'esistenza di una criminalit\u00e0 di alto livello che aveva legami con le istituzioni dello Stato, malgrado gli sforzi e i proclami del presidente. In seguito al caso \"\u021aigareta II\" Constantinescu perse venti punti nei sondaggi d'opinione sulle preferenze dell'elettorato.\nIl 22 maggio 1998, pertanto, convoc\u00f2 il Consiglio supremo di difesa per deliberare su alcune misure correttive sul sistema dei servizi segreti, al fine di limitare il ripetersi di simili episodi. Il corpo di sicurezza del SPP fu sottoposto a una sostanziale riduzione degli effettivi e alla riorganizzazione di numerose unit\u00e0. Il servizio di intelligence del ministero degli interni (l'UM0215, creato nel 1990 e che tra i propri quadri dirigenti presentava molti ufficiali che avevano fatto parte della Securitate) fu dismesso, mentre fu creato uno speciale corpo per le indagini sui casi di corruzione riguardanti le forze che dipendevano dal ministero. Fu analizzata la percentuale di ex dipendenti della Securitate in seno a SRI (22%) e SIE (41%), ma non furono realizzate variazioni. Nel corso della stessa seduta furono rivolte critiche alla Direzione di protezione e sicurezza del ministero della difesa, in merito ai sistemi di selezione del personale, di utilizzo delle informazioni e di collaborazione con gli altri servizi segreti del paese.\nNel settembre 1998, in occasione della conferenza stampa per la presentazione del rapporto sul CNAICCO a diciotto mesi dalla sua creazione, il presidente sottoline\u00f2 che erano stati realizzati progressi significativi. Con il passare del tempo, tuttavia, i risultati del CNAICCO si rivelarono modesti e il problema della corruzione non fu risolto. Alla base del fallimento degli obiettivi dell'ente vi furono la mancanza di sostegno politico da parte degli alleati e l'assenza di una riforma dei meccanismi di funzionamento dello Stato a livello di costituzione, giustizia ed economia, che rimasero invariati rispetto alla presidenza Iliescu, rendendo il CNAICCO un organo debole rispetto ai propri propositi.\nNello stesso anno Constantinescu si espresse favorevolmente per l'accordo commerciale, poi mai realizzatosi, per la fornitura all'esercito di novantasei elicotteri da parte della Bell Helicopter Textron per il valore di 2 miliardi di dollari. Tale presa di posizione fu fonte di perplessit\u00e0 da parte di alcuni componenti del governo e degli organismi finanziari internazionali per via dei costi e dell'assenza di benefici tangibili per la Romania. I casi \"\u021aigareta II\" e \"Bell Helicopters\" contribuirono al calo di fiducia dell'elettorato nei confronti del presidente che si verific\u00f2 nel corso del 1998.\nSul piano degli sforzi per fare luce sugli eventi della rivoluzione del 1989 e della mineriada del giugno 1990, su cui Constantinescu aveva promesso azioni concrete, nel 1997 si arriv\u00f2 all'arresto di Miron Cozma (poi rilasciato) e nel 1999 alla condanna dei generali Mihai Chi\u021bac e Victor St\u0103nculescu, ma si tratt\u00f2 di successi limitati in confronto alla portata dei due fatti storici. L'iniziativa del capo di Stato non riusc\u00ec a dare impulso all'accelerazione delle indagini della procura (rispettivamente \"dosarul revolu\u021biei\" e \"dosarul mineriadei\"), anche a causa di riserve in ambito militare e dei servizi segreti.\nPolitica estera.\nConstantinescu fu un convinto atlantista. All'inizio del mandato contempl\u00f2 tra i propri obiettivi prioritari l'adesione della Romania alla NATO in occasione del primo possibile allargamento dell'organizzazione. I primi mesi di presidenza furono caratterizzati da intensi sforzi diplomatici per convincere i paesi membri dell'affidabilit\u00e0 della Romania a livello internazionale. Nelle trattative con gli organi decisionali della NATO, Constantinescu sottoline\u00f2 i progressi nella normalizzazione dei rapporti con gli stati vicini (Ungheria, Ucraina e Moldavia), l'accettazione dei costi connessi all'adesione (valutati sui 4 miliardi di dollari), gli anni di collaborazione al Partenariato per la pace, la posizione geostrategica della Romania e la garanzia della stabilit\u00e0 della democrazia nel paese. In base ai sondaggi del 1997, inoltre, il 95% della popolazione rumena si era dimostrato favorevole all'accesso alla NATO.\nLa Francia fu tra i suoi primi partner. Il 5 febbraio 1997 il presidente Chirac estern\u00f2 il proprio sostegno alla Romania e il 22 febbraio fu il primo capo di Stato a visitare il paese dopo l'elezione di Constantinescu. Gli Stati Uniti, tuttavia, posero il proprio veto sull'ammissione alla NATO. Secondo la diplomazia statunitense la Romania non era pronta a causa di un'economia di mercato non ancora funzionale, di una pubblica amministrazione macinata dalla corruzione e dell'eccessiva influenza nelle strutture militari e di intelligence di personalit\u00e0 che avevano servito nella Securitate o sotto il regime di Ceau\u0219escu.\nIl 2 giugno 1997 a Neptun Constantinescu firm\u00f2 insieme a Leonid Ku\u010dma il trattato di amicizia tra Romania e Ucraina, reputato dal presidente un atto necessario per la stabilit\u00e0 nella regione in vista di una futura adesione alla NATO. In base agli accordi la Romania rinunciava alle proprie pretese sul Territorio di Her\u021ba, area passata all'Unione Sovietica nel 1940 in seguito all'applicazione del Patto Molotov-Ribbentrop e divenuta parte dell'Ucraina nel 1991.Il vertice NATO tenutosi a Madrid tra il 7 e il 9 luglio 1997 deliber\u00f2 l'ammissione di Ungheria, Repubblica Ceca e Polonia a partire dal 1999, mentre rimand\u00f2 le candidature di Romania e Slovenia. Il rifiuto fu interpretato dall'opinione pubblica rumena come una sconfitta per il paese, a causa delle risorse investite nel progetto da parte di presidenza e governo, che avevano presentato la questione dell'accesso alla NATO come un obiettivo cruciale dell'agenda politica per il 1997. Per tale motivo vi furono ripercussioni negative anche sulla politica interna della CDR. L'11 luglio 1997 il presidente Bill Clinton partecip\u00f2 a un evento ufficiale a Bucarest insieme a Constantinescu, affermando che l'ammissione della Romania sarebbe stata solamente rimandata e che, quindi, era necessario realizzare le riforme per completare il percorso democratico e capitalista del paese. Nel 1997 Romania e Stati Uniti siglarono un partenariato strategico per la collaborazione economica, politica e sulla difesa. I due capi di Stato si incontrarono nuovamente a Washington nel luglio 1998, mentre il vertice NATO del marzo 1999 ribad\u00ec l'apertura alla Romania per il futuro.\nFacendo seguito ad una recente scoperta di giacimenti di idrocarburi nel Mar Caspio, nel giugno 1997 Constantinescu lanci\u00f2 il progetto \u00abLa Romania alla svolta\u00bb (\u00ab\"Rom\u00e2nia la r\u0103scruce\"\u00bb). Il presidente intendeva portare all'attenzione della comunit\u00e0 internazionale i vantaggi della posizione strategica della Romania nel percorso tra Asia centrale ed Europa, in modo da collocare il paese al centro delle rotte commerciali mondiali e dei progetti di costruzione di futuri oleodotti. Secondo Constantinescu il porto di Costanza sarebbe dovuto diventare la chiave degli scambi commerciali tra Europa e Asia. Tra il 1997 e il 1998 furono organizzati diversi incontri con i leader della regione, in cui propose una strategia di sviluppo economico comune, sulle infrastrutture, la politica estera e la sicurezza, ma il progetto \u00abLa Romania alla svolta\u00bb non ebbe seguito e rimase solamente un'iniziativa del presidente rumeno.\nIl 18 giugno 1998 il parlamento approv\u00f2 la richiesta del presidente riguardante la partecipazione della Romania alle forze di pace ONU dislocate in Bosnia ed Erzegovina.\nNel novembre 1998 un rapporto della Commissione europea non lesin\u00f2 critiche agli scarsi progressi in politica economica della Romania, che mettevano a rischio la futura adesione del paese all'Unione europea. Nonostante il parere negativo, Constantinescu caldeggi\u00f2 per il rafforzamento della collaborazione tra governo e istituzioni sovranazionali.\nNel corso del mandato Constantinescu rivide drasticamente la politica estera con la Jugoslavia, paese considerato un alleato fino alla presidenza Iliescu. Il presidente della Romania si conform\u00f2 alla linea diplomatica dei paesi occidentali in relazione al regime di Slobodan Milo\u0161evi\u0107 e favor\u00ec le forze politiche dell'opposizione jugoslava. Consider\u00f2 necessario e legittimo il supporto alla NATO in merito alla politica estera nei Balcani, nonostante ci\u00f2 portasse al deterioramento delle relazioni con la Russia. L'11 ottobre 1998 presiedette il Consiglio supremo di difesa che deliber\u00f2 la concessione dello spazio aereo rumeno alle forze NATO per situazioni d'emergenza nel caso di un conflitto in Jugoslavia. Nel 1999, all'esplosione della guerra del Kosovo, ne viet\u00f2 l'uso alla Russia per voli umanitari verso la Serbia, ma trasmise al parlamento la richiesta di utilizzo illimitato da parte delle forze NATO per i bombardamenti nella regione. Constantinescu difese la sua decisione affermando che era necessario rivolgersi alla democrazia e ai valori occidentali e lasciare da parte i compromessi diplomatici. Tale posizionamento ebbe ulteriori ripercussioni sulla sua popolarit\u00e0. L'opinione pubblica rumena e l'opposizione si schierarono contro l'intervento in Jugoslavia, oltre che per la tradizione di amicizia, a causa degli ingenti danni economici derivanti dall'interruzione dei rapporti commerciali e dal blocco delle vie fluviali sul Danubio.Grazie all'intermediazione del primo ministro Radu Vasile, nel maggio 1999 Giovanni Paolo II accett\u00f2 l'invito da parte della presidenza e della chiesa ortodossa rumena a realizzare una visita ufficiale in Romania, la prima di un papa cattolico in un paese a maggioranza ortodossa.\nIl 4 maggio 1999 Constantinescu accolse a Bucarest il premier britannico Tony Blair, che intervenne al parlamento rumeno ringraziando il paese per l'aiuto nella guerra contro la Jugoslavia e dichiarando che il Regno Unito avrebbe fornito il proprio sostegno per l'ammisione della Romania all'Unione europea. Il 18 novembre 1999 l'OSCE assegn\u00f2 la presidenza di turno per il 2001 alla Romania. Il 10 dicembre 1999 il Consiglio europeo riunito a Helsinki ufficializz\u00f2 la propria disponibilit\u00e0 all'avvio delle trattative per l'adesione della Romania all'Unione europea. L'evento spinse il presidente Constantinescu a procedere alla revoca del primo ministro Vasile, in modo da provare a dare nuovo impulso alla politica economica, vista la grave situazione di crisi, e preparare al meglio il successivo periodo di negoziati con i rappresentanti dell'Unione europea. Le trattative iniziarono ufficialmente a Bruxelles il successivo 15 febbraio 2000. Nello stesso mese il capo di Stato partecip\u00f2 alla riunione dei paesi del Patto di stabilit\u00e0 per l'Europa sud-orientale, nel corso della quale si arriv\u00f2 alla firma della carta delle relazioni di buon vicinato, stabilit\u00e0, sicurezza e cooperazione, primo documento multilaterale nella storia della regione finalizzato alla collaborazione tra tutti i contraenti.\nTra il 1997 e il 2000 Constantinescu incontr\u00f2 in varie occasioni il presidente della Moldavia, Petru Lucinschi, per discutere di sicurezza e di sviluppo economico e culturale. Il 28 aprile 2000 si giunse alla firma del trattato di collaborazione privilegiata e cooperazione tra i due paesi. L'accordo riconosceva implicitamente l'annessione della Moldavia da parte dell'Unione Sovietica del 1940, che in passato era stata contestata dalla Romania.\nAl termine del mandato di Constantinescu, visti i passi avanti per l'integrazione europea e atlantica del paese nel periodo 1996-2000, il nuovo governo guidato dal Partito Social Democratico e Iliescu, rieletto presidente, si impegnarono a proseguire il percorso di rafforzamento dei rapporti con i paesi e le istituzioni occidentali.\nRinuncia alla candidatura del 2000.\nGli errori politici e l'incapacit\u00e0 di migliorare le condizioni di vita degli abitanti contriburono al continuo calo di Constantinescu nei sondaggi dopo il 1998. All'inizio del 2000 il presidente in carica era dato ad una quota tra il 20% e il 22%. La CDR e le forze di governo si dimostrarono frammentate e incapaci di far fronte a situazioni impreviste, mentre il presidente non riusc\u00ec a imporre la propria autorit\u00e0 per facilitare l'applicazione del Contratto con la Romania e tenere unita la coalizione.\nNel corso di una conferenza nel febbraio 2000 afferm\u00f2 \u00abIo non ho collaborato con la Securitate, non sono stato perseguitato, ma ne sono una vittima oggi. Mi hanno battuto e mi hanno sconfitto oggi\u00bb. La dichiarazione precedeva il suo annuncio alla popolazione del 17 luglio 2000 in cui rese noto che non si sarebbe candidato per un ulteriore mandato alla presidenza. Riconoscendo la tumultuosa e poco fruttuosa esperienza di governo della forza che lo sosteneva, il presidente si dichiar\u00f2 sconfitto dal sistema e dalle strutture di potere che regolavano la vita politica ed economica del paese, con un riferimento all'influente ruolo ancora giocato nella Romania democratica dagli ex dirigenti della Securitate e del regime comunista e dai loro protetti. Constantinescu afferm\u00f2 di volersi ritirare per evitare ogni contatto con la classe politica dell'epoca, che riteneva degradata e mossa esclusivamente da interessi personali, e per poter canalizzare i propri sforzi nella parte finale di mandato al sostegno al governo Is\u0103rescu, in carica dal dicembre 1999.\nNella sua scelta il capo di Stato colse di sopresa gli stessi dirigenti della CDR, che confidavano di poterlo proporre nuovamente alle elezioni del 2000. Tale decisione unilaterale concorse all'erosione della CDR nel corso dell'anno. La rinuncia di Constantinescu fu seguita dal suo endorsement al primo ministro Is\u0103rescu, che decise di candidarsi come presidente della Romania al suo posto.\nNel corso dei quattro anni di mandato Constantinescu condivise con la CDR anche i fallimenti di alcuni provvedimenti legislativi, che arrivarono alla promulgazione tardivamente, oltre che in forme diluite e diverse dalla loro concezione originaria a causa dei compromessi imposti dagli accordi tra le forze di governo. Tra queste la legge sulla restituzione delle propriet\u00e0 agricole, la legge sugli immobili nazionalizzati tra il 1945 e il 1989 (che dopo un lungo dibattito fu pubblicata nel 2001), la legge sugli archivi della Securitate e la legge sulla restituzione delle propriet\u00e0 della chiesa greco-cattolica. I progressi maggiori vennero realizzati nel campo della tutela delle minoranze e, soprattutto, in politica estera.\nDopo la presidenza.\nDopo aver lasciato temporaneamente la vita politica, nel 2002 cre\u00f2 un nuovo partito di centro-destra, Azione Popolare, che si proponeva di fondare un'ampia coalizione composta da gruppi liberali e democristiani per realizzare un'opposizione comune al governo socialdemocratico di Adrian N\u0103stase. L'iniziativa ebbe scarso successo. Alle elezioni parlamentari del 2004 il partito consegu\u00ec meno dello 0,5% e non ottenne alcun seggio. Stesso destino ebbe la candidatura presidenziale di Marian Petre Milu\u021b. Nell'aprile 2008, alla fine, fu decretata la fusione con il Partito Nazionale Liberale. In seguito a tale esperienza Constantinescu si ritir\u00f2 dalla politica.\nTra il 2004 e il 2014 critic\u00f2 pi\u00f9 volte il presidente della Romania Traian B\u0103sescu, accusandolo di tendenze autoritarie. Esprimendosi contro le politiche di B\u0103sescu, nel 2009 support\u00f2 la campagna presidenziale di Crin Antonescu.\nNegli anni successivi rimase attivo nel mondo delle organizzazioni non governative. Tra i numerosi incarichi fu presidente dell'Associazione per l'educazione civica ASPEC, presidente della Fondazione rumena per la democrazia, membro dell'Istituto regionale per la cooperazione e la prevenzione dei conflitti (INCOR) e membro del consiglio d'amministrazione dell'EastWest Institute. Nel 2001 fu a capo della commissione internazionale per il monitoraggio delle elezioni parlamentari in Senegal. Fece parte, inoltre, del consiglio d'amministrazione del World Justice Project e del consiglio di fondazione della World Academy of Art and Science. Fu pi\u00f9 volte relatore all'Oslo Freedom Forum e membro del consiglio internazionale della Victims of Communism Memorial Foundation.\nVita privata.\nNel 1963 spos\u00f2 la moglie Nadia Ileana, collega alla facolt\u00e0 di diritto dell'Universit\u00e0 di Bucarest, con cui ebbe due figli, Drago\u0219 e Norina."}
{"id": "2955670", "revid": "767487", "url": "https://it.wikipedia.org/wiki?curid=2955670", "title": "Tom Bender", "text": "Carriera.\nCon l' ha disputato le Olimpiadi del 1972, segnando 7 punti in 6 partite."}
{"id": "2955672", "revid": "599013", "url": "https://it.wikipedia.org/wiki?curid=2955672", "title": "Peter Byrne", "text": "Carriera.\nCon l' ha disputato i Giochi olimpici del 1972."}
{"id": "2955674", "revid": "599013", "url": "https://it.wikipedia.org/wiki?curid=2955674", "title": "Ken James (cestista)", "text": "Carriera.\nCon l' ha disputato i Giochi olimpici del 1972."}
{"id": "2955677", "revid": "767487", "url": "https://it.wikipedia.org/wiki?curid=2955677", "title": "Per grazia rifiutata", "text": "Per grazia rifiutata (\"How Do I Love Thee?\") \u00e8 un film del 1970 diretto da Michael Gordon.\nTrama.\nTratto dal romanzo di Peter de Vries il film narra di Tom un giovane professore universitario dal padre invadente che mette il becco in ogni sua scelta. L'atteggiamento paterno diviene talmente intollerabile che Tom decide di dimettersi dall'incarico. Il padre allora, ateo convinto, fa un voto a Dio, di non interferire pi\u00f9 sperando che il figlio torni sui propri passi."}
{"id": "2955684", "revid": "124123", "url": "https://it.wikipedia.org/wiki?curid=2955684", "title": "Marie-Madeleine Guimard", "text": "Biografia.\nNata dall'amore di Fabien Guimart e Anne Bernard e legittimata soltanto nel dicembre 1765, segu\u00ec la scuola del grande coreografo d'Harnoncourt, entrando all'et\u00e0 di quindici anni nel suo corpo di ballo della Com\u00e9die-Fran\u00e7aise. Dopo una prima relazione con il ballerino Leger, con il quale ebbe un figlio, fu impegnata all'Op\u00e9ra dal 1761. Debutt\u00f2, come Tersicore, il 9 maggio 1762 e ben presto giunse a ballare a corte. Era osannata da un flusso di ammiratori altolocati, tra cui il compositore gentiluomo Jean-Benjamin de La Borde, da cui ebbe una figlia nell'aprile del 1763, e che rimase sempre nella cerchia delle sue strette amicizie, anche dopo che ella fu ripresa da Carlo di Rohan-Soubise, \"maresciallo di Francia\" e grande intenditore di balletto che le offr\u00ec, si disse, 2000 \"scudi\" al mese.\nNon certo nota per azzardare i movimenti pi\u00f9 difficili che venivano aggiunti al repertorio del balletto professionistico, fu invece famosa per la perfetta compostezza e fluidit\u00e0 aristocratica dei suoi movimenti, per la sua mimica e soprattutto per il volto sorridente ed espressivo. La ritrattista \u00c9lisabeth Vig\u00e9e Le Brun disse: \"la sua danza non era che uno schizzo, faceva solo \"petits pas\", passi semplici, ma con movimenti cos\u00ec graziosi che il pubblico la preferiva ad ogni altra ballerina \". Altri, come Jean-Georges Noverre, la lodarono entusiasticamente, ma Sophie Arnould, che pensava avesse pi\u00f9 gestualit\u00e0 graziose che vero talento, quando, nel gennaio 1766, la caduta di un pezzo di scenografia le ruppe un braccio ed ella continu\u00f2 eroicamente a danzare con il braccio al collo, osserv\u00f2: \"Povera Guimard! se si fosse rotta solo una gamba, ci\u00f2 non le avrebbe impedito di danzare. \"\nH\u00f4tel Pantin.\nIn una carriera fino ad allora ineguagliata e colma di lussi, acquist\u00f2 una splendida casa vicino a Parigi, a Pantin, e costruito un piccolo teatro privato ad essa collegato, dove vennero rappresentati alcuni balletti licenziosi, di cui era stata vietata la rappresentazione in pubblico, come la \"Partie de chasse de Henri IV\" di Colle, i \"Proverbes di Carmontelle\" e simili spettacoli licenziosi per la gioia dell'alta societ\u00e0. In verit\u00e0 vi si tenevano tre cene a settimana, secondo Edmond de Goncourt, una per i maggiori \"grands seigneurs\" e coloro che erano tenuti in pi\u00f9 alta considerazione a Corte, una seconda composta da scrittori e artisti che rivaleggiava con il salotto di Marie Th\u00e9r\u00e8se Rodet Geoffrin ed una terza nella quale erano invitate tutte le pi\u00f9 affascinanti e lascive giovani donne, secondo le \"M\u00e9moires secrets\" attribuite a Bachaumont.\nAllo stesso tempo, secondo Baron Grimm, durante il freddo pungente del gennaio 1768, accertatasi delle sue disponibilit\u00e0 finanziarie e senza l'aiuto della servit\u00f9, sal\u00ec in tutti i solai del suo quartiere a Pantin, offrendo borse di denaro, cappotti e coperte calde. Nel corso della sua carriera, la sua generosit\u00e0 disarm\u00f2 sempre la penna di tutti i libellisti.\n Fra i suoi ammiratori vi era Louis-Sextius de Jarente de La Bruy\u00e8re, vescovo di Orl\u00e9ans.\nH\u00f4tel Guimard.\nNei primi anni 1770, a dispetto del cattolico arcivescovo di Parigi, ella apr\u00ec lo splendido H\u00f4tel Guimard nella Chauss\u00e9e d'Antin progettato da Claude-Nicolas Ledoux nel pi\u00f9 spiccato gusto neoclassico, decorato con dipinti di Fragonard, e con posti a sedere per cinquecento spettatori. In questo tempio dell'arte tersicorea, come ella lo chiam\u00f2, ebbero luogo le orge pi\u00f9 sfrenate, secondo i suoi detrattori. Nel 1786 ella fu costretta a sbarazzarsi della propriet\u00e0, realizzando la somma di 300.000 franchi.\nIl matrimonio.\nDopo il ritiro dalla danza, nel 1789, spos\u00f2 Jean-\u00c9tienne Despreaux (1748-1820), danzatore, poeta e commediografo."}
{"id": "2955688", "revid": "459531", "url": "https://it.wikipedia.org/wiki?curid=2955688", "title": "Thomson (azienda)", "text": ""}
{"id": "2955703", "revid": "889336", "url": "https://it.wikipedia.org/wiki?curid=2955703", "title": "Matthias Kaburek", "text": "Tra i pochissimi giocatori a poter vantare la vittoria di due campionati di due diverse nazioni nello stesso anno con la stessa squadra: nel 1941, il Rapid Vienna vinse sia il campionato austriaco sia quello tedesco, essendo ammessa a quest'ultimo torneo in seguito all'annessione dell'Austria alla Germania nazista avvenuta nel 1939.\nCarriera.\nGiocatore.\nClub.\nHa iniziato la carriera nel club della sua citt\u00e0, il Vienna Cricketer. In seguito ha giocato per otto stagioni al Rapid Vienna collezionando 121 presenze e 100 reti.\nDopo le esperienze con il Metz e con il Bassin de Longwy, torna al Rapid Vienna dove passa una stagione giocando ancora 37 partite segnando 38 reti, chiudendo cos\u00ec la sua carriera.\nNazionale.\nHa giocato 4 partite segnando due reti con la maglia dell'Austria e una partita con la maglia della Germania.\nAllenatore.\nDopo il ritiro ha allenato il Brno nell'anno 1947."}
{"id": "2955706", "revid": "123103046", "url": "https://it.wikipedia.org/wiki?curid=2955706", "title": "El Tiempo (Colombia)", "text": "El Tiempo \u00e8 un quotidiano colombiano, al 2004 il primo per diffusione nella nazione. Fondato nel 1911 da Alfonso Villegas Restrepo, nel 1913 venne acquistato da Eduardo Santos: nel 2007, dopo che per lungo tempo i principali azionisti sono stati i membri della famiglia Santos, il Grupo Planeta \u00e8 diventato l'azionista di maggioranza. Il sito ufficiale \u00e8, inoltre, il pi\u00f9 visitato del paese. Fa parte del Grupo de Diarios Am\u00e9rica, un'organizzazione che conta undici membri tra i maggiori quotidiani in undici paesi dell'America Latina.\nStoria.\nDiversi membri della famiglia Santos hanno partecipato alla politica colombiana, tra cui Eduardo Santos, presidente della repubblica dal 1938 al 1942, nonch\u00e9 Francisco Santos Calder\u00f3n e Juan Manuel Santos, membri del governo Uribe. Dal 2001 al 2008 \u00e8 stato l'unico quotidiano a diffusione nazionale, dato che il principale rivale, El Espectador, si era convertito a settimanale a causa di problemi economici. Questo periodo di monopolio \u00e8 per\u00f2 terminato l'11 maggio 2008 con il ritorno dell'edizione giornaliera de El Espectador.\nEdizioni locali.\nEl Tiempo \u00e8 pubblicato in sei edizioni locali:\nInserti e supplementi.\nLe domeniche vengono inserite diverse sezioni; ad esempio, per un periodo di tre anni veniva pubblicata una selezione di articoli del The New York Times, tradotti in spagnolo; nel 2008, per\u00f2, questa sezione \u00e8 stata cancellata."}
{"id": "2955707", "revid": "21880", "url": "https://it.wikipedia.org/wiki?curid=2955707", "title": "Ophrys exaltata arachnitiformis", "text": ""}
{"id": "2955718", "revid": "15756", "url": "https://it.wikipedia.org/wiki?curid=2955718", "title": "Strada delle cento miglia", "text": "La strada delle cento miglia \u00e8 una strada romana ipotizzata dallo studio dell'\"Itinerarium Antonini\" .\nPercorso.\nSi ipotizza che la via corrisponda al collegamento tra Parma e Lucca, in quanto la sua lunghezza di cento miglia romane esatte come indicato nell'\"Itinerarium Antonini\", risalente alla fine del III secolo o all'inizio del IV, che indicava una via \"Parme-Laca\", precedendo come in tutte le rubriche con \"\"item\" e seguendo un itinerario da nord a sud. Nella rubrica successiva era descritto l'itinerario Lucca-Roma preceduto da \"per Clodiam\". Il termine \"per Clodiam\"\" \u00e8 collegabile alla via Clodia Nova che connetteva effettivamente Lucca a Luni.\nEsiste tuttavia anche l'ipotesi che \"Laca\" sia l'errata trascrizione di \"Luna\", ma ci\u00f2 pare poco probabile per via della posizione nella \"Tavola Peutingeriana\" di \"Foro Clodi\", collocata all'intersezione tra una strada interna, proveniente dalla valle dell'Auser o Serchio, e la via che saliva da Luni e proseguiva per Parma attraverso il Passo del Lagastrello. Questa ipotesi che \"Laca\" corrisponda a Luni \u00e8 a maggior ragione da scartare perch\u00e9 la distanza fra Parma e Luni \u00e8 di un terzo inferiore a 100 miglia romane (mentre \u00e8 esattamente quella che corrisponde alla via diretta fra Lucca e Parma passando per il Passo del Lagastrello).\nLa strada delle cento miglia partiva dalla periferia est della citt\u00e0 di Parma e procedeva verso sud lungo la valle del torrente Parma, valicando il monte Caio e proseguendo nella valle del torrente Cedra; oltrepassava poi il \"Malpasso\" (odierno passo del Lagastrello), raggiungendo Lucca attraverso la valle del Serchio (attuale Garfagnana), dopo aver toccato \"Foro Clodi\" (probabilmente l'odierna Fivizzano o Piazza al Serchio), ove si dipartiva il ramo della strada per Luni, ramo che aveva una lunghezza di XVI miglia romane.\nA partire da Parma, a intervalli regolari, \u00e8 possibile identificare le prime quattro \"mutationes\" poste a cinque miglia romane di distanza l'una dall'altra, arrivando dopo venticinque miglia alla prima \"mansio\" o \"statio\", situata nei pressi di Tizzano Val Parma.\nSignificativo \u00e8 il fatto che i toponimi odierni della prima \"mansio\" dopo Parma e di quella dopo Tizzano siano \"Musiara\".\nNon \u00e8 conosciuto un ponte romano in pietra sul torrente Parma, perci\u00f2 si suppone vi fosse un guado tra le localit\u00e0 di Siola e Antesica: la prima potrebbe indicare un servizio di \"sellula\" per l'attraversamento del fiume, mentre la seconda potrebbe derivare da \"ante sellula\". Il guado fu poi protetto da un castello intorno al IX o X secolo.\nStoria.\nLa guerra dei Romani contro i Liguri.\nUna rapida via di collegamento attraverso l'Appennino parmense che collegasse Parma e il mare, lunga sole cento miglia \"item Parme Laca m.p.C.\", fu tracciata nel II secolo a.C., all'epoca della guerra tra i Romani e i Liguri.\nRisultava fondamentale per i Romani mantenerne il controllo, in quanto la strada valicava due passi appenninici: il monte Caio, da cui era possibile vigilare l'alta val Parma, la val Parmossa, la val Bardea e la val Cedra, e il \"Malpasso\", da cui era possibile sorvegliare la sponda sinistra della media e alta valle dell'Enza, la valle del Taverone e, di conseguenza, la valle dell'Aulella e la media val Magra.\nAlcuni documenti testimoniano che nel 185 a.C. la citt\u00e0 di Luni si trovava in difficolt\u00e0, circondata dai Liguri, e all'improvviso una colonna comandata dal console Marco Sempronio Tudiano attacc\u00f2 gli Apuani e prosegu\u00ec per il fiume Magra e il porto di Luni, provenendo dal \"Malpasso\", dopo aver risalito l'Appennino parmense lungo la strada delle cento miglia, unico asse viario controllato dai Romani.\nUn altro fatto bellico, a conferma dell'esistenza di una strada militare che collegava Parma a Luni, \u00e8 riscontrabile nelle cronache del 187 a.C., quando Marco Emilio Lepido, proveniente dall'accampamento di Castrignano di Langhirano, ove, in localit\u00e0 Valle, sono ancora riconoscibili i terrapieni tipici di una fortificazione di et\u00e0 romana, punt\u00f2 verso l'Appennino reggiano, dove sconfisse i Liguri prima a \"Ballistram\" e poi a \"Suismontiumque\" (\"Suis-montium-que\"): la prima potrebbe essere identificata con il monte Valestra, mentre la seconda potrebbe riferirsi all'Alpe di Succiso, detta \"S'cis\" in dialetto locale. Dopo tali vittorie potrebbe aver scelto di accamparsi a Vairo nel comune di Palanzano, dove nella localit\u00e0 ancora chiamata \"la v\u00e0la\", che in realt\u00e0 \u00e8 in posizione elevata, esisteva un vallum.\nLa via romana e i Longobardi.\nTerminate le guerre contro i Liguri, con la completa conquista romana dell'Ager Veleiates e la deportazione degli sconfitti, nella prima met\u00e0 del II secolo a.C. la strada delle cento miglia perse importanza, a favore di passi appenninici pi\u00f9 agevoli del \"Malpasso\", tra cui la Cisa e il Cerreto.\nNel VI secolo, dopo la conquista da parte dei Longobardi, la strada assunse di nuovo un'importanza strategica e militare e il \"Malpasso\" divenne il cardine di comunicazione tra i ducati emiliani e la Toscana, poich\u00e9 all'epoca del regno di re Alboino, tra il 568 e il 572, l'unico tratto appenninico libero era quello compreso fra il fiume Taro e il torrente Enza; secondo Pier Maria Conti, infatti, i Bizantini controllavano il castelliere \"Kastron C\u00e0mpas\", nella media val di Taro, e \"Bisim\u00e0nto\" (odierna Bismantova), a presidio del Cerreto. In questa situazione per i Longobardi l'unica possibilit\u00e0 per comunicare fra la Pianura Padana e la Toscana fu riadattare e fortificare il vecchio tracciato romano della strada delle cento miglia.\nIntorno al 593, durante il regno di Agilulfo, per breve tempo i Longobardi presero Bismantova e alcune altre piazzeforti dell'Appennino, ma i Bizantini, che gi\u00e0 all'epoca del regno di Tiberio II (578-582), approfittando del vuoto di potere lasciato dalla morte di Clefi, si erano impadroniti di numerosi ducati emiliani, con un colpo di mano la ripresero pochi anni dopo, fino alla nuova e definitiva conquista del re Rotari attorno al 644.\nA testimonianza della presenza longobarda nella zona, si trovano sulla sponda destra della valle dell'Enza alcuni nomi di \"santi longobardi\", come cita Guglielmo Capacchi. Inoltre negli anni settanta del XX secolo, durante lo scavo della strada che mette in comunicazione le frazioni di Fontanafredda e Treviglio nel comune di Tizzano Val Parma, furono rinvenute in localit\u00e0 Chiesa vecchia alcune sepolture di probabile origine longobarda, di rito ariano; il luogo di culto in cui erano collocate sorgeva lungo il tracciato dell'antica via romana del \"Malpasso\", proprio dove la strada abbandonava il percorso a mezza costa iniziato nel tratto antecedente l'abitato di Albazzano, per salire direttamente al monte Caio. Una variante, probabilmente tracciata per il trasporto pi\u00f9 agevole del vettovagliamento, gi\u00e0 descritta nel \"De bello Gallico\" di Gaio Giulio Cesare, proseguiva verso la valle dell'Enza in direzione dell'attuale abitato di Ranzano, nel comune di Palanzano.\nLa strada oggi.\nPregevole \u00e8 lo stato di conservazione del tratto di strada che va dall'abitato di Quinzano, posto nella parte a ovest del comune di Langhirano, fino alla frazione di Antesica, attraversando l'antichissimo abitato di Cattabiano."}
{"id": "2955721", "revid": "170423", "url": "https://it.wikipedia.org/wiki?curid=2955721", "title": "Spencer Smith (triatleta)", "text": "Carriera.\nSi mette in mostra sin da giovanissimo vincendo i campionati mondiali junior del 1992 di Huntsville. Nello stesso anno ha vinto i campionati europei, categoria \u00c9lite uomini di Lommel.\nL'anno successivo si ripete ai mondiali di Manchester, stavolta categoria \u00c9lite, vincendo sul connazionale nonch\u00e9 rivale Simon Lessing.\nNel 1994 bissa il successo al mondiale di triathlon di Wellington.\nNel 1996 ai campionati del mondo di triathlon Long Distance di Muncie (Illinois) arriva terzo. \nNel 1997 si aggiudica per la seconda volta il titolo di campione europeo di triathlon a Vuokatti in Finlandia.\nHa vinto, inoltre, l'Ironman Florida nel 2001 e l'Ironman Brasile nel 2002."}
{"id": "2955727", "revid": "253269", "url": "https://it.wikipedia.org/wiki?curid=2955727", "title": "Michael Gordon", "text": "Biografia.\nNato in una famiglia di religione ebraica, dopo essersi laureato all'Universit\u00e0 di Yale, inizi\u00f2 la sua carriera negli anni quaranta come direttore dei dialoghi e poi come montatore, esordendo nel 1942 come regista. \nFino al 1948 diresse B-Movie a basso budget, ma in quello stesso anno cur\u00f2 la regia di due opere degne di nota, \"Un'altra parte della foresta\" (1948) e \"Il delitto del giudice\" (1948), un cupo melodramma con Fredric March. L'anno successivo gir\u00f2 \"La roulette\" (1949) con Barbara Stanwyck e un giovanissimo Tony Curtis. \nFu per\u00f2 il 1950 il suo anno d'oro, grazie a \"Cirano di Bergerac\" (1950), che valse a Jos\u00e9 Ferrer il premio Oscar per la miglior interpretazione maschile. Nel 1951 Gordon gir\u00f2 le sue ultime due pellicole prima che il maccartismo ne compromettesse la carriera, costringendolo all'inattivit\u00e0 forzata. La prima fu \"La conquistatrice\" (1951), con Susan Hayward, una commedia che raccont\u00f2 con estremo realismo il mondo privo di scrupoli del commercio (la sceneggiatura era di Abraham Polonsky, altro perseguitato dal maccartismo), mentre nel successivo \"Il segreto del lago\" (1951) il regista parve suggerire che vi siano circostanze in cui \u00e8 opportuno mentire alla legge al fine di favorire una giustizia popolare.\nDal 1951 al 1959 la sua affiliazione a diverse associazioni di \"sinistra\" imped\u00ec a Gordon di lavorare e il suo ritorno alle scene avvenne solo nel 1959 con \"Il letto racconta\", commedia brillante con Doris Day e Rock Hudson. A questo film ne seguirono altri poco incisivi, quasi tutte commedie, ad eccezione del drammatico \"Ritratto in nero\" (1960), con Lana Turner. Si ritir\u00f2 dalle scene agli inizi degli anni settanta."}
{"id": "2955728", "revid": "1358851", "url": "https://it.wikipedia.org/wiki?curid=2955728", "title": "Topologia dello spazio-tempo", "text": "La topologia dello spazio-tempo o topologia spazio-temporale, la struttura topologica dello spazio-tempo, \u00e8 un argomento studiato principalmente nella relativit\u00e0 generale. Questa teoria fisica modella la gravitazione utilizzando una variet\u00e0 lorentziana (uno spazio-tempo) e i concetti di topologia diventano perci\u00f2 importanti nell'analisi degli aspetti sia locali che globali dello spazio-tempo. Lo studio della topologia dello spazio-tempo \u00e8 importante specialmente in cosmologia fisica.\nTipi di topologia.\nCi sono due principali tipi di topologia per uno spazio-tempo formula_1:\nTopologia della variet\u00e0.\nCome con ogni variet\u00e0, uno spazio-tempo possiede una topologia di variet\u00e0 naturale. Qui gli insiemi aperti sono l'immagine degli insiemi aperti in formula_2.\nTraiettoria o topologia di Zeeman.\n\"Definizione\": La topologia formula_3 in cui un sottoinsieme formula_4 \u00e8 aperto se per ogni curva di tipo tempo formula_5 c'\u00e8 un insieme formula_6 nella topologia di variet\u00e0 tale che formula_7.\n\u00c8 la topologia pi\u00f9 fine fra quelle che inducono la stessa topologia come formula_1 fa sulle curve di tipo tempo.\nPropriet\u00e0.\nStrettamente pi\u00f9 fine della topologia di variet\u00e0, essa \u00e8 dunque Hausdorff, separabile ma non localmente compatta.\nUna base per la topologia sono gli insiemi della forma formula_9 per qualche punto formula_10 e qualche intorno normale convesso formula_11. \n(formula_12 denota il futuro e il passato cronologico).\nTopologia di Alexandrov.\nLa topologia di Alexandrov, anche detta topologia di intervallo, viene definita nei termini delle struttura causale nello spazio-tempo.\n\u00c8 la topologia pi\u00f9 grossolana tale che formula_13 \u00e8 aperto per tutti i sottoinsiemi formula_4.\nQui la base degli insiemi aperti per la topologia sono insiemi della forma formula_15 per alcuni punti formula_16.\nQuesta topologia coincide con la topologia della variet\u00e0 se e solo se la variet\u00e0 \u00e8 fortemente causale ma in genere essa \u00e8 pi\u00f9 grossolana (\"coarse\")."}
{"id": "2955732", "revid": "282579", "url": "https://it.wikipedia.org/wiki?curid=2955732", "title": "E-50", "text": ""}
{"id": "2955734", "revid": "282579", "url": "https://it.wikipedia.org/wiki?curid=2955734", "title": "E-75", "text": ""}
{"id": "2955736", "revid": "124060043", "url": "https://it.wikipedia.org/wiki?curid=2955736", "title": "Allia", "text": "Allia \u00e8 un piccolo fiume, affluente del Tevere, noto per essere stata sede di una battaglia fra i Romani e i Galli Senoni nel 390 a.C. (o 388 a.C.)\nStoria.\nL'Allia \u00e8 ricordato perch\u00e9 nei suoi pressi il 18 luglio 390 a.C. (388 a.C.) fu combattuta una battaglia fra Romani e Senoni che si concluse con una sconfitta disastrosa per l'esercito romano. \nIl 18 luglio, anniversario della battaglia del fiume Allia, era detto \u00ab\"dies alliensis\"\u00bb ed era considerato un giorno \"nefasto\" del calendario romano: non era possibile compiere nessuna azione che non fosse strettamente necessaria, n\u00e9 in pubblico n\u00e9 in privato. La tradizione risaliva probabilmente al 389 a.C., anno in cui cinque tribuni militari incaricati di restaurare le istituzioni dello Stato romano, dopo il sacco di Roma seguito alla sconfitta militare con i Galli, decisero che il giorno successivo alle idi di luglio dovesse essere considerato nefasto. La stessa proibizione venne estesa in quell'occasione a tutti i giorni dell'anno che seguivano le calende, le idi o le none.\nLocalizzazione.\nI resoconti degli antichi storici non permettono tuttavia di identificare con sicurezza il corso d'acqua. Per Tito Livio l'Allia era un affluente di \"sinistra\" del Tevere e la battaglia si sarebbe svolta a circa 10 miglia (20 km) da Roma, \u00abl\u00e0 dove il fiume Allia, scendendo dai monti Crustumini in una gola profonda, si getta nel Tevere poco sotto la via Salaria\u00bb; per Diodoro Siculo, invece, l'Allia era un affluente di \"destra\". \nI moderni ritengono pi\u00f9 attendibile, in ci\u00f2, Livio. Si ritiene che l'Allia corrisponda al \"Fosso della Bettina\" che, dopo aver preso il nome di \"Fosso Maestro\", si getta nel Tevere alla Marcigliana, nel territorio dell'attuale comune di Roma nei pressi del comune di Monterotondo, al km 18 della via Salaria, geograficamente nella Valle del Tevere."}
{"id": "2955737", "revid": "352448", "url": "https://it.wikipedia.org/wiki?curid=2955737", "title": "Topologia spazio-temporale", "text": ""}
{"id": "2955739", "revid": "72396", "url": "https://it.wikipedia.org/wiki?curid=2955739", "title": "Jole De Maria", "text": "Biografia.\n\u00c8 risultata tra i vincitori del concorso di Spoleto ed ha cantato un vasto repertorio, da Cimarosa a Mascagni, in vari teatri fra cui il Teatro dell'Opera di Roma, il Teatro Massimo di Palermo, il Teatro Massimo Bellini di Catania e il Teatro San Carlo di Napoli, ove venne riconfermata per tutte le stagioni consecutive fino al suo trasferimento all'estero.\nNelle sue tourn\u00e9e \u00e8 stata al \"Festival dell'Opera Italiana\" di Dublino, al Teatro San Carlos di Lisbona, al \"Teatro dell'Opera de Il Cairo\", a Lugano, Belfast, Alessandria d'Egitto, solo per citarne alcuni.\nHa tenuto concerti e interpretato opere alla Rai-Radiotelevisione italiana (recentemente in cd) e presso Radio e Televisioni europee e d'oltre oceano.\nLe sono stati conferiti numerosi premi O.I.P.E.C.: le Targhe d'oro Beniamino Gigli, Maria Callas, Tito Schipa, Giacomo Lauri Volpi, Mario Del Monaco, Gianna Pederzini.\nNei teatri dell'opera \u00e8 stata diretta dai pi\u00f9 illustri maestri del novecento: Vincenzo Bellezza, Tullio Serafin, Ottavio Ziino, Oliviero De Fabritiis, Alberto Erede, Francesco Molinari Pradelli, Armando La Rosa Parodi, Ferruccio Scaglia, Umberto Cattini, Franco Patan\u00e8 e Giuseppe Patan\u00e8. \nCritici musicali illustri, quali Alfredo Parente, Franco Abbiati, Rubino Profeta hanno parlato di lei con parole lusinghiere nelle pi\u00f9 prestigiose testate giornalistiche. \nTrasferitasi in Argentina, ha cantato in programmi televisivi e radiofonici, ed ha continuato a studiare sviluppando quella tecnica che le ha permesso di spaziare poi dalla voce di mezzosoprano fino a quella di soprano leggero - come documentato dalle sue successive registrazioni - mantenendo comunque intatto il calore ed il velluto del timbro.\nHa eseguito numerosi concerti, accompagnata al pianoforte dal M\u00b0 Rolando Nicolosi, organizzati dal suo marito-manager Silvano Nicolai.\nNell'ottobre 2007 viene organizzata - a favore dell'AIRC (Associazione Italiana per la Ricerca sul Cancro) - la manifestazione \"Omaggio a Jole De Maria, un'ugola sette voci\" dalla \"Associazione Culturale Arcipelago\" e dal comune di Fonte Nuova.\nOpere liriche.\nIl successo.\n1958/1964.\nDirettore Napoleone Annovazzi"}
{"id": "2955740", "revid": "1566286", "url": "https://it.wikipedia.org/wiki?curid=2955740", "title": "Edoardo Toniolo", "text": "Biografia.\nFiglio d'arte comincia a recitare molto presto in teatro, ricoprendo piccole parti. Scoperto da Guido Brignone, debutta nel cinema nel 1935 nella pellicola di carattere storico \"Ginevra degli Almieri\".\nRimasto dopo l'8 settembre 1943 nel Nord Italia, lavora ad alcuni film presso il Cinevillaggio della Giudecca a Venezia, interpretando da protagonista il film \"Posto di blocco\", del regista Ferruccio Cerio.\nNel dopoguerra contemporaneamente al suo lavoro in teatro, avr\u00e0 la possibilit\u00e0 di diventare una voce molto presente nella prosa radiofonica della RAI e dal 1954 anche in televisione apparir\u00e0 con una certa frequenza sia nelle commedie che negli sceneggiati televisivi del periodo.\nQualcuno lo ricorda nella parte di Remo il padrone della casa della festa dove si trovava Dorian Gray nel film \"Tot\u00f2, Peppino e la... malafemmina\".\nHa lavorato saltuariamente anche nel doppiaggio cinematografico."}
{"id": "2955746", "revid": "287204", "url": "https://it.wikipedia.org/wiki?curid=2955746", "title": "Jean-Baptiste Morvan de Bellegarde", "text": "Fu gesuita per quindici anni, poi sacerdote dell'ordine di Francesco di Sales, fu autore di numerosi libri di morale, religione e storia. Fu anche un traduttore di greco e latino dei testi dei padri della Chiesa. Scrittore prolifico, ha lasciato poche tracce nella storia della letteratura.\nOpere.\nTitoli originali"}
{"id": "2955747", "revid": "339392", "url": "https://it.wikipedia.org/wiki?curid=2955747", "title": "Stereografia", "text": ""}
{"id": "2955751", "revid": "767487", "url": "https://it.wikipedia.org/wiki?curid=2955751", "title": "Sergente Flep indiano ribelle", "text": "Sergente Flep indiano ribelle (\"Flap\") \u00e8 un film del 1970 diretto da Carol Reed.\nTrama.\nUn indiano sfiancato dalla vita miserabile che lui e i suoi simili sono condannati a fare nelle riserve organizza una marcia sulla citt\u00e0 vicina per protestare. Altri si uniranno alla sua iniziativa."}
{"id": "2955757", "revid": "110157", "url": "https://it.wikipedia.org/wiki?curid=2955757", "title": "International Powerlifting Federation", "text": "La International Powerlifting Federation (IPF) \u00e8 la federazione sportiva internazionale che governa lo sport del powerlifting."}
{"id": "2955768", "revid": "767487", "url": "https://it.wikipedia.org/wiki?curid=2955768", "title": "Agente S03 operazione Atlantide", "text": "Agente S03 operazione Atlantide \u00e8 un film di fanta-spionaggio del 1965, diretto da Domenico Paolella con lo pseudonimo di Paul Fleming. \u00c8 una coproduzione Italia-Spagna.\nTrama.\nL'agente segreto statunitense George Steele (il titolo fa riferimento al suo nome in codice, S03) \u00e8 alle prese con un'organizzazione criminale intenta a far risplendere l'antica Atlantide, con la quale stanno per invadere gli Stati Uniti. A lui il compito di impedire la realizzazione del piano."}
{"id": "2955772", "revid": "1005847", "url": "https://it.wikipedia.org/wiki?curid=2955772", "title": "Elezioni presidenziali in Romania del 1996", "text": "Le elezioni presidenziali in Romania del 1996 si tennero il 3 novembre (primo turno) e il 17 novembre (ballottaggio).\nSi tratt\u00f2 delle seconde elezioni per la scelta del presidente della repubblica dall'entrata in vigore della Costituzione della Romania del 1991, le terze dalla rivoluzione romena del 1989.\nMentre nel 1992 si presentarono sei candidati, nel 1996 il loro numero crebbe a sedici. Ion Iliescu, presidente in carica e rappresentante del centro-sinistra, partecip\u00f2 per la terza volta consecutiva, mentre fu la seconda per il candidato del centro-destra e leader della Convenzione Democratica Romena Emil Constantinescu, che nel 1992 era stato sconfitto al ballottaggio dallo stesso Iliescu. Le altre personalit\u00e0 che si trovavano alla seconda candidatura erano Gheorghe Funar e Radu C\u00e2mpeanu.\nIn occasione del ballottaggio del 17 novembre 1996 Constantinescu super\u00f2 Iliescu, costringendo questi a cedere la funzione dopo quasi sette anni nel ruolo di capo di stato.\nIl primo turno delle elezioni presidenziali si tenne in concomitanza con le elezioni parlamentari, vinte dalla Convenzione Democratica Romena, che form\u00f2 un governo di coalizione con Partito Democratico e Unione Democratica Magiara di Romania con a capo Victor Ciorbea.\nSistema elettorale.\nLe elezioni si svolsero secondo le disposizioni delle leggi 68/1992 (per il parlamento) e 69/1992 (per il presidente della repubblica) promulgate nel giugno 1992, che avevano regolato anche la precedente tornata elettorale. Avevano diritto al voto i cittadini di almeno 18 anni di et\u00e0, mentre per candidarsi alle camere erano necessari 23 anni (deputati) e 35 anni (senatori).\nLa legge elettorale prevedeva un sistema di voto proporzionale e una soglia di sbarramento al 3%. Alle organizzazioni che rappresentavano le minoranze etniche era garantito un rappresentante nella camera dei deputati, a prescindere dal raggiungimento della soglia di sbarramento.\nL'elezione del presidente della repubblica si svolgeva su due turni. Il ballottaggio tra i due candidati pi\u00f9 votati era previsto solamente nel caso in cui nessuno dei due avesse ottenuto il 50% + 1 dei voti al primo turno. Per candidarsi alla funzione di presidente della repubblica era necessario presentare all'Ufficio elettorale centrale le firme di almeno 100.000 sostenitori.\nIl voto era previsto nell'intervallo orario tra le 6:00 e le 21:00.\nQuadro politico.\nLe elezioni generali del 1992 furono vinte dal partito postcomunista del Fronte Democratico di Salvezza Nazionale, poi ridenominato Partito della Democrazia Sociale di Romania (PDSR). Nel corso dei quattro anni al potere tra il 1992 e il 1996, il presidente della repubblica Ion Iliescu e il primo ministro Nicolae V\u0103c\u0103roiu furono promotori di una lenta politica di transizione all'economia di mercato che, bench\u00e9 proteggesse le fasce pi\u00f9 deboli, non riusc\u00ec a garantire un netto miglioramento delle condizioni di vita degli abitanti. L'opposizione, infatti, accusava lo stato di corruzione, di aver favorito la nascita di una nuova oligarchia economica e di perseguire una politica autoritaria.\nIl maggior gruppo di opposizione era la variegata coalizione del centro-destra liberale della Convenzione Democratica Romena (CDR), nel 1995 segnata dalla morte del suo fondatore Corneliu Coposu, che era guidata da Emil Constantinescu, gi\u00e0 candidato alla presidenza della repubblica nel 1992. All'interno della CDR, il partner principale del Partito Nazionale Contadino Cristiano Democratico (PN\u021aCD) era il Partito Nazionale Liberale (PNL) di Mircea Ionescu-Quintus.\nA met\u00e0 1996, nonostante il PDSR avesse ottenuto discreti risultati alle elezioni amministrative di giugno, questi furono conseguiti nelle aree rurali e nelle piccole citt\u00e0 che, confermando la resistenza al cambiamento verso il capitalismo del proprio elettorato, diedero ancora prova di una certa adesione al programma di protezione sociale rappresentato dal partito di Iliescu. Le grandi citt\u00e0 furono dominate dalla CDR. Bucarest, ad esempio, pass\u00f2 alla guida di Victor Ciorbea, rappresentante del PN\u021aCD. Nel corso dei quattro anni di governo il consenso popolare per il PDSR fu eroso da continui scandali di corruzione e dalle difficolt\u00e0 strutturali del sistema economico, caratterizzato da un'inflazione a tre cifre, dall'incontenibile aumento dei prezzi per i generi alimentari e da crisi energetiche. Il discorso dell'opposizione provava ad inserirsi in tali spaccature, promettendo un radicale cambiamento di rotta, in modo da avvicinare la Romania agli standard dei paesi occidentali. \nCampagna elettorale.\nLa campagna elettorale inizi\u00f2 il 4 settembre e si concluse il 1\u00ba novembre.\nLe elezioni del 1996 furono monitorate da 238 osservatori stranieri. Le strutture sovranazionali inviarono 57 propri delegati, tra questi i rappresentanti dell'assemblea parlamentare dell'OSCE, del Consiglio d'Europa, del Parlamento europeo, della Commissione europea e del Partito del Socialismo Europeo.\nConvenzione Democratica Romena.\nCorneliu Coposu, considerato dall'opinione pubblica un esempio di moralit\u00e0 e correttezza politica, mor\u00ec nel novembre 1995, lasciando la guida della CDR in eredit\u00e0 ad Emil Constantinescu. La coalizione si prepar\u00f2 con grande anticipo alle elezioni del 1996. Gi\u00e0 nel 1995 era stato predisposto un documento, il Contratto con la Romania, una dichiarazione d'intenti che prometteva la realizzazione di venti punti entro i primi duecento giorni di assunzione dell'incarico da parte di un governo guidato dalla CDR. L'8 agosto 1996 i componenti della CDR trovarono un accordo per la definizione dei membri che avrebbero preso parte alla coalizione per le elezioni parlamentari di novembre.\nIl 27 giugno 1996 Constantinescu present\u00f2 il proprio programma per le presidenziali, chiamato \u00abAdesso per la Romania\u00bb (\u00ab\"Acum pentru Rom\u00e2nia\"\u00bb). Dietro la strategia elettorale del leader della CDR si trovavano il direttore di campagna Valerian Stan (che si dimise dall'incarico nel settembre 1996) e il capo del dipartimento di comunicazione del suo staff Zoe Petre, considerata una dei pi\u00f9 fidati collaboratori di Constantinescu. Il 9 settembre fu registrata la candidatura di Constantinescu presso l'Ufficio elettorale centrale. Il candidato della CDR inaugur\u00f2 la campagna elettorale il 4 settembre con un comizio tenutosi a Ruginoasa, localit\u00e0 dal valore emblematico in quanto luogo di nascita del primo principe di Romania Alexandru Ioan Cuza, cui Constantinescu provava ad associare il positivo messaggio di rinnovamento proposto della coalizione. La dichiarazione pass\u00f2 alla storia come \"proclamazione di Ruginoasa\" (\"Proclama\u021bia de la Ruginoasa\"), cui seguirono numerosi altri discorsi simbolici coincidenti con le successive tappe elettorali. Il 9 settembre enunci\u00f2 \"l'appello di Alba Iulia per la riconciliazione nazionale\" (\"Apelul de la Alba Iulia pentru reconciliere na\u021bional\u0103\"), il 27 settembre la \"decade dei figli del villaggio\" (\"Decada fiii satului\"), il 1\u00ba ottobre il \"contratto con i giovani\" (\"Contractul cu tinerii\").\nIl concetto chiave richiamato costantemente dalla dirigenza nel corso della campagna fu quello del cambiamento, rispetto alla stagnazione economica e sociale della Romania sotto Iliescu e dopo decenni di dittatura. Constantinescu prometteva la difesa del diritto alla propriet\u00e0 privata, ampie liberalizzazioni, l'applicazione di una legislazione anticomunista e una politica basata sulla rettitudine morale e l'onest\u00e0. Tra le altre proposte del candidato alla presidenza spicc\u00f2 quella del reclutamento di 15.000 specialisti cui affidare posizioni strategiche nel quadro dell'amministrazione dello stato. Nel linguaggio Constantinescu tese a costruire e mostrare l'immagine di un grande credente, tanto da affermare che tra i suoi stretti consiglieri vi era un monaco ortodosso, Vasile. La CDR a tal proposito apr\u00ec la campagna elettorale per le parlamentari nella C\u00e2mpia Libert\u0103\u021bii di Blaj, luogo dall'alto simbolismo storico-religioso con profonde connessioni con la Chiesa greco-cattolica rumena. Tra gli altri argomenti utilizzati in campagna elettorale vi fu quello del compimento dell'eredit\u00e0 spirituale di Coposu, i cui funerali avevano avuto un forte impatto mediatico.\nRispetto al 1992 il rafforzamento della stampa indipendente e la nascita di diverse emittenti televisive private gioc\u00f2 a favore di Constantinescu. Questi fu dichiaratamente supportato da Evenimentul zilei, Rom\u00e2nia liber\u0103, Pro TV e, negli ultimi giorni di campagna, persino da Adev\u0103rul, giornale tradizionalmente filogovernativo.\nPartito della Democrazia Sociale di Romania.\nIl PDSR conferm\u00f2 la candidatura di Ion Iliescu nel corso della conferenza nazionale del partito del 26 luglio 1996. Questa, per\u00f2, fu duramente contestata dai suoi avversari, che sostenevano che non potesse ripresentarsi, poich\u00e9 aveva gi\u00e0 realizzato due mandati presidenziali, mentre un terzo sarebbe stato vietato dall'art.81 costituzione. Il leader del PDSR asseriva che il mandato 1990-1992 non era da prendere in considerazione, poich\u00e9 realizzato al di fuori delle previsioni della costituzione, entrata in vigore solamente nel dicembre 1991. La corte costituzionale, in ogni caso, si espresse in suo favore il 9 settembre.\nIliescu lanci\u00f2 ufficialmente la propria candidatura il 28 agosto 1996 con lo slogan \u00abIl cambiamento in bene della Romania\u00bb (\u00ab\"Schimbarea \u00een bine a Rom\u00e2niei\"\u00bb) ed indic\u00f2 il suo consigliere Iosif Boda come direttore della campagna elettorale. Mentre la retorica elettorale del candidato presidente reclamava il ruolo provvidenziale e l'importanza del PDSR nella storia recente del paese, Iliescu leg\u00f2 la propria campagna a quella del partito. La popolarit\u00e0 del governo, tuttavia, era in calo, con evidenti riflessi sui sondaggi. Una ricerca IRSOP dell'ottobre 1996 dava il PDSR al 24% e la CDR al 30%. Con il crescere dell'opposizione, i discorsi di Iliescu ripiegarono su accenti nazionalisti, evocando scenari catastrofici nel caso di una vittoria della CDR. Dal punto di vista mediatico Iliescu riusciva a conservare il proprio potere sulla TV di stato, che rimaneva il principale strumento di informazione per gli elettori delle aree pi\u00f9 isolate, malgrado l'emergere dei media indipendenti.\nUnione Social Democratica.\nIl 27 settembre 1995 l'ex primo ministro ed ex alleato di Iliescu Petre Roman fu fautore di un'alleanza tra il suo Partito Democratico e i partner minori del Partito Social Democratico Romeno di Sergiu Cunescu, gruppo fuoriuscito dalla CDR nel 1995. La coalizione, che si dichiarava di centro-sinistra, fu chiamata Unione Social Democratica (USD). Roman lanci\u00f2 la propria candidatura alla presidenza in occasione della prima convenzione nazionale straordinaria dell'USD del 4 settembre 1996, mentre present\u00f2 la registrazione presso l'Ufficio elettorale centrale il 25 settembre. Annunciando il suo programma, dichiar\u00f2 che nel caso in cui fosse stato eletto, sarebbe stato un presidente vicino agli uomini e alla societ\u00e0 civile, a differenza di Iliescu. Direttore della campagna presidenziale di Roman fu George \u0218erban.\nAltri candidati.\nLe altre personalit\u00e0 politiche che si presentarono per la corsa elettorale furono:\nPrimo turno e ballottaggio.\nIl 3 novembre oltre l'80% dei voti and\u00f2 ai primi tre candidati (Iliescu, Constantinescu e Roman), mentre il rappresentante sostenuto dal PDSR ottenne un vantaggio di 4 punti su quello della CDR. Alle parlamentari, invece, la coalizione di centro-destra fu la lista pi\u00f9 votata, scardinando il dominio della sinistra di Iliescu, che aveva dominato la scena politica dal 1989.\nL'ascesa dei gruppi liberali fu accolta positivamente dalla stampa internazionale, che consider\u00f2 la vittoria della CDR come il primo serio allontanamento del paese dall'ideologia comunista, associandolo alla volont\u00e0 della Romania di ancorarsi ai valori occidentali. La Repubblica la defin\u00ec come una seconda rivoluzione, mentre Associated Press e The Washington Post rimproverarono Iliescu di aver esitato su un netto processo di riforma, favorito la corruzione e non essere riuscito a contrastare la povert\u00e0, elementi che lo avevano reso politicamente vulnerabile per la prima volta dalla caduta del regime. L'Agence France-Presse sottoline\u00f2 l'importanza dell'avvicendamento al potere, poich\u00e9 Iliescu era l'unico leader politico dei paesi dell'ex blocco orientale proveniente da un partito comunista ad aver guidato il paese senza discontinuit\u00e0 per sette anni anche in era democratica.\nAlla riapertura della campagna per il ballottaggio, la maggior parte dei partiti si espresse in favore di Constantinescu. Il 7 novembre l'USD sigl\u00f2 un accordo con la CDR per il sostegno comune al candidato del centro-destra. Petre Roman invit\u00f2 pubblicamente il suo elettorato a votare per Constantinescu, rafforzandone indiscutibilmente le probabilit\u00e0 di essere eletto. Il patto prevedeva la partecipazione della formazione di Roman ad un eventuale governo di coalizione, nonch\u00e9 l'assegnazione di cinque ministeri.\nIn vista del ballottaggio i gruppi principali che sostenevano Iliescu erano PDSR e Partito Socialista del Lavoro. Viste le ridotte possibilit\u00e0 di vittoria, il presidente uscente rafforz\u00f2 il ricorso a proclami populisti, facendo leva sui timori dell'elettorato rurale e tradizionalista. A causa dell'avvio di trattative per un'alleanza tra la CDR e i regionalisti dell'UDMR, rappresentanti della minoranza magiara, Iliescu riprese anche una retorica nazionalista ed antiungherese.\nL'11 novembre 1996, con la moderazione del giornalista Octavian Andronic, l'emittente televisiva privata Antena 1 mand\u00f2 in onda il programma \"Turneul candida\u021bilor\", che ospit\u00f2 l'ultimo dibattito tra i due contendenti alla presidenza che, secondo diversi commentatori, ebbe un ruolo decisivo nello spingere molti indecisi a votare per Constantinescu al ballottaggio. Rivolgendosi all'avversario Constantinescu chiese \u00abCrede in Dio, signor Iliescu?\u00bb (\u00ab\"Crede\u021bi \u00een Dumnezeu, domnule Iliescu?\"\u00bb), domanda alla quale la mancanza di una risposta chiara di Iliescu avrebbe spinto parte dell'elettorato cristiano ortodosso, importante categoria sociale, a favorire il candidato della CDR. La domanda posta da Iliescu, riguardante le dure affermazioni di Constantinescu sul governo Roman del periodo 1990-1991, invece, non ebbe risonanza e fu bollata dal leader della CDR come un tentativo di incrinare i rapporti tra il suo gruppo e l'USD.\nAl secondo turno Constantinescu ottenne il 54%, riuscendo a battere l'avversario.\nConseguenze.\nL'annuncio della vittoria di Constantinescu gi\u00e0 nella sera del 17 novembre port\u00f2 ad una manifestazione spontanea da parte dei suoi sostenitori in Piazza Universit\u00e0 a Bucarest, luogo delle proteste anticomuniste del 1989 e del 1990. Il neoeletto presidente della repubblica dichiar\u00f2:\nIliescu, di contro, riconoscendo la sconfitta afferm\u00f2 che malgrado il risultato era necessario andare avanti.\nPer la prima volta dopo 50 anni, quindi, un partito liberale torn\u00f2 alla guida della Romania. Il primo avvicendamento al potere dell'era democratica fu considerato da diversi studiosi un momento chiave nella storia del paese, poich\u00e9 segno la maturazione del sistema politico, che da quel momento fu aperto al pluralismo e alla contrapposizione fra destra e sinistra. Alle elezioni legislative il PDSR riusc\u00ec ad avere la meglio della CDR solamente nelle zone rurali, mentre il centro-destra trionf\u00f2 nelle aree urbane e divenne il primo partito della Romania. Per la prima volta dopo 7 anni dalla rivoluzione, quindi, Iliescu e il partito erede del FSN passarono all'opposizione, perdendo la guida delle maggiori istituzioni del paese. Nel 1996, infatti, l'elettorato disilluso si aggrapp\u00f2 alle speranze di rinnovamento rappresentate dalla CDR, mentre associava il PDSR al passato comunista e antiriformista.\nCome da accordi, per avere la sicurezza di una maggioranza parlamentare stabile la CDR form\u00f2, quindi, un'alleanza con l'USD di Petre Roman. A questa si aggiunse l'Unione Democratica Magiara di Romania, che il 6 dicembre ader\u00ec volontariamente al \u00abPatto per la governabilit\u00e0 e la solidariet\u00e0 politica\u00bb che, unendo CDR, USD e UDMR, riusc\u00ec ad assicurare ai contraenti il controllo del 60% dei posti in parlamento. A tal riguardo il deputato UDMR Zsolt Szil\u00e1gyi comment\u00f2: \u00abNoi ungheresi siamo molto orgogliosi di avere potuto contribuire alla democratizzazione dello stato. Gli ungheresi hanno votato contro il nazionalismo estremo e i nazional-comunisti al potere fino al 1996, e a favore della democrazia e delle riforme\u00bb. Tramite l'accordo le tre nuove forze di governo si impegnavano a portare a termine le privatizzazioni, le riforme economiche e la costruzione di una Romania sul modello occidentale. La nuova alleanza di governo suddivise i posti di potere (ministeri, segreterie ministeriali, aziende di stato, prefetture, incarichi di nomina politica) in base ad un algoritmo che garantiva rappresentanza proporzionale a tutti i componenti. Primo ministro fu indicato il sindaco di Bucarest Victor Ciorbea, mentre la conduzione del senato fu affidata a Petre Roman. Vista l'impossibilit\u00e0 di Constantinescu di rivestire contemporaneamente il ruolo istituzionale e quello di partito, la presidenza della CDR pass\u00f2 a Ion Diaconescu, leader del PN\u021aCD e nuovo presidente della camera. Nel quadro del governo Ciorbea l'USD ottenne cinque ministeri, mentre l'UDMR due."}
{"id": "2955782", "revid": "483293", "url": "https://it.wikipedia.org/wiki?curid=2955782", "title": "International Federation of BodyBuilders", "text": ""}
{"id": "2955784", "revid": "306856", "url": "https://it.wikipedia.org/wiki?curid=2955784", "title": "Alessandro Maria Gottardi", "text": "Biografia.\nFu ordinato presbitero per il patriarcato di Venezia il 1\u00ba luglio 1934. \nIl 12 febbraio 1963 papa Giovanni XXIII lo nomin\u00f2 arcivescovo di Trento.\nIl 24 marzo 1963 venne consacrato arcivescovo dal cardinale patriarca di Venezia Giovanni Urbani, coconsacranti monsignor Umberto Ravetta, vescovo di Senigallia, e monsignor Giuseppe Olivotti, vescovo ausiliare di Venezia.\nAvendo partecipato al Concilio Vaticano II nella seconda, terza e quarta sessione, ebbe il compito di applicare nell'arcidiocesi le costituzioni conciliari.\nIl 6 agosto 1964, durante il suo episcopato, l'arcidiocesi cedette i territori situati in Alto Adige (Bassa Atesina, la stessa citt\u00e0 di Bolzano) alla diocesi di Bolzano-Bressanone e nel contempo divenne sede metropolitana in forza della bolla \"Tridentinae Ecclesiae\" di papa Paolo VI.\nNel 1965, su ispirazione dello studioso Iginio Rogger, abol\u00ec il culto del Simonino.\nIl 26 maggio 1976 annunci\u00f2 solennemente la guarigione, ritenuta miracolosa dalla Chiesa cattolica, di Vittorio Micheli, verificatasi a Lourdes il 1\u00ba giugno 1963.\nSi ritir\u00f2 dal governo pastorale per raggiunti limiti di et\u00e0 il 7 dicembre 1987; gli successe monsignor Giovanni Maria Sartori, fino ad allora vescovo di Adria-Rovigo.\nMor\u00ec a Trento il 24 marzo 2001.\nGenealogia episcopale.\nLa genealogia episcopale \u00e8:"}
{"id": "2955787", "revid": "1446601", "url": "https://it.wikipedia.org/wiki?curid=2955787", "title": "Bottini di Siena", "text": "I bottini di Siena sono le gallerie sotterranee costruite nel XIII-XV secolo per l'approvvigionamento idrico.\nDescrizione.\nLe gallerie si estendono per circa 25\u00a0km e sono per la maggior parte scavati nella roccia. Le pareti sono coperte da incrostazioni di calcio, stalattiti e stalagmiti.\nStoria.\nLe prime opere di scavo risalgono al 394. Durante il Medioevo si intrapresero i lavori per intercettare le falde acquifere e canalizzare in cunicoli sotterranei le acque provenienti da sorgenti distanti. Nel 1267-1268 si pens\u00f2 di deviare il corso del fiume Merse verso Siena, ma non se ne fece nulla. L'estensione attuale della rete sotterranea risale al 1466. Sono ancora in funzione e alimentano le fontane, mentre per gli edifici l'acqua viene portata da un acquedotto moderno.\nLa loro importanza strategica \u00e8 attestata da due tentativi di entrare in citt\u00e0 attraverso di loro. Nel 1554 l'esercito dell'imperatore Carlo V tent\u00f2 di prendere Siena passando per i bottini e per poco non ci riusc\u00ec (Assedio di Siena). Nel giugno del 1944 i partigiani progettarono di liberare la citt\u00e0 occupata dai tedeschi sempre per questa via, ma rinunciarono.\nDevozione.\nIn molti punti si trovano delle statuette in terracotta della Madonna murate nelle pareti e numerose sono le croci incise, anche con la punta dei picconi, a protezione dai pericoli dell'oscurit\u00e0.\nLeggende.\nOmiccioli e fuggisoli.\nGli operai addetti alla loro costruzione (i \"guerchi\") spesso fuggivano spaventati dall'apparizione di creature sotterranee: gli omiccioli e i fuggisoli. Gli omiccioli, simili a folletti, si limitavano a ballare e a mettere allegria. I fuggisoli apparivano come lampi di luce improvvisi. Poich\u00e9 parte del compenso dei guerchi era in vino, \u00e8 probabile che le visioni che avevano fossero dovute al timore per i luoghi bui sommato agli effetti dell'alcool.\nIl fiume Diana.\nSecondo una tradizione medievale nel sottosuolo di Siena scorrerebbe un fiume: la Diana. Il mormorio delle sue acque sotterranee sarebbe udibile nel silenzio pi\u00f9 totale in due punti della citt\u00e0: nella zona di Porta Ovile, a nord-est, e nella zona di Pian dei Mantellini, a sud-ovest. Non a caso attigua a quest'ultima zona c'\u00e8 una via chiamata Via della Diana, in riferimento al leggendario fiume sotterraneo. Si pens\u00f2 quindi che un fiume attraversasse il centro cittadino in direzione nord-est/sud-ovest e che lo sfruttamento delle sue acque avrebbe risolto il problema dell'approvvigionamento idrico di Siena. \nNel 1176 un pozzo scavato dai frati del Convento del Carmine (zona Pian dei Mantellini) trov\u00f2 una vena d'acqua abbondante. La scoperta sembr\u00f2 essere la prova dell'esistenza del fiume Diana e diede inizio ad altri interventi simili. \nNel 1295 il Consiglio Generale della Repubblica di Siena finanzi\u00f2 ulteriori scavi anche in altre zone lontane della citt\u00e0. Nel XIII-XIV secolo si spese molto denaro pubblico nella ricerca del fiume sotterraneo, ma per quanti sforzi si facessero il fiume non si trovava. \nI notevoli costi della ricerca erano ben noti alla rivale Firenze che la considerava un insensato dispendio di risorse. Dante la cita nella Divina Commedia: la senese Sapia chiede a Dante di ricordarla ai suoi parenti che trover\u00e0 a Talamone intenti a scavare insensatamente un porto cos\u00ec come hanno fatto per trovare la Diana (Purgatorio, XIII, 151-154)."}
{"id": "2955803", "revid": "281779", "url": "https://it.wikipedia.org/wiki?curid=2955803", "title": "Parametro reticolare", "text": ""}
{"id": "2955810", "revid": "767487", "url": "https://it.wikipedia.org/wiki?curid=2955810", "title": "Arco etneo", "text": "L'arco etneo \u00e8 un vasto territorio metropolitano interregionale nato dalla progressiva saldatura delle armature urbane consolidate delle citt\u00e0 di Reggio sul versante costiero calabrese e di Messina, Catania, Siracusa su quello siciliano. Questo complesso sistema territoriale urbano con sviluppo lineare lungo la costa si dispiega lungo due fronti marini, quello tirrenico da Milazzo a Lamezia Terme e quello ionico da Soverato a Siracusa. L'area ha una popolazione di oltre due milioni e quattrocentomila abitanti ed una vasta estensione territoriale di circa 3500\u00a0km\u00b2 con un'alta densit\u00e0 abitativa. L'area dispone di una buona rete di relazioni indotte, principalmente, dalla progressiva intermodalit\u00e0 catanese e dal porto di Gioia Tauro.\nInfrastrutture.\nSu questo territorio, naturale piattaforma logistica verso il Mediterraneo, cerniera tra Sicilia e Calabria e area chiave del Corridoio 1 Berlino-Palermo, sorgono importanti strutture economiche-funzionali e infrastrutture di interesse nazionale e internazionale. Meritano menzione gli assi stradali rappresentati dalle autostrade Messina-Palermo, Messina-Catania-Siracusa, Reggio Calabria-Salerno-Napoli; gli importanti porti tra i quali:\nL'area, inoltre, dispone di tre aeroporti di rango internazionale, tra i quali i primi due della seguente lista sono tra i primi 20 d'Italia per traffico passeggeri: \nIl nodo ferroviario di Messina che si snoda lungo tutta la linea tirrenica e ionica siciliana, il nodo ferroviario di Reggio Calabria-Villa San Giovanni dal quale si diramano le linee ferrate da Reggio a Napoli sul versante tirrenico e la Reggio Calabria-Taranto su quello ionico.\nUniversit\u00e0 e strutture turistiche.\nNell'intera zona sono presenti:\nNotevoli anche le infrastrutture turistiche, principalmente sviluppate nelle rinomate localit\u00e0 di Taormina e delle Isole Eolie. Discreta anche la dotazione di strutture per la pratica degli sport invernali nelle stazioni sciistiche di Gambarie e dell'Etna.\nRicco e variegato risulta anche il patrimonio storico-architettonico dell'intera area essendo le citt\u00e0 di Reggio, Siracusa, Messina e Catania di antichissima fondazione."}
{"id": "2955812", "revid": "1924342", "url": "https://it.wikipedia.org/wiki?curid=2955812", "title": "Jolene (album Dolly Parton)", "text": "Jolene \u00e8 un album di Dolly Parton pubblicato nel 1974 prodotto da Bob Ferguson.\nLa title track, \"Jolene\" parla di una casalinga che si scontra con una bella seduttrice con la quale pensa che il marito abbia una relazione. Questa canzone \u00e8 stata poi reinterpretata da molti altri artisti.\nL'album \u00e8 stato pubblicato nel periodo in cui Dolly Parton stava iniziando una carriera solista."}
{"id": "2955814", "revid": "32186644", "url": "https://it.wikipedia.org/wiki?curid=2955814", "title": "Sofismi", "text": ""}
{"id": "2955815", "revid": "339392", "url": "https://it.wikipedia.org/wiki?curid=2955815", "title": "El Kelaa Des Sraghna", "text": ""}
{"id": "2955816", "revid": "110157", "url": "https://it.wikipedia.org/wiki?curid=2955816", "title": "International Casting Sport Federation", "text": "La International Casting Sport Federation (ICSF) \u00e8 la federazione sportiva internazionale che governa lo sport del casting."}
{"id": "2955822", "revid": "125475056", "url": "https://it.wikipedia.org/wiki?curid=2955822", "title": "Episodi de I Tudors (quarta stagione)", "text": "La quarta e ultima stagione della serie televisiva I Tudors, composta da 10 episodi, \u00e8 stata trasmessa sul canale statunitense via cavo Showtime dall'11 aprile al 20 giugno 2010.\nIn Italia, \u00e8 stata trasmessa in prima visione assoluta dal 13 settembre all'11 ottobre 2010 su Mya di Mediaset Premium. \u00c8 stata trasmessa in chiaro dal 21 settembre al 19 ottobre 2012 su La5. \n\"Moment of Nostalgia\".\nTrama.\nPalazzo di Whitehall, Londra 1540. Trent'anni dopo la fine degli eventi della precedente stagione, il regno di Re Enrico VIII e, soprattutto, la citt\u00e0 di Londra stanno vivendo un'estate molto calda e senza pioggia, clima che perdura da ormai oltre due mesi. Ma, nonostante questo, il vigore del Re rimane immutato. Continua, intanto, la rivalit\u00e0 tra cattolici e luterani, guidata dal Vescovo di Winchester e Lord Edward Seymour. Enrico ha sposato Catherine Howard, la sua quinta Regina d'Inghilterra, che ha solo diciassette anni. Catherine tenta di fare amicizia con i figli di Enrico; fa amicizia, per prima cosa, con il giovane figlio del Re, il Principe Edoardo, ma riceve disprezzo da Lady Maria, mentre Elisabetta preferisce trascorrere del tempo con Anna di Cleves. Joan Bulmer, una vecchia amica d'infanzia della Regina a conoscenza di dettagli scandalosi sul passato di Catherine, viene assunta da Catherine Howard come Dama di Compagnia. Il pi\u00f9 rimarchevole ammiratore della Regina \u00e8 il nuovo cortigiano del Re, stalliere e inserviente personale di Enrico, Thomas Culpeper, che non fa segreto del suo desiderio e della sua attrazione sessuale per la bella Regina, che ha molti ammiratori a Corte. Durante una visita di caccia dell'entourage del Re in campagna, Culpeper violenta una contadina e poi uccide suo marito, che li aveva raggiunti presso un fiume ed aveva minacciato di denunciarli allo sceriffo locale. Nel frattempo, Charles Brandon e sua moglie Catherine si sono separati dopo le azioni efferate messe in atto dagli uomini di Charles per sedare i rivoltosi del Pellegrinaggio di Grazia.\n\"Sister\".\nTrama.\nCulpeper continua a far gli occhi dolci alla Regina Catherine; il Re vizia la sua nuova moglie con doni stravaganti e pregiati. Frattanto Lady Rochford ascolta i pettegolezzi sul passato della sua nuova padrona da Joan Bulmer. Quando Lady Rochford giace nel letto con Thomas Culpeper, egli rivela la sua attrazione per la Regina e lei si offre di aiutarlo a sedurre Catherine. Lord Surrey si prende una pesante sbronza in uno dei quartieri poveri di Londra, e poi si trova coinvolto in una scazzottata. Lord Surrey non ama i fratelli Seymour, che considera null'altro che semplici e comuni cittadini. Durante le festivit\u00e0 di Natale e Capodanno, Enrico invita Anna di Cleves a palazzo e rimane estasiato dalla sua bellezza e gentilezza, dovendosi cos\u00ec ricredere circa questa gentildonna. Poi, dopo essersi stancato, il vecchio Re va a letto presto e la festa diventa ancor pi\u00f9 chiassosa, con balli, canti e musica. La Principessa Mary lascia anch'ella frettolosamente la festa, dopo che lei e Catherine si esprimono reciprocamente antipatia. La Regina ha un successivo colloquio con Lady Mary in cui le rinfaccia il suo comportamento scostante ed antipatico, poi si vendica e toglie due serve dall'entourage di Lady Mary. Alla fine, Lady Rochford riesce ad organizzare l'incontro amoroso a letto tra Catherine Howard e Thomas Culpeper.\n\"Something For You\".\nTrama.\nEnrico VIII \u00e8 incoraggiato dalla felicit\u00e0 della sua giovane moglie, la Regina Catherine Howard. In uscita dai cancelli del palazzo, poi, Enrico elargisce benedizioni ed elemosine ai poveri, ai disperati ed ai malati ivi presenti; successivamente va in visita presso sua figlia la principessa Elisabetta ed organizza un viaggio verso il nord dell'Inghilterra, chiamato il \"Pellegrinaggio del Perdono\" \u2013 che lo porter\u00e0 fino a York, ove \u00e8 previsto che incontri Re Giacomo V di Scozia, per apporre la firma su di un trattato di pace, ma anche dove egli vuole incoronare ufficialmente Regina Catherine \u2013 i cui preparativi e la relativa pianificazione, su ordine del Re stesso, vengono affidati a Charles Brandon. In seguito, La Regina Catherine inizia segretamente a flirtare con il cortigiano Culpeper. A sua volta, Enrico incontra anche la sua ex-moglie, Anna di Cleves, finendoci a letto e rendendosi conto di averla sottovalutata, visto che, una volta, la riteneva brutta e sgradevole. Poi inizia il viaggio verso nord, con un grande entourage che accompagna il Re, la Regina Catherine e la Principessa Maria, fino a giungere nella citt\u00e0 di Lincoln, una tappa della visita reale. In segno di apprezzamento per l'accoglienza calorosa, Enrico perdona la citt\u00e0 e tutti i suoi cittadini per la loro precedente rivolta, avvenuta ai primordi dell'entrata in vigore della Riforma Anglicana. Il Re desidera ardentemente di stare con la sua giovane sposa, ma la sua gamba malata lo rende debilitato, stanco ed irritabile, per cui Enrico decide di rimanere confinato nella sua stanza nella magione in cui \u00e8 ospite. Intanto, in un'altra stanza della dimora, Thomas Culpepper ha nuovamente dei rapporti sessuali con la Regina.\n\"Natural Ally\".\nTrama.\nIl viaggio verso il nord prosegue e Re Enrico insieme con il suo seguito sono accolti calorosamente presso il Castello di Pontefract. Enrico VIII riceve manifestazioni d'affetto a profusione dai suoi sudditi durante tutto il suo tour nel nord. Intanto, Charles Brandon continua a essere perseguitato psicologicamente dal ricordo delle sue azioni durante la violenta repressione della ribellione, arrivando addirittura a vedere i fantasmi di coloro che ha tradito, Lord Darcy in particolare. Successivamente, Francis Dereham, uno degli uomini con cui Catherine Howard ha avuto rapporti sessuali prima di sposare il Re, dopo aver saputo del successo della sua vecchia amante, arriva presso la Corte Reale, viene ricevuto dalla Regina e le chiede un lavoro presso di lei. Minacciata dal ricatto, Regina Catherine \u00e8 d'accordo e lo nomina suo segretario personale nonch\u00e9 usciere della Regina. Presso il Castello di Windsor, il Principe Edoardo si ammala e giace nel suo letto febbricitante; per il momento, la notizia non viene fatta trapelare all'esterno del castello, sperando che il piccolo Principe si riprenda rapidamente. Nel frattempo, a York, Re Enrico VIII attende inutilmente di incontrarsi con il Re di Scozia, il quale, snobbandolo, ha preferito ritornare ad Edimburgo; Re Enrico riceve notizia che truppe scozzesi sono penetrate in Inghilterra ed hanno attaccato, saccheggiato e distrutto diversi villaggi inglesi vicino al confine, uccidendo parecchi abitanti locali. In quel mentre, giunge di corsa anche un messaggero da Windsor, il quale riferisce a Re Enrico che il Principe Edoardo si \u00e8 ammalato gravemente. Dunque, Re Enrico decide subito di far ritorno a casa.\n\"Bottom of the Pot\".\nTrama.\nIl Re riceve una lettera anonima che accusa sua moglie di aver avuto, precedentemente al suo matrimonio, numerosi rapporti sessuali con due uomini, uno dei quali \u00e8 proprio Francis Dereham, assunto di recente a Corte. Enrico sospetta che tale scritto sia una maligna frode, frutto dell'invidia di qualcuno a Corte o altrove, ma ordina comunque a Lord Hertford di indagare accuratamente e di andare a fondo nella faccenda. Le guardie reali irrompono nella stanza della Regina, fanno uscire tutte le dame di compagnia ad eccezione di Lady Rochford, e mettono sotto custodia Catherine, confinandola nei suoi appartamenti insieme alla stessa Lady Rochford. Frattanto, Francis Dereham viene arrestato, portato in prigione ed interrogato. La dama di compagnia Joan Bulmer viene anch'essa interrogata, cos\u00ec come la Duchessa di Norfolk, nella cui casa Joan e Catherine vivevano come giovani donne, molti anni prima di conoscere il Re. Dereham confessa che lui e Catherine avevano pianificato di sposarsi e che l'aveva conosciuta carnalmente prima che diventasse Regina, ma nega il successivo adulterio. Re Enrico piange quando gli vengono fatte queste rivelazioni inaspettate. Catherine viene immediatamente rimossa dalla Corte e perde il suo titolo nobiliare di Regina. Le sue richieste di misericordia vengono ignorate dal Re, che si allontana con indifferenza alle grida di Catherine Howard. Successivamente, Francis Dereham viene messo sotto tortura, mentre Lord Hertford cerca di stabilire se Catherine abbia effettivamente commesso adulterio ed esista una qualche forma di contratto pre-matrimoniale tra i due. Dereham nega l'accusa fattagli da mylord, ma accusa invece Culpeper, che viene subito arrestato e sottoposto ad interrogatorio.Re Enrico decide di isolarsi lontano dalla sua Corte Reale. Thomas Culpeper e Francis Dereham vengono giustiziati, ove il primo viene semplicemente decapitato con un potente colpo di spada \u2013 anche se Thomas era stato inizialmente condannato a venir impiccato, sventrato e squartato, poi il Re decide diversamente, al fine di punire pi\u00f9 severamente Francis \u2013 mentre il secondo subisce la pena dell'impiccagione, sventramento e squartamento. Lady Rochford \u00e8 impazzita in carcere e, secondo la legge vigente, non avrebbe potuto essere giustiziata; ma Re Enrico fa promulgare prontamente una modifica di legge che renda possibile l'esecuzione anche per malati di mente. Qualche giorno dopo, le due donne, Lady Rochford e Catherine, vengono decapitate con la testa appoggiata sul ceppo mediante l'uso di una grossa scure. Successivamente, piuttosto rilassato e rinfrancato, il Re d\u00e0 un banchetto in compagnia di ben 26 belle e giovani donne.\n\"You Have My Permission\".\nTrama.\nAll'inizio dell'episodio, Re Enrico VIII ordina che il Parlamento promulghi un atto normativo per ripristinare la successione al trono delle sue due figlie, le Principesse Maria ed Elisabetta. Ricordando il triste destino di Catherine Howard, Elisabetta giura a Maria che non si sposer\u00e0 mai . Il Re invia Lord Hertford ed il suo avversario il Conte di Surrey a nord, per avvertire il Re di Scozia che qualsiasi ulteriore aggressione ricever\u00e0 immediata risposta dalle truppe inglesi. Il livello dello scontro si acuir\u00e0 fino a portare alla Battaglia di Solway Moss. Nel frattempo, sia l'ambasciatore di Francia che quello del Sacro Romano Impero cercano il sostegno dell'Inghilterra. Re Enrico, per la prima volta da quando \u00e8 stato sposato con Caterina d'Aragona, si schiera dalla parte dell'Imperatore Cattolico Carlo V. Il Vescovo Stephen Gardiner caccia via i sospetti calvinisti infiltrati nella Corte di Re Enrico VIII. Enrico \u00e8 attratto dalla due volte sposata Catherine Parr, gi\u00e0 innamorata e desiderosa di sposare Thomas Seymour. Tuttavia Seymour, a poche ore dalla morte del marito Lord Latimer, viene trasferito da Enrico a Bruxelles come Ambasciatore ed il Re, prontamente, propone a Catherine Parr di sposarsi con lui.\n\"The Sixth and the Final Wife\".\nTrama.\nEnrico VIII sposa finalmente Catherine Parr, la sua sesta moglie. Il matrimonio \u00e8 degno di nota per la presenza delle figlie di Re Enrico, le Principesse Maria ed Elisabetta. Catherine \u00e8 determinata ad essere una matrigna amorevole per i figli del Re. Intanto, vengono concepiti piani per l'invasione della Francia (che si \u00e8 alleata con i turchi) per salvare l'Europa, con Charles Brandon che viene incaricato di essere il comandante dell'esercito inglese, dopo che si \u00e8 stabilita un'alleanza con l'Imperatore Carlo V. Con l'aumentare dell'influenza del Cattolicesimo in Inghilterra, il Vescovo Gardiner inizia ad indagare sulle credenze religiose della nuova Regina. Nel frattempo, trecento navi sono state requisite per trasportare pistole, cannoni, carri e cavalli, insieme con l'esercito, presso la citt\u00e0 di Boulogne in Francia, una rivendicazione territoriale legittima di Re Enrico. Il Re, una volta vinto a Boulogne, vorrebbe marciare a tappe forzate fino ad invadere ed attaccare Parigi. Il Re nomina Catherine reggente in sua assenza, protettrice del regno e custode dei suoi figli. I progressi della Regina sono molto apprezzati ed ella \u00e8 riverita e molto ben accetta.\n\"As It Should Be\".\nTrama.\nNel 1544, diretto da Enrico VIII, il Conte di Surrey ed i suoi uomini tentano di minare le estese fortificazioni di Boulogne. Durante la prolungata guerra d'assedio, il Re tiene riunioni di guerra e d\u00e0 ordini dalla sua lussuosa tenda. A causa delle difficolt\u00e0 nel raggiungere le fortificazioni mediante lo scavo di un lungo tunnel, la battaglia di Boulogne si prolunga per molto tempo ed oltre duemila soldati inglesi muoiono per varie malattie e per fame, mentre altri tremila uomini di Enrico si ammalano a causa di un'epidemia di dissenteria (nota come \"bloody flux\") che dilaga sul campo di battaglia, facendo pi\u00f9 vittime dei combattimenti. Quando ogni speranza sembra perduta, un italiano al servizio di Re Enrico VIII, l'ingegnere militare Treviso, fa saltare parte delle mura fortificate della citt\u00e0, dopo aver piazzato un'enorme quantit\u00e0 di esplosivo alla fine del tunnel scavato in precedenza, molto vicino alle mura. Finalmente la citt\u00e0 francese capitola ed i superstiti si arrendono, con il sindaco che consegna le chiavi della cittadina a Re Enrico, che, poco dopo, ritorna in Inghilterra in gran trionfo. Charles Brandon, frattanto, ritrova la felicit\u00e0 con una giovane donna francese catturata in battaglia, Brigitte, che torna con lui in Inghilterra. Enrico decide di soprassedere circa l'attuazione dei suoi piani originari e di non avanzare ulteriormente in territorio francese \u2013 decidendo di non dirigersi verso Parigi \u2013 poich\u00e9 il suo esercito \u00e8 uscito quasi distrutto da questo conflitto, sia in termini di uomini che di equipaggiamento. Intanto, a Corte, Il Vescovo Gardiner promette di distruggere la Regina a causa di ci\u00f2 che ha scoperto circa le credenze religiose di Catherine Parr. Enrico \u00e8 visibilmente arrabbiato quando viene a sapere che l'Imperatore del Sacro Romano Impero ha concluso una pace separata con la Francia, stipulata a causa del fatto che anche l'esercito di Carlo V ha riportato una vittoria di Pirro in Francia, con notevoli perdite di uomini e mezzi. Lady Maria promette all'ambasciatore Eustace Chapuys che, semmai diventer\u00e0 regina, render\u00e0 di nuovo cattolica l'Inghilterra. Enrico, sempre pi\u00f9 fragile ed ammalato, viene a conoscenza del fatto che i francesi stanno marciando su Boulogne con poco meno di 40.000 soldati e, poco dopo, sviene a causa di un esaurimento psico-fisico.\n\"Secrets of the Heart\".\nTrama.\nLord Surrey, impegnatosi in un'immotivata battaglia da lui iniziata in Francia, nel tentativo di avventurarsi verso l'interno del paese, perde 600 uomini (tra capitani e gentiluomini) presso la localit\u00e0 di Saint-Etienne vicino a Boulogne, nell'anno 1546, mettendo in pericolo il recente successo di Re Enrico VIII nella battaglia combattuta solo un paio d'anni prima. Lord Surrey, chiamato ufficialmente a parlare presso il Consiglio Privato del Re, non riesce a convincere i membri presenti con la sua spiegazione circa i motivi delle scelte che hanno portato alla sua sconfitta, dopo le sue irresponsabili e sconsiderate decisioni. Il risultato dell'inchiesta \u00e8 che il suo rango nobiliare viene ritirato, egli viene espulso dall'Ordine della Giarrettiera ed il Re si rifiuta di vederlo.\nIntanto, arrivano notizie che Re Francesco I di Francia si sta preparando per la guerra contro il Regno d'Inghilterra e che l'imperatore Carlo V, una volta alleato degli inglesi, ha sequestrato molte navi e propriet\u00e0 inglesi nei Paesi Bassi. Un fervente Cattolico, Wriothesley (soprannominato Risley nella serie) viene nominato Lord Cancelliere del Regno. Un'appassionata predicatrice luterana, Anne Askew, viene incarcerata e torturata da Risley e, successivamente, dopo essere stata giudicata colpevole di eresia, viene condannata ad essere bruciata sul rogo vicino alla localit\u00e0 di Smithfield a Londra. Il Barone Sir Richard Rich, porta a Lady Maria la triste notizia che Eustace Chapuys, suo amico e confidente, nonch\u00e9 Ambasciatore del Sacro Romano Impero presso la Corte Reale d'Inghilterra, \u00e8 morto.\nFrattanto, Lord Surrey complotta con altri suoi sodali per rapire il Principe Edoardo dal castello di Windsor, ma viene scoperto prima che possa agire, viene tratto in arresto con l'accusa di tradimento e, infine, \u00e8 deportato in carcere presso la Torre di Londra. Dopo aver tentato la fuga dalla sua cella ed aver fallito, Surrey viene giudicato colpevole e condannato a morte \u2013 mediante il metodo di esecuzione capitale per impiccagione, sventramento e squartamento \u2013 sebbene la decisione sia considerata da molti impopolare.\nIl Vescovo Gardiner ed i suoi alleati, dopo accurate ricerche, trovano delle prove compromettenti (nella forma di libelli di propaganda religiosa) negli armadi delle dame di compagnia della Regina \u2013 tra cui Lady Herbert, la sorella della Regina \u2013 le quali vengono arrestate per sospetta eresia e subiscono degli interrogatori. Gardiner ed i suoi sodali decidono che la Regina Catherine andrebbe processata ed incarcerata, ritenendola anch'essa colpevole d'eresia. Il Vescovo riferisce a Re Enrico VIII che ha le prove dell'eresia di Sua Maest\u00e0 la Regina e chiede lumi circa una possibile incarcerazione e messa a morte di ella, ma Enrico risponde che, anche se fosse vero, lui non la farebbe incarcerare e le risparmierebbe la vita. \n\"Death of a Monarchy\".\nTrama.\nRe Enrico \u00e8 costretto a cedere Boulogne (che potr\u00e0 essere restituita nell'arco di 8 anni) come parte di un trattato di pace con la Francia, in cui, peraltro, l'Inghilterra verr\u00e0 risarcita con la ragguardevole somma di 2 milioni di Corone, a compensazione e pagamento di un vecchio debito che Re Francesco I di Francia aveva con la Corona d'Inghilterra. Re Francesco, gravemente malato \u2013 probabilmente ha contratto la sifilide \u2013 sta ormai morendo, ma anche Re Enrico si trova in cattive condizioni di salute; a Corte, per questo motivo, si stanno formando delle fazioni, poich\u00e9 si \u00e8 diffusa l'idea che presto bisogner\u00e0 pensare alla successione al trono d'Inghilterra. Il Vescovo Gardiner, frattanto, prepara un mandato di arresto per la regina Caterina basato sull'accusa di eresia; quando il Lord Cancelliere Risley ed i suoi uomini giungono presso i reali d'Inghilterra con l'ordine di trarre in arresto la Regina, vengono mandati via in malo modo da un furioso Enrico. Gardiner prepara anche un mandato d'arresto per eresia per Lady Hertford e la incontra per notificarglielo, ma quest'ultima mette in luce un reato di malversazione commesso da Gardiner ai danni di Re Enrico VIII, visto che il Vescovo si era impadronito segretamente di due monasteri in Cornovaglia, che, per ordine del Re, andavano spogliati e bruciati; dunque Lady Hertford viene scagionata.\nSuccessivamente, il vescovo Gardiner viene espulso dalla Corte e non pu\u00f2 pi\u00f9 conferire con il Re, mentre Lord Risley, dichiarando di aver sbagliato le proprie scelte in fatto di amicizie, dichiara la sua fedelt\u00e0 a Lord Hertford. Venendo a conoscenza del fatto che il suo amico Charles Brandon \u00e8 malato, il Re lo convoca presso la Corte; Brandon muore di l\u00ec a poco e, con molta tristezza generale, ne viene celebrato il funerale. Enrico VIII commissiona all'artista Hans Holbein la realizzazione di un suo ritratto prima di morire, ma il Re rifiuta la prima rappresentazione, troppo realistica e che lo mostra come un anziano malato \u2013 seppur elegantemente vestito, come si conviene ad un Re \u2013 chiedendo a Holbein di rifare l'opera. Enrico, che ormai non ha neppure la completa sanit\u00e0 mentale, vede i fantasmi delle sue mogli passate: la Regina Caterina d'Aragona, che gli rimprovera il fatto che Maria avrebbe dovuto sposarsi ed avere dei figli; Anna Bolena, che afferma la propria innocenza ed anche quella di Catherine Howard, due falene che, troppo attratte da un'ardente e luminosa fiamma, si sono bruciate a contatto con essa; e, infine, Jane Seymour, che gli rinfaccia di essere arrabbiata con lui per il fatto che il giovane Edoardo \u00e8 stato completamente isolato dal mondo esterno (come aveva fatto suo padre con lui) e che morir\u00e0 molto giovane. Il Re, rendendosi conto che il suo tempo \u00e8 quasi scaduto e la sua morte \u00e8 imminente, saluta affettuosamente la Regina Catherine Parr e le sue figlie Maria ed Elisabetta, chiedendo loro di proteggere il piccolo Principe Edoardo, ma poi le manda a Greenwich per Natale, dicendo che non le vedr\u00e0 pi\u00f9, perch\u00e9 vuole morire in solitudine. Tra le sue ultime volont\u00e0, Enrico nomina Lord Hertford come Lord Protettore e Tutore del figlio Edoardo, che lo allever\u00e0 ed educher\u00e0 con l'appoggio di Cranmer e Risley; chiede poi di essere sepolto a Windsor, in una tomba accanto a quella di Jane Seymour, raffigurati da sculture di Re e Regina che sembrano placidamente addormentati l'uno accanto all'altra. La Regina Catherine e Lady Mary piangono fuori dal salone ove Enrico le aveva convocate, mentre Elisabetta si allontana, quasi indifferente. Re Enrico \u00e8 poi chiamato a vedere il suo nuovo ritratto, che stavolta approva e che lo ritrae giovane, imponente e maestoso. Mentre Enrico VIII lascia la stanza dove \u00e8 stato ritratto sul dipinto, nel finale di episodio vengono brevemente spiegati i destini dei figli di Enrico ed ivi si afferma che la dinastia Tudor produsse i due monarchi pi\u00f9 famosi della storia inglese: Enrico VIII ed Elisabetta I."}
{"id": "2955823", "revid": "170423", "url": "https://it.wikipedia.org/wiki?curid=2955823", "title": "Campionati europei di triathlon del 1997", "text": "I Campionati europei di triathlon del 1997 si sono tenuti a Vuokatti, Finlandia in data 5 luglio 1997..\nNella gara maschile ha vinto il britannico Spencer Smith, mentre in quella femminile la svizzera Natascha Badmann.\nLa gara \"junior\" ha visto trionfare per la terza volta consecutiva l'olandese Ralph Zeetsen. Tra le donne ha vinto la tedesca Joelle Franzmann."}
{"id": "2955825", "revid": "64860", "url": "https://it.wikipedia.org/wiki?curid=2955825", "title": "Li chiamarono briganti", "text": ""}
{"id": "2955831", "revid": "767487", "url": "https://it.wikipedia.org/wiki?curid=2955831", "title": "Chi giace nella culla della zia Ruth?", "text": "Chi giace nella culla della zia Ruth? (\"Whoever Slew Auntie Roo?\") \u00e8 un film del 1971 diretto da Curtis Harrington.\nTrama.\nRuth Forrest \u00e8 una ricca vedova americana, trasferitasi in Inghilterra da molti anni. Ha perso la figlia, di nome Katrin in un tragico quanto fatale incidente domestico: la ragazzina precipit\u00f2 dalla balaustra delle scale, mentre scendeva a cavalcioni. La donna non si \u00e8 mai rassegnata alla sua scomparsa, al punto da conservare la sua mummia in casa e accudirla come se fosse ancora viva.\nUn sedicente medium, con la complicit\u00e0 dei due domestici di casa, approfitta della situazione ed estorce a Ruth forti somme di denaro, organizzando false sedute spiritiche, dove di nascosto la cameriera parla attraverso il saliscendi con una voce infantile, per far credere alla donna che la figlioletta defunta le stia parlando dall'aldil\u00e0.\nCome ogni anno, in occasione del Natale, la signora Forrest ospita un gruppo di orfani, tra i quali Christopher e Katy, due fratelli considerati difficili. Nella piccola Katy la signora Forrest rivede subito sua figlia Katrin, ed inizia a dedicarle particolari attenzioni. Katy ricambia ben presto l'affetto della zia Ruth, ed anche Christopher inizialmente non nutre alcuna diffidenza. L'attaccamento della signora nei confronti della bambina \u00e8 tale che finisce col donarle un orsacchiotto appartenuto alla figlia defunta.\nChristopher, appassionato di storie di streghe e incantesimi, mette subito sull'avviso Katy, avvertendola che la Zia Ruth \u00e8 una strega come quella della favola di H\u00e4nsel e Gretel, e come lei ha intenzione di divorarla.\nQuando il periodo di ospitalit\u00e0 natalizia ha termine, la Forrest trattiene Katy nella mansarda dove ha ricostruito la camera della figlia, celata da un passaggio segreto in un armadio, e dove solitamente ne custodisce la mummia. Solo il fratellino Christopher, che deve rientrare in orfanotrofio, \u00e8 a conoscenza dell'accaduto, perch\u00e9 la notte precedente, utilizzando il saliscendi, ha scoperto cosa accade nella camera nascosta.\nFuggito nottetempo dall'orfanotrofio, Christopher torna in casa Forrest, si appropria dei gioielli della signora e raggiunge Katy nella mansarda. I due ragazzi tentano la fuga ma sono bloccati sulla porta di casa dalla zia Ruth. Pur di trattenere Katy con s\u00e9, la signora deve conseguentemente trattenere anche Christopher, che per\u00f2 si ribella di continuo. Per ammansirlo, la Forrest lo minaccia di far del male a Katy, ma il ragazzo \u00e8 consapevole che la Forrest non metter\u00e0 mai in pratica questa minaccia.\nCon un abile stratagemma, Christopher distrae la Forrest mentre sta preparando il ripieno che lui crede per sua sorella, la allontana dalla cucina quel tanto che basta a recuperare la chiave della porta d'ingresso della casa, correre dalla sorella e convincerla a fuggire prima che venga mangiata. Fallito il tentativo di fuga, i due vengono rinchiusi nella dispensa.\nLa zia Ruth intanto raggiunge la mummia della figlia, che aveva nel frattempo trascurato, ma in un impeto di affetto stringe con forza il teschio della mummia, che le si sbriciola in mano. Ormai sconvolta dalla follia, consapevole che Katrin \u00e8 morta e Katy vuole fuggire, torna in cucina per continuare a preparare il ripieno. Dalla dispensa, Katy riesce a convincerla a farli uscire con la frase \"ti prego mammina\", ma una volta aperta la porta i due ragazzi fanno scattare la trappola nel frattempo preparata e riescono a chiudere dentro la donna. Per evitare che esca, abbattendo la porta a colpi di mannaia, incendiano la dispensa (cos\u00ec come Hansel e Gretel, nella favola, chiudono la strega cattiva nel forno) e, sordi alle sue grida di aiuto, recuperano l'orsacchiotto, in cui hanno celato i suoi gioielli, e riescono a fuggire.\nUscendo di casa, incontrano il macellaio che sta portando il maialino destinato a essere farcito con il ripieno che la Forrest stava preparando per il cenone di fine anno, e che Christopher sosteneva essere destinato a Katy."}
{"id": "2955846", "revid": "729019", "url": "https://it.wikipedia.org/wiki?curid=2955846", "title": "Dialloub\u00e9", "text": "Dialloub\u00e9 \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 21 nuclei abitati:"}
{"id": "2955848", "revid": "287204", "url": "https://it.wikipedia.org/wiki?curid=2955848", "title": "Dialloube", "text": ""}
{"id": "2955849", "revid": "838137", "url": "https://it.wikipedia.org/wiki?curid=2955849", "title": "Football Club Messina Peloro 2003-2004", "text": "Questa voce raccoglie le informazioni relative al Football Club Messina Peloro nelle competizioni ufficiali della stagione 2003-2004.\nStagione.\nLa stagione di Serie B, 2003-2004, segna il ritorno nel massimo campionato italiano del Messina a distanza di 39 anni dall'ultima apparizione del club peloritano in Serie A, a 40 anni di distanza dall'ultima promozione. In campionato i giallorossi partono male, con soltanto quattro pareggi nelle prime sette partite. Dopo la sconfitta nel derby contro il Catania, Pietro Franza decide di esonerare l'allenatore Vincenzo Patania, sostituendolo con Bortolo Mutti. Il primo match di Mutti in panchina coincide con la prima vittoria della squadra: 1-0 all'Avellino. Da questo momento per il Messina \u00e8 un susseguirsi di ottimi risultati. Cos\u00ec il girone di andata finisce con il Messina in piena zona promozione, al 4\u00ba posto. Durante il calcio-mercato di gennaio giungono a Messina l'attaccante Roberto Sosa dall' e il centrocampista Domenico Giamp\u00e0 dalla , elementi che, durante il girone di ritorno, si riveleranno assai preziosi. Dopo aver conquistato un solo punto nelle prime tre partite di ritorno, il Messina ottiene una serie di ottimi risultati per cui riesce ad essere promossa in Serie A con una giornata d'anticipo. La vittoria decisiva arriva in coincidenza con l'ultima esibizione dei biancoscudati in gare ufficiali al \"Celeste\". In quel giorno, il 5 giugno 2004, il Messina batte l'ormai retrocesso per 3-0, con una doppietta di Arturo Di Napoli e un gol di Alessandro Parisi, mentre all'ultima giornata conferma la promozione gi\u00e0 ottenuta, battendo il per 3-1 in uno Stadio delle Alpi semivuoto.\nIl Messina chiude il campionato al 3\u00ba posto, preceduto da Palermo, Cagliari e a pari punti con il Livorno. Di Napoli fu capocannoniere della squadra, con 19 gol. Alcuni dei risultati pi\u00f9 prestigiosi furono le vittorie in casa contro la Fiorentina per 3-0 e contro il Genoa per 4-0."}
{"id": "2955850", "revid": "716642", "url": "https://it.wikipedia.org/wiki?curid=2955850", "title": "Associazione Sportiva Dilettantistica Polisportiva Tamai", "text": "L'Associazione Sportiva Dilettantistica Polisportiva Tamai, meglio nota come Tamai, \u00e8 una societ\u00e0 calcistica italiana con sede a Tamai, frazione del comune di Brugnera. Milita in Eccellenza, quinto livello del campionato italiano.\nFondata nel 1973, la squadra ha all'attivo venti partecipazioni alla Serie D, categoria ove il miglior risultato \u00e8 costituito da un secondo posto.\nI colori sociali sono il bianco e il rosso. Disputa le partite di casa allo stadio Comunale.\nStoria.\nLa societ\u00e0 nasce prima del 1973 per iniziativa di Gigi Verardo, che con alcuni amici decise di costituire una squadra di calcio che partecip\u00f2 inizialmente soprattutto a tornei serali tra squadre aziendali. Gettate le basi del nuovo team, dopo essersi consolidati come gruppo ed essersi informati su quali erano i passi da seguire per partecipare ad un vero campionato, questi decisero di affiliarsi alla FIGC ed iscriversi alla Terza Categoria Pordenonese. Dopo sei anni, nel 1979 la squadra ottiene la prima promozione della sua storia conquistando la Seconda Categoria. Dopo ulteriori sei anni nel 1985 la squadra biancorossa ottiene un'ulteriore promozione nel campionato di Prima Categoria e, ancora dopo sei anni (nel 1991), conquista il massimo campionato regionale, l'Eccellenza.\nQuesta volta la permanenza in questo nuovo livello del campionato italiano di calcio dura cinque anni, in quanto al termine del campionato di Eccellenza 1996-1997 la squadra centra la promozione all'attuale Serie D allora denominata Campionato Nazionale Dilettanti, per la prima volta nella storia. Nella prima stagione i biancorossi concluderanno il Campionato Nazionale Dilettanti 1997-1998 al penultimo posto retrocedendo nuovamente in Eccellenza.\nLa massima serie regionale viene vinta nuovamente nel 2001 quando piazzandosi al primo posto nell'Eccellenza 2000-2001 le furie rosse ritrovano la Serie D, che viene mantenuta a tutta la stagione 2019-2020, stagione conclusasi con la retrocessione in Eccellenza.\nNella stagione 2020-2021 milita in Eccellenza Friuli Venezia Giulia\nBibliografia.\nLuana Pizzinat, \"Tamai: una piccola localit\u00e0, una grande squadra\", Prealpi Sport, 2010, n. 3 aprile, pagg. 12-13 e 15."}
{"id": "2955852", "revid": "298229", "url": "https://it.wikipedia.org/wiki?curid=2955852", "title": "Campionati europei di triathlon del 1992", "text": "I Campionati europei di triathlon del 1992 si sono tenuti a Lommel, Belgio in data 5 luglio 1992.."}
{"id": "2955855", "revid": "1005847", "url": "https://it.wikipedia.org/wiki?curid=2955855", "title": "Convenzione Democratica Romena", "text": "La Convenzione Democratica Romena (in romeno: \"Conven\u021bia Democrat\u0103 Rom\u00e2n\u0103\", CDR) fu una coalizione elettorale di centro-destra attiva in Romania dal 1991 al 2000.\nNata all'indomani della rivoluzione romena del 1989 per contrastare il dominio assoluto del partito postcomunista del Fronte di Salvezza Nazionale (FSN), che occup\u00f2 ininterrottamente tutte le principali posizioni di potere del paese tra il 1989 e il 1996, la CDR si costitu\u00ec su iniziativa del Partito Nazionale Contadino Cristiano Democratico (PN\u021aCD), guidato da una delle maggiori figure di riferimento dell'opposizione anticomunista in Romania, Corneliu Coposu.\nVi presero parte diversi partiti che avversavano il FSN e il presidente della repubblica Ion Iliescu, ritenuto continuatore dell'ideologia comunista antiliberale che aveva caratterizzato gli anni di dittatura. Tra i partiti membri della CDR, composta da numerosi raggruppamenti politici e associazioni civiche di stampo democratico-liberale, seppur in tempi e con modalit\u00e0 diverse, vi furono anche il Partito Nazionale Liberale (PNL), il Partito Social Democratico Romeno (PSDR), l'Unione Democratica Magiara di Romania (UDMR) e il Partito Ecologista Romeno (PER).\nAlle elezioni parlamentari in Romania del 1992 la CDR riusc\u00ec a diventare la seconda forza politica del paese, mentre la candidatura a presidente della repubblica di Emil Constantinescu, professore dell'Universit\u00e0 di Bucarest vicino al mondo delle associazioni civiche, costrinse Iliescu al ballottaggio. Nonostante la vittoria del centro-sinistra, la CDR riusc\u00ec a scardinare il dominio assoluto degli avversari.\nQuattro anni pi\u00f9 tardi, in occasione delle elezioni parlamentari e presidenziali del 1996 la CDR e Constantinescu riuscirono a battere il partito erede del FSN, il Partito della Democrazia Sociale di Romania (PDSR), formando un ampio governo di coalizione con il Partito Democratico di Petre Roman e con l'UDMR. Personalismi di partito e problemi di tenuta interna della coalizione, tuttavia, portarono ad un periodo di crisi e al susseguirsi di tre governi (Ciorbea, Vasile e Is\u0103rescu), che non riuscirono a dare impulso ad una netta opera di liberalizzazione e democratizzazione del paese. Travolta dalle difficolt\u00e0, la CDR si disciolse al termine della legislatura.\nNel 2000 il PN\u021aCD cerc\u00f2 di rifondare la coalizione insieme ad altre forze minori con la denominazione di Convenzione Democratica Romena 2000, ma non riusc\u00ec a superare la soglia di sbarramento in occasione delle elezioni legislative di quell'anno.\nStoria.\nContesto e nascita della CDR.\nIn seguito alla rivoluzione romena del 1989 che rovesci\u00f2 il regime di Nicolae Ceau\u0219escu il potere fu assunto ad interim da un governo provvisorio (il Consiglio del Fronte di Salvezza Nazionale, CFSN) costituito principalmente da ex membri del Partito Comunista Romeno (PCR) che, nel febbraio 1990, formarono il partito del Fronte di Salvezza Nazionale (FSN), grande gruppo politico che, guidato da Ion Iliescu, domin\u00f2 la presenza nelle istituzioni e i mezzi di informazione nel primo periodo di transizione alla democrazia. Il 31 dicembre 1989 il CFSN eman\u00f2 il decreto di abolizione del partito unico, consentendo la formazione di nuovi gruppi. I primi furono quelli \"storici\", che si basavano su una precedente tradizione politica, cio\u00e8 il Partito Nazionale Contadino Cristiano Democratico (PN\u021aCD), il Partito Nazionale Liberale (PNL) e, malgrado un peso politico minore, il Partito Social Democratico Romeno (PSDR).\nLa trasformazione del FSN in partito politico fu fonte di timori per tutti i partiti \"storici\" che si configuravano come opposizione al governo provvisorio e reputavano il FSN il continuatore diretto del PCR e delle sue politiche antiliberali. PNL e PN\u021aCD appoggiarono l\u2032organizzazione di ampie proteste in funzione anti-FSN che, nei primi mesi del 1990, condussero all'apparizione delle prime mineriade, violente incursioni a Bucarest da parte dei lavoratori del settore minerario, mirate a fare pressione sul governo per delle concessioni materiali, o in risposta all'appello delle forze politiche della maggioranza.\nUna pi\u00f9 ampia protesta, iniziata nell'aprile 1990 e che prese il nome di golaniada, fu brutalmente repressa dai minatori convocati a Bucarest da Iliescu nel giugno del 1990, in quella che pass\u00f2 alla storia come terza mineriada, evento che caus\u00f2 6 morti e centinaia di feriti ed ebbe una risonanza internazionale tale da essere criticata dalla stampa e dai governi di tutto il mondo. In maggio il FSN vinse con una maggioranza bulgara le prime libere elezioni e form\u00f2 un governo monocolore con a capo Petre Roman. Iliescu fu eletto alla presidenza della repubblica con l'85% delle preferenze.\nLa comune diffidenza nei confronti di Iliescu e il ruolo marginale riservato agli altri partiti in seno alle istituzioni, spinsero le opposizioni ad organizzarsi intorno ad un'alleanza politica definita Convenzione nazionale per l'instaurazione della democrazia (\"Conven\u021bia Na\u021bional\u0103 pentru Instaurarea Democra\u021biei\", CNID) sotto la guida del leader del PN\u021aCD Corneliu Coposu. Il 15 dicembre 1990 PN\u021aCD, PNL, PSDR, Unione Democratica Magiara di Romania (UDMR) e Partito Ecologista Romeno (PER) siglarono il protocollo di creazione del CNID, mentre in un secondo momento anche il Partito Alleanza Civica (PAC) fece il proprio ingresso nel gruppo. Gli obiettivi principali del nuovo organismo, come da programma, erano \u00abl'instaurazione di una societ\u00e0 profondamente democratica, la promozione del vero in tutti i campi della vita pubblica, l'instaurazione di un clima di comprensione, tolleranza, armonia sociale e patriottismo autentico\u00bb.\nIl 26 novembre 1991 le formazioni del CNID si avvicinarono a quelle che costituivano il Forum Democratico Antitotalitarista di Romania (\"Forum Democratic Antitotalitar din Rom\u00e2nia\"), piattaforma che raggruppava numerose associazioni civiche, politiche, studentesche e sindacali: Partito dell'Unit\u00e0 Democratica (\"Partidul Unit\u0103\u021bii Democratice\"), Unione Democratico-Cristiana (\"Uniunea Democrat-Cre\u0219tin\u0103\"), Alleanza Civica (\"Alian\u021ba Civic\u0103\"), Associazione degli ex detenuti politici di Romania (\"Asocia\u021bia Fo\u0219tilor De\u021binu\u021bi Politici din Rom\u00e2nia\"), Solidariet\u00e0 Universitaria (\"Solidaritatea Universitar\u0103\"), Associazione 21 Dicembre (\"Asocia\u021bia 21 Decembrie\"), Movimento Romania Futura (\"Mi\u0219carea Rom\u00e2nia Viitoare\"), Sindacato Politico Fratellanza (\"Sindicatul Politic Fraternitatea\", fondato il 5 febbraio 1990 a Timi\u0219oara), Unione Mondiale dei Romeni Liberi (\"Uniunea Mondial\u0103 a Rom\u00e2nilor Liberi\") e Unione Nazionale dei Disoccupati di Romania (\"Uniunea Na\u021bional\u0103 a \u0218omerilor din Rom\u00e2nia\"). Dall'accordo nacque la Convenzione Democratica Romena (\"Conven\u021bia Democratic\u0103 din Rom\u00e2nia\", CDR), alleanza elettorale che mirava a sovvertire l'egemonia politico-istituzionale del FSN.\nElezioni del 1992.\nAmministrative di febbraio.\nLe prime elezioni amministrative locali dell'era democratica celebratesi nel febbraio 1992 segnarono un cambio politico rilevante. Nonostante il FSN risultasse comunque il primo partito del paese, tale vantaggio fu ottenuto principalmente nelle aree rurali, tradizionalmente pi\u00f9 vicine alle idee di protezione sociale garantite dallo stato rappresentate dal partito di Iliescu, mentre la CDR vinse nelle citt\u00e0 principali e nei centri urbani pi\u00f9 grandi, tra i quali Bucarest (il cui sindaco divenne Crin Halaicu), Timi\u0219oara, Costanza e Bra\u0219ov. I primi discreti successi della CDR furono l'indicatore di crescita di una popolazione urbana dinamica, aperta all'economia di mercato e delusa dall'amministrazione in mano al FSN, nonch\u00e9 segnale dell'apparizione di un sistema politico basato sulla frattura desta-sinistra, con il superamento del sistema a partito unico.\nNel complesso la coalizione ottenne 8.182 consiglieri municipali, 405 consiglieri di distretto e 246 sindaci, cui si aggiungevano altri numerosi mandati conquistati in alcune zone dove i partiti della CDR si erano presentati individualmente fuori dalla coalizione.\nParlamentari e presidenziali di settembre.\nConseguito un buon risultato alle elezioni amministrative, la CDR si prepar\u00f2 alla tornata elettorale autunnale per il rinnovo del parlamento e l'elezione del presidente della repubblica.\nMentre in aprile il FSN si separ\u00f2 in due, con la nascita del nuovo partito di Iliescu, il Fronte Democratico di Salvezza Nazionale (FDSN), nello stesso mese anche la CDR sub\u00ec un'importante defezione. Su decisione del proprio presidente Radu C\u00e2mpeanu, infatti, il PNL abbandon\u00f2 l'alleanza per motivazioni politiche. Tale scelta caus\u00f2 ulteriori scissioni e spinse due ali dissidenti del PNL ad unirsi alla CDR: il Partito Nazionale Liberale - Convenzione Democratica (\"Partidul Na\u021bional Liberal-Conven\u021bia Democratic\u0103\", PNL-CD), che entr\u00f2 nella coalizione in aprile, e il Partito Nazionale Liberale - Ala Giovanile (\"Partidul Na\u021bional Liberal - Aripa T\u00e2n\u0103r\u0103\", PNL-AT, dal 1993 chiamato Partito Liberale '93, PL93), che vi entr\u00f2 nel mese di giugno. Successivamente, in agosto, anche la piccola Federazione Ecologista di Romania (FER) decise di legarsi alla CDR.\nL'addio del PNL costrinse la CDR ad una riorganizzazione, che fu realizzata per mezzo di un protocollo firmato il 24 giugno 1992, che conferm\u00f2 la leadership di Coposu e il ruolo trainante del PN\u021aCD. Il 27 giugno la coalizione annunci\u00f2 la candidatura alla presidenza della repubblica di Emil Constantinescu, rettore dell'Universit\u00e0 di Bucarest, attivo in diverse associazioni civiche e intellettuali (Alleanza Civica), ma poco conosciuto dall'elettorato.\nIn agosto fu reso pubblico il documento programmatico per le elezioni chiamato \"Piattaforma-programma della Convenzione Democratica di Romania per far uscire il Paese dalla crisi attraverso la Legge, il Vero, la Riconciliazione e la Riforma\" (\"Platforma-program a Conven\u021biei Democratice din Rom\u00e2nia pentru scoaterea \u021a\u0103rii din criz\u0103 prin Lege, Adev\u0103r, Reconciliere \u0219i Reforma\"). Il 24 dello stesso mese Constantinescu registr\u00f2 ufficialmente la propria candidatura alla presidenza presso l'Ufficio elettorale centrale (BEC), presentando lo slogan \u00abRicostruiamo insieme la speranza\u00bb (\"S\u0103 recl\u0103dim \u00eempreun\u0103 speran\u021ba\"). Tra i punti principali del proprio programma enunci\u00f2 il rispetto della legge, la garanzia della propriet\u00e0 privata, l'eliminazione della corruzione, una riforma del sistema agricolo, l'arresto del declino economico, dell'inflazione e della disoccupazione.\nAlle elezioni parlamentari di settembre fu confermato il trend di quelle locali di febbraio. Il FDSN fu il primo partito, ma la CDR si conferm\u00f2 come principale forza di opposizione, ottenendo il 20% delle preferenze e scardinando la totale egemonia del partito che aveva guidato il governo fino a quel momento. Alle presidenziali Constantinescu costrinse Iliescu al ballottaggio, nel quale consegu\u00ec il 38,6% dei voti contro il 61,4% dell'avversario. Il FDSN (dal 1993 ridenominato Partito della Democrazia Sociale di Romania, PDSR), quindi, form\u00f2 un governo con il sostegno di altre forze nazionaliste e populiste (PUNR, PRM, PSM) in appoggio al primo ministro Nicolae V\u0103c\u0103roiu.\nOpposizione e preparazione alla campagna elettorale del 1996.\nSubito dopo le elezioni, nel novembre 1992 Corneliu Coposu, divenuto senatore, lasci\u00f2 la conduzione della CDR, raccomandando Emil Constantinescu come suo successore. Nonostante la comune opposizione al governo V\u0103c\u0103roiu, la coabitazione tra i membri della coalizione si rivel\u00f2 complicata. Mentre i partiti pi\u00f9 piccoli lamentavano un'esclusione sistematica dalle decisioni finali, che erano in mano al PN\u021aCD, l'Unione Democratica Magiara di Romania (UDMR), rappresentante degli interessi dei cittadini di etnia ungherese, portava avanti una politica volta ad ottenere l'autonomia territoriale su base etnica, che non si adattava al modello di stato pensato dai vertici della CDR.\nIl 17 febbraio 1995 il consiglio nazionale della Convenzione propose un documento basato su tre punti fondamentali: per tutti i partiti la presentazione su liste comuni in occasione delle elezioni amministrative e parlamentari del 1996, il sostegno ad un unico candidato presidenziale e, in riferimento all'UDMR, l'accettazione dell'ordine costituzionale e l'unit\u00e0 dello stato nazionale romeno. Tali termini, tuttavia, furono rifiutati da buona parte degli aderenti. Il leader del PSDR Sergiu Cunescu la consider\u00f2 una \u00abdittatura del PN\u021aCD sugli altri membri\u00bb e annunci\u00f2 l'addio alla CDR. Tra febbraio e marzo 1995 lo seguirono anche UDMR, PL93 e PAC. Il 22 marzo 1995 i partiti rimanenti rielessero Constantinescu presidente della coalizione, evento che equivalse all'approvazione di una sua ricandidatura alle presidenziali dell'anno successivo.\nIl 23 novembre 1995 il consiglio nazionale della CDR si riun\u00ec per la prima volta senza Corneliu Coposu (deceduto l'11 novembre) e present\u00f2 un documento programmatico chiamato Contratto con la Romania (\"Contractul cu Rom\u00e2nia\") che, in 20 punti, prometteva l'immediato miglioramento delle vite dei romeni tramite l'applicazione di un completo programma di governo in 200 giorni dall'insediamento.\nNel dicembre del 1995 il PNL, isolato e rimasto fuori dal parlamento nel 1992, dopo aver allontanato C\u00e2mpeanu e aver nominato come nuovo presidente Mircea Ionescu-Quintus, decise di fare ritorno nella coalizione.\nElezioni del 1996.\nAmministrative di giugno.\nAlle elezioni amministrative locali del giugno 1996 la CDR consegu\u00ec 6.525 seggi di consigliere municipale, 307 di consigliere di distretto e 355 di sindaco, rimanendo in percentuale il secondo gruppo del paese dietro al Partito della Democrazia Sociale di Romania, ma il primo nelle grandi citt\u00e0 e nei capoluoghi di distretto (il PDSR vinse solo a Gala\u021bi).\nLa tornata elettorale dimostr\u00f2 l'ascensione della popolarit\u00e0 della coalizione, che si conferm\u00f2 nelle aree urbane e conquist\u00f2 Bucarest con cinque dei sei sindaci di settore e con il sindaco generale Victor Ciorbea, che sconfisse il candidato del PDSR Ilie N\u0103stase.\nParlamentari e presidenziali di novembre.\nL'8 agosto 1996 i componenti della CDR conclusero un nuovo accordo per la definizione dei membri che avrebbero preso parte alla coalizione per le elezioni parlamentari di novembre. Vi presero parte PN\u021aCD, PNL, PNL-CD, Partito Alternativa di Romania (PAR, fondato il 6 febbraio 1996), PER, FER, Associazione degli ex detenuti politici di Romania (\"Asocia\u021bia Fo\u0219tilor De\u021binu\u021bi Politici din Rom\u00e2nia\"), Unione Democratico-Cristiana (\"Uniunea Democrat-Cre\u0219tin\u0103\"), Alleanza Civica (\"Alian\u021ba Civic\u0103\"), Partito del Lavoro Burocratico (\"Partidul Muncii Birocratice\"), Associazione 21 Dicembre (\"Asocia\u021bia 21 Decembrie\"), Movimento Romania Futura (\"Mi\u0219carea Rom\u00e2nia Viitoare\"), Solidariet\u00e0 Universitaria (\"Solidaritatea Universitar\u0103\"), Unione Mondiale dei Romeni Liberi (\"Uniunea Mondial\u0103 a Rom\u00e2nilor Liberi\") e Lega per l'integrazione sociale dei disoccupati di Romania (\"Liga pentru Integrarea Social\u0103 a \u0219omerilor din Rom\u00e2nia\"). La CDR si reinscrisse ufficialmente al registro dei partiti politici del tribunale di Bucarest il 6 settembre 1996.\nConstantinescu fu il primo dei concorrenti a presentare il proprio programma presidenziale, chiamato \"Adesso per la Romania\" (\"Acum pentru Rom\u00e2nia\"), il 27 giugno, e a lanciare la propria candidatura, il 4 settembre, a Ruginoasa nel distretto di Ia\u0219i. Motivando il largo anticipo dell'inizio della campagna presidenziale con la necessit\u00e0 di informare per tempo l'elettorato della propria offerta politica, Constantinescu promise la difesa del diritto alla propriet\u00e0, l'applicazione di una legislazione anticomunista e una politica basata sulla rettitudine morale e l'onest\u00e0. Tra le altre proposte del candidato alla presidenza spicc\u00f2 quella del reclutamento di 15.000 specialisti cui affidare posizioni strategiche nel quadro dell'amministrazione dello stato.\nAlle elezioni parlamentari la CDR riusc\u00ec nella storica impresa di superare il PDSR e diventare il primo partito del paese, ottenendo il 30% delle preferenze. Per la prima volta dopo 50 anni, quindi, un partito liberale torn\u00f2 alla guida della Romania.\nAl primo turno delle presidenziali Constantinescu fin\u00ec al secondo posto, ma al ballottaggio sorpass\u00f2 Iliescu di diversi punti percentuali. Il 7 novembre, tra primo e secondo turno, infatti, Constantinescu sigl\u00f2 un accordo con l'ex primo ministro Petre Roman (leader del Partito Democratico e della coalizione dell'Unione Social Democratica, USD), che gli garant\u00ec il sostegno del proprio partito in cambio di cinque ministeri in un eventuale nuovo governo di coalizione. La maggior parte dei partiti, ad eccezione di PDSR e PSM, al ballottaggio supportarono il candidato della CDR, che trionf\u00f2 con il 54,41% dei voti. La vittoria della CDR fu descritta dalla stampa internazionale come il primo serio allontanamento del paese dall'ideologia comunista, e fu interpretata come volont\u00e0 della Romania di ancorarsi ai valori occidentali. In seguito alla vittoria il neoeletto presidente della repubblica dichiar\u00f2:\nPer avere la sicurezza di una maggioranza parlamentare stabile la CDR form\u00f2, quindi, un'alleanza con l'USD di Petre Roman. A questa si aggiunse l'Unione Democratica Magiara di Romania, che il 6 dicembre ader\u00ec volontariamente al patto per la governabilit\u00e0 e la solidariet\u00e0 politica che, unendo CDR, USD e UDMR, riusc\u00ec ad assicurare ai contraenti il controllo del 60% dei posti in parlamento. A tal riguardo il deputato UDMR Zsolt Szil\u00e1gyi comment\u00f2: \u00abNoi ungheresi siamo molto orgogliosi di avere potuto contribuire alla democratizzazione dello stato. Gli ungheresi hanno votato contro il nazionalismo estremo e i nazional-comunisti al potere fino al 1996, e a favore della democrazia e delle riforme\u00bb. Tramite l'accordo le tre nuove forze di governo si impegnavano a portare a termine le privatizzazioni, le riforme economiche e la costruzione di una Romania sul modello occidentale. La nuova alleanza di governo suddivise i posti di potere (ministeri, segreterie ministeriali, aziende di stato, prefetture, incarichi di nomina politica) in base ad un algoritmo che garantiva rappresentanza proporzionale a tutti i componenti. Nel quadro del governo Ciorbea l'USD ottenne cinque ministeri, mentre l'UDMR due.\nVista l'impossibilit\u00e0 di Constantinescu di rivestire contemporaneamente il ruolo istituzionale e quello di partito, la presidenza della CDR pass\u00f2 a Ion Diaconescu, presidente del PN\u021aCD.\nEsperienza di governo e rottura della coalizione (1996-2000).\nNel febbraio 1997 il nuovo primo ministro Victor Ciorbea present\u00f2 un programma di governo imperniato sulla riduzione della spesa pubblica, sulla riforma del sistema bancario, sull'accelerazione del processo di privatizzazione delle industrie nei settori strategici. Su queste basi il Fondo monetario internazionale garant\u00ec un prestito di 414 milioni di dollari. Sull'entusiamo del recente successo del governo liberale, il presidente assunse il coordinamento del neonato Consiglio nazionale di azione contro la corruzione e il crimine organizzato. Sempre nei primi mesi di governo fu restituita la cittadinanza al monarca Michele I, esiliato nel 1947. Il 12 giugno fu adottata una legge che consentiva alla Chiesa greco-cattolica rumena di rientrare in possesso dei luoghi di culto interdetti dalle autorit\u00e0 comuniste.\nLa stabilit\u00e0 di governo, tuttavia, fu presto compromessa da debilitanti lotte interne alla coalizione. Le differenze e le ideologie di partito emersero con violenza gi\u00e0 nell'estate 1997, quando Petre Roman (nominato presidente del senato) invoc\u00f2 una revisione del processo di riforma e diede il via ad un duro ostruzionismo nei confronti del premier Ciorbea. Contestualmente l'UDMR si concentr\u00f2 sulla creazione di una legge che regolamentasse l'istruzione in lingua ungherese che, per\u00f2, fu avversata pesantemente da una parte del PNL. La legislatura fu di fatto bloccata e rallentata da continui contrasti tra la CDR e l'USD, che rifiut\u00f2 i termini di numerose leggi, tra le quali quella sulla privatizzazione delle aziende agricole statali e quella sulla restituzione delle propriet\u00e0 private confiscate sotto la dittatura. Contestualmente il ritmo lento delle riforme fu fonte di perplessit\u00e0 da parte del Fondo monetario internazionale e della Banca mondiale, che facevano pressione sul governo affinch\u00e9 prendesse rapidamente delle misure. Sul piano internazionale, la NATO respinse la richiesta di associazione della Romania nel corso del summit di Madrid del luglio 1997, mentre accett\u00f2 quelle di Polonia, Ungheria e Repubblica Ceca.\nNel novembre 1997 Ciorbea oper\u00f2 un rimpasto volto a migliorare l'azione di governo e, in dicembre, pose la fiducia su una legge in tema di privatizzazione. L'USD critic\u00f2 tale azione, impegnandosi a votare il provvedimento solamente per senso di responsabilit\u00e0, ma ritirando in febbraio l'appoggio al premier, come esito del violento scontro verbale tra Ciorbea e l'allora ministro dei trasporti Traian B\u0103sescu. Venuta meno una maggioranza parlamentare, dopo mesi di agonia Ciorbea decise di presentare le proprie dimissioni il 30 marzo 1998.\nIl suo successore Radu Vasile (PN\u021aCD) riusc\u00ec a recuperare il sostegno dell'USD, ma fece fronte alle stesse difficolt\u00e0 e non ebbe pieno successo nel compimento del processo di democratizzazione, di lotta alla corruzione e di liberalizzazione, elementi che misero in allarme gli osservatori e le istituzioni internazionali. Il contesto politico-economico fu caratterizzato da privatizzazioni non riuscite o incomplete, dall'aumento del tasso di disoccupazione e dalla bancarotta di diversi istituti di credito. La legge sulla chiusura dei siti minerari improduttivi scaten\u00f2 la reazione dei lavoratori del settore che, nel gennaio 1999, scatenarono una mineriada che mise in imbarazzo le forze dell'ordine e, dopo aver comportato le dimissioni del ministro degli interni Gavril Dejeu, si concluse con l'intervento diretto del premier nelle negoziazioni con il leader sindacale dei minatori, Miron Cozma. Sempre nel 1999 la decisione di appoggiare l'intervento della NATO nella guerra del Kosovo contro la Serbia di Slobodan Milo\u0161evi\u0107 fu malvista dall'opinione pubblica, poich\u00e9 l'embargo contro il paese balcanico, in assenza di contropartite concrete, penalizzava gli stretti rapporti commerciali e diplomatici tra questo e la Romania. La dura crisi economica che colp\u00ec il paese nel 1999 diede il colpo di grazia al governo Vasile, che abbandon\u00f2 l'incarico il 13 dicembre dopo un periodo di lunghe trattative con il presidente Constantinescu che ne chiedeva le dimissioni.\nIl nuovo primo ministro fu Mugur Is\u0103rescu, economista, figura politicamente indipendente ed ex direttore della Banca Nazionale della Romania, traghett\u00f2 il paese nell'ultimo anno di legislatura. Nel nuovo governo, Petre Roman assunse la conduzione del ministero degli esteri, mentre un indebolito PN\u021aCD perse forza nei sondaggi, come risultato del crollo della propria credibilit\u00e0 politica. Distrutta da conflitti interni, nel corso di quattro anni di governo la CDR si rivel\u00f2 incapace di far fronte all'ammodernamento del paese e a ribaltare la pesante eredit\u00e0 politico-economica che il recente passato comunista aveva lasciato.\nMentre il PAR aveva abbandonato la coalizione il 27 ottobre 1998, il PNL annunci\u00f2 che avrebbe concorso autonomamente alle elezioni amministrative dell'estate 2000, segnando il disfacimento della CDR. In occasione della relativa tornata elettorale ci\u00f2 che rimaneva della CDR ottenne 2.767 posti di consigliere municipale, 156 di consigliere di distretto e 147 di sindaco, quinta forza del paese per numero di seggi.\nConstantinescu non cerc\u00f2 una ricandidatura alla presidenza, ammettendo implicitamente la propria sconfitta a livello politico.\nLa Convenzione Democratica Romena 2000.\nIl fallimento del progetto liberale nel corso della legislatura 1996-2000 favor\u00ec la rinascita del fronte di centro-sinistra del PDSR di Ion Iliescu e la crescita del gruppo ultranazionalista del Partito Grande Romania (PRM) di Corneliu Vadim Tudor, personaggio estremista, che incanalava il voto di protesta dell'elettorato.\nNonostante il declino del centro-destra liberale, il Partito Nazionale Contadino Cristiano Democratico (PN\u021aCD) cerc\u00f2 di riorganizzare la coalizione anche per le elezioni parlamentari del 2000 e, in mancanza di un proprio candidato credibile, support\u00f2 la candidatura presidenziale di Mugur Is\u0103rescu, che si presentava da indipendente.\nNell'agosto 2000 il PN\u021aCD coinvolse nell'alleanza, ridenominata Convenzione Democratica Romena 2000 (\"Conven\u021bia Democratic\u0103 Rom\u00e2n\u0103 2000\", CDR 2000), varie forze minori: Federazione Ecolgista di Romania (FER), Unione delle Forze di Destra (UFD, ridenominazione del PAR dal 1999), Alleanza Nazionale Cristiano Democratica (\"Alian\u021ba Na\u021bional\u0103 Cre\u0219tin Democrat\u0103\", ANCD) e Partito dei Moldavi di Romania (\"Partidul Moldovenilor din Rom\u00e2nia\", PMR).\nLa CDR 2000 si ferm\u00f2 al 5%, senza riuscire a superare la soglia di sbarramento elettorale prevista per le coalizioni e rimase senza rappresentanza parlamentare. Tale evento condusse allo scioglimento dell'alleanza e al regresso del PN\u021aCD, che divenne un partito marginale per la vita politica romena. Mentre alle presidenziali Is\u0103rescu arriv\u00f2 quarto con il 9,5%, le elezioni segnarono il ritorno al potere di Iliescu e del suo partito.\nIdeologia e base elettorale.\nLa CDR nacque sulle istanze dell'opposizione anticomunista sorta intorno agli eventi immediatamente successivi alla rivoluzione romena del 1989. La scarsa organizzazione delle opposizioni all'indomani della rivoluzione, tuttavia, non permise la pronta creazione di un ampio partito di centro-destra liberale, elemento per il quale i partiti che nel 1991 avrebbero composto la CDR, alle elezioni parlamentari del 1990 ottennero percentuali risibili. L'opposizione al Fronte di Salvezza Nazionale (FSN), tuttavia, consent\u00ec la creazione di un blocco comune che si form\u00f2 in funzione antigovernativa, a prescindere dalle singole ideologie di partito. La Convenzione Democratica Romena prometteva la rinascita del paese attraverso strumenti socioeconomici che erano stati impediti durante la dittatura e nei seguenti anni di governo del FSN/FDSN.\nLa polarizzazione di un centro-destra che professava i principi della democrazia e del liberalismo economico, che era riunito dall'opposizione ad Iliescu, rappresentante del passato comunista antiriformista, nel 1992 attrasse le simpatie di un'emergente classe lavoratrice urbana e dei professionisti, mentre le aree rurali furono dominio del FSN. In un primo momento anche la classe imprenditoriale rimase legata al partito di governo, che assicurava maggiori garanzie in un contesto in cui il settore privato era fortemente dipendente da quello pubblico.\nLa fine del dominio assoluto di un unico partito fu una svolta poich\u00e9, per la prima volta a distanza di 50 anni, la vita politica romena super\u00f2 il sistema monopartitico, con l'emergere di una frattura sull'asse destra-sinistra. Nei propri documenti programmatici la CDR si impegnava ad una riforma delle istituzioni basata sullo stato di diritto, ad un'economia di libero mercato fondata su una politica di privatizzazioni su larga scala, ad un contratto sociale tra lavoratori e imprenditori, all'attrazione degli investimenti esteri e ad una maggiore responsabilit\u00e0 civile nei confronti di istituzioni tradizionali come la chiesa, l'esercito e la scuola. Adoper\u00f2, tuttavia, un linguaggio tecnico e non accessibile a tutti, che non raggiunse la maggior parte dell'elettorato, che nel 1992 prefer\u00ec appoggiarsi nuovamente alle prospettive garantite dall'assistenzialismo statale ed elesse ancora Iliescu. Il centro-sinistra, di contro, fece pressione sui timori dell'elettorato, con dichiarazioni che presagivano scenari catastrofici in caso di vittoria della CDR (come la restaurazione della monarchia, la vendita della Romania agli stranieri, o la cessione della Transilvania all'Ungheria). La presenza nella coalizione dell'UDMR, partito che portava avanti rivendicazioni etniche a favore della minoranza ungherese, inoltre, secondo diversi osservatori fu fonte di preoccupazione per parte degli elettori, spaventati da un'eventuale ondata nazionalistica in senso antiromeno. Un ulteriore motivo a pesare sulla mancata vittoria del 1992 fu la mancanza di esperienza politica specifica in tema di corse elettorali.\nIl calo di credibilit\u00e0 del PDSR e la stagnazione economica durante il governo V\u0103c\u0103roiu (1992-1996), tuttavia, favorirono il discorso politico della CDR, che fece leva sulle difficolt\u00e0 strutturali del sistema economico, spesso appesantito da una dilagante corruzione, e che, basandosi su un timido programma di privatizzazione, non riusciva a garantire un netto miglioramento del tenore di vita degli abitanti.\nNel 1996 si verific\u00f2 la prima alternanza al potere della Romania democratica. La base elettorale della coalizione, oltre a confermarsi nei grossi centri urbani e tra i professionisti, fu favorita anche da una certa classe imprenditoriale delusa da anni di immobilit\u00e0. Il Contratto con la Romania promosso da Constantinescu attrasse numerosi elettori perch\u00e9 si prefiggeva una riforma radicale dell'amministrazione e dell'economia, basandosi sui valori del riscatto sociale e dell'onest\u00e0 politica, che per anni erano stati ignorati.\nL'alleanza di governo, per\u00f2, fece emergere anche i grossi limiti della CDR. Come lamentato dalle organizzazioni minori facenti parte della coalizione, queste non avevano alcun potere decisionale, che era in mano ai leader del gruppo principale, il Partito Nazionale Contadino Cristiano Democratico (PN\u021aCD). Nel 1992, ad esempio, il 46% del totale dei candidati della CDR proveniva dal PN\u021aCD. Tale sbilanciamento spesso inaspr\u00ec i rapporti tra i diversi membri. Il governo CDR, di fatto, fu inefficiente perch\u00e9 ogni partito rimase legato ai propri obiettivi specifici, piuttosto che mettere in pratica il programma di governo. Gli unici elementi che tenevano insieme i partiti della CDR furono, prima, la diffidenza contro Iliescu e, poi, la mutua interdipendenza per assicurarsi la possibilit\u00e0 di governare. La variegata coalizione che caratterizz\u00f2 i tre esecutivi CDR includeva partiti dai diversi propositi e orientamenti, con profonde distanze ideologiche che mitigarono l'azione di governo. Oltre ai problemi interni della CDR, il governo affront\u00f2 quelli creati dagli alleati dell'USD, che si autodefiniva un partito socialdemocratico di centro-sinistra, e le rivendicazioni autonomistiche dell'UDMR."}
{"id": "2955856", "revid": "1543377", "url": "https://it.wikipedia.org/wiki?curid=2955856", "title": "Fatoma", "text": "Fatoma \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 24 nuclei abitati:"}
{"id": "2955857", "revid": "767487", "url": "https://it.wikipedia.org/wiki?curid=2955857", "title": "Agente segreto 777 - Operazione Mistero", "text": "Agente segreto 777 - Operazione Mistero \u00e8 un film di fanta-spionaggio italiano del 1965, diretto da Enrico Bomba con lo pseudonimo di Henry Bay. Ha avuto un seguito, \"Agente segreto 777 - Invito ad uccidere\" (1967).\nTrama.\nIl professor Keller ha fatto una scoperta importante che ha divulgato a poche persone che lavorano con lui, ma \u00e8 in pericolo di vita. Il suo assistente di un tempo indagher\u00e0, scoprendo un tradimento all'interno del gruppo di ricerca."}
{"id": "2955859", "revid": "124236633", "url": "https://it.wikipedia.org/wiki?curid=2955859", "title": "Annunciazione (Cima da Conegliano San Pietroburgo)", "text": "L'Annunciazione del Museo dell'Ermitage di San Pietroburgo \u00e8 un dipinto a olio su tavola (136x107 cm) di Cima da Conegliano, databile al 1495."}
{"id": "2955861", "revid": "729019", "url": "https://it.wikipedia.org/wiki?curid=2955861", "title": "Messo Bamford", "text": "Il messo Bamford (\"Beadle Bamford\") \u00e8 un personaggio secondario che appare in alcune versioni di \"\" come antagonista minore.\nNel musical di Stephen Sondheim \u00e8 l'aiutante nel malvagio giudice Turpin. \u00c8 complice del giudice nello stupro di Lucy Barker ed esegue l'ordine di arrestare Benjamin Barker.\nSotto ordine di Turpin porta Johanna al manicomio del dottor Fogs, poich\u00e9 la giovane si era rifiutata di sposarlo.\nVerso la fine dello spettacolo va al negozio della signora Lovett per verificare la causa di orridi odori provenienti dal comignolo della bottega. Qui trover\u00e0 Todd che, approfittando della sua vanit\u00e0, uccider\u00e0 il messo fuoriscena.\nIl cantante che interpreta il messo Bamford deve saper raggiungere facilmente e padroneggiare le note acute. Solitamente \u00e8 interpretato da un tenore o da un controtenore.\nNel film del 2007 di Tim Burton \"Sweeney Todd - Il diabolico barbiere di Fleet Street\" \u00e8 interpretato da Timothy Spall."}
{"id": "2955864", "revid": "3115", "url": "https://it.wikipedia.org/wiki?curid=2955864", "title": "Ghiacciai delle Alpi", "text": "I ghiacciai delle Alpi sono le formazioni glaciali che interessano la catena montuosa delle Alpi. Le Alpi, per la loro collocazione nella zona temperata dell'emisfero terrestre e per la loro altezza presentano molti ghiacciai, situati principalmente in Italia, Svizzera, Francia e Austria.\nDescrizione.\nGeneralmente sono di tipo \"alpino\", ovvero con un bacino collettore ed una lingua glaciale che scende verso valle. Nei casi dei ghiacciai pi\u00f9 piccoli sono di forma circolare o semicircolare senza lingua glaciale evidente. Sono talvolta molto grandi sia per volume che per estensione. Altre volte sono di dimensioni molto pi\u00f9 ridotte. I ghiacciai si trovano a ridosso delle montagne che superano i 4000 metri, ma si trovano addossati anche alle montagne che superano i 3.000 metri. Alcuni nevai perenni si trovano a quote inferiori.\nQuelli pi\u00f9 grandi sono collocati nei grandi massicci alpini: nel massiccio del Monte Bianco, nel massiccio del Monte Rosa, nel massiccio del Gran Paradiso, nelle Alpi Bernesi, nel massiccio del Bernina. Per la maggiore altitudine delle montagne i ghiacciai sono pi\u00f9 presenti nelle Alpi Occidentali e nelle Alpi Centrali; nelle Alpi Orientali se ne trovano, ma di minore entit\u00e0. Il ghiacciaio pi\u00f9 grande delle Alpi \u00e8 il ghiacciaio dell'Aletsch nelle Alpi Bernesi. Tre piccoli ghiacciai sono situati nel massiccio dello Zugspitze, nelle Alpi Bavaresi.\nIn rapporto ai ghiacciai di tutto il mondo i ghiacciai delle Alpi coprono meno dello 0,02%, ma rivestono un'importanza particolare perch\u00e9 qui sono nati i primi studi di glaciologia. Nel 1989 sono stati censiti sulle Alpi 5.154 ghiacciai e per una superficie interessata di circa 3.000\u00a0km\u00b2. Dopo la fine della piccola era glaciale, dal 1850 ad oggi i ghiacciai delle Alpi si sono fortemente ritirati."}
{"id": "2955866", "revid": "2048388", "url": "https://it.wikipedia.org/wiki?curid=2955866", "title": "Campionati del mondo di triathlon del 1989", "text": "I Campionati del mondo di triathlon del 1989 (I edizione) si sono tenuti ad Avignone, in Francia, in data 6 agosto 1989.\nTra gli uomini ha vinto lo statunitense Mark Allen, mentre la gara femminile \u00e8 andata alla neozelandese Erin Baker.\nLa gara \"junior\" ha visto trionfare il tedesco Bj\u00f6rn Gustafsson e la statunitense Kristen McCary."}
{"id": "2955867", "revid": "729019", "url": "https://it.wikipedia.org/wiki?curid=2955867", "title": "Konna", "text": "Konna \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 28 nuclei abitati:"}
{"id": "2955875", "revid": "297802", "url": "https://it.wikipedia.org/wiki?curid=2955875", "title": "Dictators", "text": ""}
{"id": "2955878", "revid": "1305772", "url": "https://it.wikipedia.org/wiki?curid=2955878", "title": "Fietta", "text": "Fietta (\"Fi\u00e9ta\" in veneto) \u00e8 una localit\u00e0 di Pieve del Grappa, in provincia di Treviso, gi\u00e0 localit\u00e0 dell'ex comune di Paderno del Grappa\nGeografia fisica.\nIl territorio di Fietta si estende dalle Motte, modesti rilievi collinari che la separano da Paderno, sino alla cima del monte Grappa e ai suoi contrafforti nordorientali, comprendendo quindi l'alta valle del torrente Lastego (nel suo tratto iniziale detta valle di San Liberale) e, oltre il gruppo montuoso delle Meatte, la valle del torrente Calcino (detta inizialmente val del Melin e val delle Mure). Quest'ultima si snoda da sudovest a nordest collegando la cima del Grappa ad Alano di Piave. Tra le due valli si trova il Boccaor, una cattura di bacino costituita da una profonda spaccatura che precipita sino a quota 600 m.\nGli abitati (in realt\u00e0 la frazione \u00e8 costituita da diverse borgatelle) si distribuiscono sull'area subito a nord delle gi\u00e0 citate Motte. Questa zona \u00e8 attraversata dal Foss\u00e0 di Mezza Fietta, affluente del Lastego e oggi parzialmente interrato; sulla sua sinistra si estende il pianoro detto valle del Cont\u00e0.\nIl centro principale, posto lungo via Sant'Andrea, \u00e8 la Crosera; pi\u00f9 ad est si trova le Fusere e, tra le due borgate, i Lovisat con la piazza in cui si affaccia la parrocchiale. Vanno citate poi Quattro Strade, pi\u00f9 a sud, e i Bassi, a sudest.\nStoria.\nPur mancando attestazioni precise, \u00e8 possibile che a Fietta esistessero, pi\u00f9 che dei castelli veri e propri, dei modesti siti fortificati, come testimoniato dai toponimi Torreselle (sulle Motte), Torraz (lungo via Piave) e Sasso del Castello (nella valle di San Liberale).\nNella seconda met\u00e0 del XII secolo \u00e8 citato il piccolo complesso monastico di San Vitale, donato dal vescovo di Treviso Ulderico al convento dei Santi Quaranta.\nNel 1314, l'attuale territorio di Fietta risulta diviso nelle due regole di Fietta stessa e Canil, dipendenti dalla pieve di Fonte (a sua volta parte del comune di Treviso). Nello stesso periodo sono citate alcune localit\u00e0 minori come Crosera e Fusere. Dal XV secolo esistette la sola regola di Fietta.\nAl bellicoso periodo medievale successe la stabilit\u00e0 politica dovuta all'arrivo della Repubblica di Venezia. Da questo momento si assiste ad un rapido sviluppo demografico ed economico di Fietta, basato particolarmente sul prosperare dell'arte laniera (specie tra Sei e Settecento). Dal punto di vista amministrativo appartenne al III quartiere della podesteria di Asolo.\nSotto Napoleone Bonaparte, costitu\u00ec un comune autonomo (1806), ma nel 1808 venne aggregata a Crespano. Fu localit\u00e0 del comune di Paderno del Grappa dai tempi del Regno Lombardo-Veneto (1819) fino al 2019, quando venne istituito l'odierno comune di Pieve del Grappa.\nDurante la Prima guerra mondiale il fronte si colloc\u00f2 sul sovrastante monte Grappa. La valle del Boccaor fu affollata di soldati e vi fu realizzato un acquedotto per rifornire le trincee. Nello stesso periodo furono realizzate le tante strade che raggiungono la cima, tra cui la provinciale dall'Archeson, utilizzata come via di discesa.\nMonumenti e luoghi d'interesse.\nVilla Fietta.\nNelle vicinanze del borgo di Canil, si volge ai borghi di Fietta e al monte Grappa in un suggestivo contesto rimasto pressoch\u00e9 inalterato.\nSecondo la ricostruzione di mons. Vittorio Piva, basata invero su documenti perduti, il complesso fu edificato all'inizio del XV secolo dal conte Biagio Fietta. Il terremoto del 25 febbraio 1695 danneggi\u00f2 gravemente l'edificio e qualche tempo dopo venne ricostruito dal conte Bartolomio. Quest'ultimo consult\u00f2 anche il noto architetto Giorgio Massari, il quale giunse in loco il 9 luglio 1719.\nNel 1721 i lavori, diretti proprio dal Massari, poterono cominciare, ma a rilento. Ancora nel 1752 il Massari fu richiamato per progettare le barchesse, ma non furono mai realizzate.\nL'edificio risente dei pesanti interventi successivi: alla met\u00e0 dell'Ottocento il conte Lorenzo vi aggiunse l'oratorio in stile neogotico e due ali laterali progettate da Antonio Zardo; nel Novecento la villa fu ceduta al Seminario Minore del Patriarcato di Venezia e fu completamente riadattata.\nPresenta oggi un corpo centrale a tre piani, sormontato da un frontone, affiancato dalle due brevi appendici. Su ciascun lato si sviluppa una lunga ala a due piani e quella orientale termina con la chiesetta.\nDagli anni cinquanta \u00e8 una delle sedi degli Istituti Filippin.\nChiesa di Sant'Andrea.\nL'edificio sorge a nord Crosera. Originario del XIV secolo, fu chiesa campestre del paese sino al 1718. Va ricordato l'altare barocco del 1602 su cui \u00e8 collocata una pala attribuita a Leandro Bassano.\nChiesa della Santissima Trinit\u00e0.\nAttuale parrocchiale del paese (peraltro la pi\u00f9 elevata, in termini di altitudine, della diocesi di Treviso), fu costruita tra il 1762 e il 1773, ma va precisato che alcune parti provengono da altre chiese pi\u00f9 antiche. Il campanile \u00e8 di Francesco Zardo (1793)."}
{"id": "2955880", "revid": "1456895", "url": "https://it.wikipedia.org/wiki?curid=2955880", "title": "Ghiacciaio della Marmolada", "text": "Il ghiacciaio della Marmolada \u00e8 un ghiacciaio vallivo che scende nel versante settentrionale della Marmolada (3.343\u00a0m), la montagna pi\u00f9 alta delle Dolomiti. Collocato nella provincia di Trento al confine con la provincia di Belluno, sovrasta il lago Fedaia e da esso prende forma il torrente Avisio.\nCaratteristiche.\nIl ghiacciaio \u00e8 il pi\u00f9 esteso apparato glaciale delle Dolomiti. A monte \u00e8 delimitato dalla cresta rocciosa che culmina con Punta Rocca (3.309\u00a0m) dalla quale \u00e8 possibile scorgere in giornate limpide Svizzera, Liechtenstein, Austria e Germania.\nDopo il forte ritiro degli ultimi anni la fronte si \u00e8 attestata a monte degli speroni rocciosi (\"Sasso delle Undici\" e \"Sasso delle Dodici\") che fino a pochi anni fa la suddividevano nettamente in tre settori (Orientale, Centrale e Occidentale). Ora la fronte appare appiattita e poco frastagliata, anche se la tradizionale suddivisione in tre settori \u00e8 rimasta. Negli ultimi anni si \u00e8 completamente separato dal settore che occupa il circo a valle di Punta Penia, al quale era collegato con una sottile fascia di ghiaccio: ora tale settore costituisce un individuo a s\u00e9 stante.\nCome tutti i ghiacciai delle Alpi, anche il ghiacciaio della Marmolada si \u00e8 ultimamente molto ritirato. Nell'arco di un secolo le sue dimensioni si sono pi\u00f9 che dimezzate: nel 2013 misurava 190 ettari, mentre nel 1910 misurava 450 ettari.\nL'alimentazione del ghiacciaio \u00e8 diretta, non essendo circondato da alte pareti rocciose che scaricano valanghe sulla sua superficie. Un certo apporto nevoso da valanghe si pu\u00f2 avere nel settore pi\u00f9 occidentale, quello racchiuso dalle dorsali rocciose che culminano con Punta Rocca e Punta Penia. Negli anni pi\u00f9 poveri di neve o con le estati pi\u00f9 calde il ghiacciaio \u00e8 rimasto quasi privo di neve residua, con poche chiazze attestate alle quote pi\u00f9 elevate. Anche le zone crepacciate si sono ridotte di molto.\nSu questo ghiacciaio si pratica lo sci, fino al 2006 anche lo sci estivo, ed \u00e8 quindi raggiunto da impianti di risalita. Nel settore orientale, gli impianti raggiungono le zone pi\u00f9 elevate del ghiacciaio, vicino a Punta Rocca. A 2.700 metri di quota, sotto il ghiacciaio, si trova il rifugio Ghiacciaio della Marmolada. La via normale di salita alle varie vette della Marmolada prevede la risalita del ghiacciaio.\nPrima guerra mondiale.\nNel 1916, durante la Grande Guerra, i genieri dell'esercito austroungarico realizzarono dentro il ghiacciaio della Marmolada un complesso di gallerie, dormitori e depositi per collegare le diverse postazioni in quota bersagliate dal costante tiro delle truppe italiane arroccate sulla Cresta di Serauta (allora il confine di Stato passava proprio per il ghiacciaio). Il continuo movimento del ghiacciaio e la riduzione del suo spessore hanno tuttavia cancellato ogni traccia dei circa 10\u00a0km di gallerie scavate dai soldati nelle viscere del ghiacciaio, denominata in tedesco \"Eisstadt\" (\"Citt\u00e0 di Ghiaccio\").\nInnumerevoli furono anche le audaci imprese delle truppe alpine italiane che fecero di tutto per catturare questa importante installazione nemica, impegnandosi a fondo anche nella terribile guerra sotterranea, combattuta a colpi di martelli pneumatici e mine. A settembre 2015 risale l'ultimo ritrovamento bellico: una baracca austro-ungarica in legno rimasta intrappolata nel ghiaccio.\nLa presenza di questa citt\u00e0 di ghiaccio ha comunque consentito di riportare alla luce alcune baracche e, nell'agosto 2009, i resti di un soldato italiano nella zona circostante la stazione del Serauta.\nNel giugno del 1990 \u00e8 stato inaugurato il Museo della Marmolada, il pi\u00f9 alto d'Europa, essendo situato a quota 2.950\u00a0m nella stazione funiviaria di Serauta, ai bordi del ghiacciaio."}
{"id": "2955881", "revid": "110157", "url": "https://it.wikipedia.org/wiki?curid=2955881", "title": "Strikeforce", "text": "Strikeforce \u00e8 stata un'organizzazione statunitense di kickboxing e di arti marziali miste con base a San Jose. Presidente dell'organizzazione era Scott Cocker mentre la propriet\u00e0 apparteneva alla Zuffa.\nAttiva nella kickboxing dal 1985 e nelle MMA dal 2006, nel 2013 cess\u00f2 la propria attivit\u00e0 venendo incorporata nella promozione rivale di MMA UFC.\nNei suoi ultimi anni di vita Strikeforce era ampiamente considerata la promozione di MMA pi\u00f9 importante al mondo dopo l'UFC, e molti dei suoi atleti sono poi diventati top fighter, contendenti e campioni in UFC.\nStoria.\nLa Strikeforce fu fondata come una organizzazione di kickboxing ma dal 2006 cominci\u00f2 ad ospitare eventi di MMA con l'evento \" tenutosi il 10 marzo 2006, al HP Pavilion a San Jose (California). L'evento fu il primo sanzionato di MMA in California, e detenne per lungo periodo il record di spettatori live.\nNel febbraio 2008, la Strikeforce fece il suo primo evento fuori dalla California con \" Al Tacoma Dome a Tacoma (Washington).\nNel marzo 2008, Strikeforce sigl\u00f2 un contratto con NBC per mandare in onda gli highlist degli incontri e i profili dei loro fighters, sotto il nome di \"Strikeforce on NBC\". A partire dal febbraio 2009, la Strikeforce acquist\u00f2 parecchie attivit\u00e0, come una video-libreria e pose sotto contratto parecchi fighter di alto livello, inclusi Nick Diaz, Jake Shields, Robbie Lawler e Scott Smith dalla ProElite. Pochi giorni dopo annunci\u00f2 anche la stipulazione di un contratto triennale con Showtime per 16 eventi all'anno.\nNel 2011 si tenne lo \"Strikeforce Heavyweight Tournament\", un torneo ad 8 partecipanti che si proponeva l'obbiettivo di eleggere il miglior peso massimo al mondo, tra i partecipanti i favoriti erano visti Fedor Emilianenko (nonostante la recente sconfitta) Fabr\u00edcio Werdum e Alistair Overeem(campione in carica dei pesi massimi). Era anche molto atteso il ritorno di Josh Barnett. Fedor fu eliminato al primo turno a sorpresa da Antonio Silva che dopo due round di dominio avendo sottoposto l'atleta russo ad un pesantissimo ground and pound in pi\u00f9 occasioni, obblig\u00f2 l'arbitro a fermare l'incontro alla fine del 2\u00ba round per stop medico. Scott Cocker ritenne per\u00f2 che Fedor sarebbe potuto rientrare in seguito come riserva del torneo.\nSempre nel 2011 in un'intervista Dana White fece un'importante rivelazione, dichiarando che la Zuffa aveva di recente acquistato la compagnia Strikeforce, annunciando che per\u00f2 nei fatti non sarebbe cambiato nulla per i successivi 2 anni in quanto la Strikeforce aveva gi\u00e0 stipulato dei contratti per i diritti televisivi che andavano rispettati. Nonostante questa dichiarazione appena pochi giorni dopo l'acquisto della compagnia furono legalizzate le gomitate al volto di un avversario atterrato, un cambiamento sostanziale che rende gli incontri pi\u00f9 simili a quelli che \u00e8 possibile osservare in UFC forse allo scopo di preparare i lottatori per una futura transazione. \u00c8 stato per\u00f2 chiaramente annunciato che prima dei due anni sar\u00e0 impossibile assistere a superfight tra i lottatori delle due diverse organizzazioni.\nL'ultimo evento della Strikeforce prima di venire incorporata nell'UFC avvenne il 12 gennaio 2013: inizialmente doveva chiamarsi \"Strikeforce: Champions\" in quanto avrebbe dovuto coinvolgere i quattro campioni ancora presenti nel roster della promozione, ovvero Luke Rockhold, Gilbert Melendez, Nate Marquardt e Daniel Cormier con i primi tre chiamati a difendere il loro titolo; invece Rockhold e Melendez diedero forfait per infortunio e l'evento venne rinominato \"Strikeforce: Marquardt vs. Saffiedine\".\nGi\u00e0 prima dell'annuncio di tale evento la campionessa dei pesi gallo Ronda Rousey firm\u00f2 con l'UFC e le venne data la cintura di tale categoria di peso.\nLa Strikeforce \u00e8 stata anche una delle principali organizzazioni mondiali di arti marziali miste femminili, ed \u00e8 stata premiata con il riconoscimento \"Promotion of the Year\" ai \"2009 Women's Mixed Martial Arts Awards\".\nRegole.\nLa Strikeforce utilizza le regole unificate delle arti marziali miste, creazione della commissione del Nevada.\nUtilizza una caratteristica gabbia a forma esagonale.\nPrima dell'acquisto da parte di Zuffa le gomitate al suolo non erano ammesse.\nRound.\nGli incontri consistono di 3 round da 5 minuti, eccetto per gli incontri in cui vi \u00e8 in palio un titolo, in questo caso i round sono 5. Tutti i round hanno un minuto di pausa tra loro.\nPrima del giugno 2009, i round di tutte le donne in Strikeforce consistevano in tre round di tre minuti rispetto ai cinque minuti degli uomini. Tuttavia, il 16 giugno 2009, la Strikeforce ha annunciato di aver ricevuto un reclamo da parte delle commissioni atletiche degli stati della California e Washington, ove si chiedeva di fare cinque minuti per round anche per le donne.\nClassi di peso.\nMaschi\nFemmine\nLottatori di rilievo.\nCampioni\nContendenti\nAltri lottatori"}
{"id": "2955882", "revid": "729019", "url": "https://it.wikipedia.org/wiki?curid=2955882", "title": "Korombana", "text": "Korombana \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 32 nuclei abitati:"}
{"id": "2955889", "revid": "228587", "url": "https://it.wikipedia.org/wiki?curid=2955889", "title": "Campionati del mondo di triathlon del 1990", "text": "I Campionati del mondo di triathlon del 1990 (II edizione) si sono tenuti ad Orlando, Stati Uniti d'America in data 15 settembre 1990.\nTra gli uomini ha vinto l'australiano Greg Welch, mentre la gara femminile \u00e8 andata alla statunitense Karen Smyers.\nLa gara \"junior\" ha visto trionfare lo svizzero Thomas Leutenegger e la tedesca Sonja Krolik."}
{"id": "2955890", "revid": "1086846", "url": "https://it.wikipedia.org/wiki?curid=2955890", "title": "Segunda Divisi\u00f3n 1941-1942 (Spagna)", "text": "L'edizione 1941-42 della Segunda Divisi\u00f3n fu l'undicesimo campionato di calcio spagnolo di seconda divisione. Il campionato vide la partecipazione di 24 squadre. Il torneo fu diviso in 3 gruppi e le prime due di ogni gruppo avrebbero poi preso parte ai playoff che promossero due sole squadre. Le ultime di ogni gruppo retrocessero in Tercera Divisi\u00f3n."}
{"id": "2955891", "revid": "767487", "url": "https://it.wikipedia.org/wiki?curid=2955891", "title": "Piz Grisch", "text": "Il Piz Grisch (3.062\u00a0) \u00e8 una montagna delle Alpi del Platta nelle Alpi Retiche occidentali.\nDescrizione.\nSi trova nel Canton Grigioni (Svizzera). La montagna \u00e8 collocata a fianco della Val Ferrera."}
{"id": "2955894", "revid": "767487", "url": "https://it.wikipedia.org/wiki?curid=2955894", "title": "R\u00fcdiger Vollborn", "text": "Carriera.\nHa legato la sua carriera al Bayer Leverkusen cui approdo giovanissimo. Conquist\u00f2 con i leoni la Coppa UEFA 1987-1988 e la Coppa di Germania 1992-1993.\nVi gioc\u00f2 per sedici anni in prima squadra pi\u00f9 due nelle giovanili.\nTotalizz\u00f2 anche 9 presenze nella Nazionale Under-21 del suo paese.\nSi ritir\u00f2 nel 1999 "}
{"id": "2955897", "revid": "125681775", "url": "https://it.wikipedia.org/wiki?curid=2955897", "title": "Marco Ongaro", "text": "Biografia.\nAttivo come autore-cantante-musicista dalla met\u00e0 degli anni settanta, dopo un'esperienza d'autore e \"performer\" di musica da discoteca (con la pubblicazione di un LP e tre singoli) sotto lo pseudonimo O'gar , esordisce come cantautore con l'album \"AI\" (1987), che gli vale la Targa Tenco per la Migliore opera prima. Segue nel 1990 \"Sono bello dentro\", nel quale si trova la canzone \"Artista moribondo\", brano dedicato a Piero Ciampi. Dopo il terzo album come cantautore nel 1995, \"Certi sogni non si avverano\", che contiene la canzone \"Spero che tu stia bene\", ispirata alla morte del fratello avvenuta nel 1982, si ritira dalle scene per cinque anni per riemergere all\u2019attivit\u00e0 artistica solo nel 2000 scrivendo testi e musiche del disco autobiografico di Grazia De Marchi \"Lasciatemi vivere\", cui seguir\u00e0 l\u2019album dedicato alle eroine scespiriane \"Shakespeariana\", interpretato dalla cantante Giuliana Bergamaschi. Ongaro torner\u00e0 di nuovo a incidere con \"Dio \u00e8 altrove\" nel 2002, album che contiene nella canzone \"Il conte Max di Genova\", un ritratto del cantautore Max Manfredi con cui ha condiviso gli esordi nella canzone d'autore alla fine degli anni ottanta e cui \u00e8 rimasto legato elettivamente nelle varie tappe della sua carriera.\n e nel 2004 passa alla commedia musicale con \"La cena della sposa\", scritta a quattro mani in vernacolo con Nicola Dentamaro e ritornata in scena nel maggio del 2009.\nSempre in questi anni Ongaro esordisce come scrittore di poesia, narrativa e come autore di libretti d'opera con la silloge poetica \"Visto e considerato\", in collaborazione con Massimo Rubulotta nel 2002, seguita dalla raccolta di racconti \"Fughe 1\" nel 2004, dall'opera buffa \"Il cuoco fellone\" andata in scena nel 2004 al Teatro Nuovo di Verona e da \"Kiki de Montparnasse\" che debutta a Parigi nel 2007.\nNel contempo pubblica tre nuovi album fra cui \"Archivio Postumia\", del 2005, registrazione di sapore jazz incisa 15 anni prima, e \"Anni ruggenti\", del 2007, un concept album registrato insieme alla Storyville Jazz Band e dedicato interamente agli anni del proibizionismo. Nel 2008 \u00e8 di nuovo drammaturgo e autore delle musiche di \"Andata/Ritorno/Andata\" su progetto di Jana Balkan per il Teatro Scientifico di Verona, con la regia di Walter Manfr\u00e8.\nNel 2009 va in scena al Teatro Nuovo di Verona lo spettacolo multimediale \"L'alba delle Libert\u00e0 - Riflessione teatrale sulla Costituzione\", scritto per l'Universit\u00e0 di Verona con musiche originali di Vittorio De Scalzi e sue, premiato con la Medaglia della Presidenza della Repubblica dall\u2019allora Presidente Giorgio Napolitano.\nIl 2010 vede l'uscita dell'ottavo album \"Canzoni per adulti\", che ricever\u00e0 l\u2019anno successivo il Premio Lunezia per la \"Canzone d'Autore\" e il Premio Lo Cascio, e la pubblicazione della pi\u00e8ce teatrale \"Il supplizio di Don Giovanni\".\nIl 10 febbraio 2011 debutta all'Eglise R\u00e9form\u00e9e des Batignolles a Parigi l'opera tragica in un atto \"Moro\", ispirata alla prigionia e morte di Aldo Moro, su libretto di Marco Ongaro e musica di Andrea Mannucci. La prima italiana \u00e8 presso la Cattedrale di Verona su invito del vescovo per aprire la Quaresima. Ongaro prosegue l\u2019attivit\u00e0 di librettista con i melologhi \"Novembre dei vivi\" e \"Homunculus\", su musica di Andrea Mannucci, e \"Il bestiario di Ginevra\", su musica di Andrea Battistoni. Torna al teatro nel 2015 con \"1915-1918 Lettere d'amore dal fronte\" e alla lirica contemporanea con l\u2019\"atto informatico\" \"Il Computer\".\nNel giugno 2011 \"Kiki. La modella\", biografia italiana di Kiki de Montparnasse e affresco degli Anni Folli parigini tra boh\u00e8me e arte moderna rappresenta il suo esordio ufficiale nella saggistica. Seguono nel 2014 il pamphlet \"Elogio della puntualit\u00e0\" in collaborazione con Andrea Battista e nel 2015 il ritratto biografico \"Psicovita di Niki de Saint Phalle\".\nNel maggio 2016 la pubblicazione \"Libretti musicali\" raccoglie il libretto d'opera \"Il Computer\", il melologo \"Esopo suite\" e l'atto unico per danzatori seriali \"Lavanderia Warhol\", mentre a ottobre esce il nono album da cantautore intitolato \"Voce\".\nTorna alla saggistica nel 2017 con \"Elogio dello snob\", pamphlet che analizza e ripercorre le tensioni culturali tra le classi sociali. Nel maggio 2018 pubblica insieme a Fabrizio Mastrorocco \"Manuale poco pratico di scrittura creativa\", una raccolta di riassunti delle lezioni tenute per il corso biennale di scrittura creativa che tiene dal 2006 presso il Teatro Stabile di Verona. In ottobre il decimo album vede la luce sotto il titolo \"Il fantasma baciatore\", cui segue in dicembre il saggio \"Guida ai Grandi Aforisti\", un'antologia di 22 aforisti occidentali che hanno segnato l'evoluzione del pensiero culturale tra Ottocento e Novecento.\nIl 2019 lo vede ancora librettista d'opera per il compositore Andrea Mannucci e in maggio debutta al XII Festival del Ned Ensemble il \"Trittico dello smartphone\" che discende idealmente da \"Il Computer\" del 2015 ed \u00e8 composto dai tre atti unici minimali: \"Amor ch\u2019a nullo amato\", \"Believe me\" e \"Mi piace\". Nel settembre 2019 l'editore Bonaccorso pubblica il libretto del Trittico.\nIl 27 settembre 2019 Ongaro torna alla canzone d'autore pubblicando il singolo \"Hotel Bella Italia\", una traduzione dal celeberrimo brano degli Eagles \"Hotel California (singolo)\", di cui modifica titolo e corrispondente ritornello per adattarli alla versione italiana. Nel dicembre dello stesso anno, pubblica il terzo elogio della sua carriera di saggista, \"Elogio della borghesia\", un pamphlet in cui descrive le nove qualit\u00e0 cardinali della classe borghese in una sorta di elegia per un ceto forse in estinzione.\nIl 15 giugno 2020, prima rappresentazione del Veneto in occasione della riapertura dei teatri dopo la chiusura causata dall'emergenza sanitaria dei mesi precedenti, va in scena \"Il muro trasparente. Delirio di un tennista sentimentale\". Uno spettacolo teatrale di Marco Ongaro e Paolo Valerio, con Paolo Valerio come unico interprete, messo in scena dal Teatro Stabile di Verona - Centro di Produzione Teatrale. Rappresentazione incentrata su un muro trasparente in plexiglass, il muro dei tempi del coronavirus, su cui un tennista palleggia, pensando e raccontando, solo di fronte a se stesso . Nel settembre successivo Bonaccorso Editore ne pubblica il testo nella sua collana di teatro.\nNel giugno 2021 presenta al Teatro Nuovo di Verona il \"Manuale quasi pratico di scrittura teatrale\", redatto a quattro mani con Fabrizio Mastrorocco, secondo testo sul tema della scrittura risultante dai corsi tenuti alla Scuola di teatro del Teatro Stabile di Verona. Sempre nel 2021, nel mese di novembre, d\u00e0 alle stampe \"Un poeta pu\u00f2 nasconderne un altro - Il senso per la parola di Serge Gainsbourg\": un viaggio nella vita del poliedrico artista attraverso l'approfondita analisi, soprattutto musicale, della sua opera.\nIl 5 dicembre dello stesso anno debutta al 58\u00b0 Festival di Nuova Consonanza, Mattatoio - La Pelanda di Roma, la suite sentimentale per quintetto con pianoforte \"7 Parole\" di Andrea Mannucci su testo fantasma di Marco Ongaro. Il 23 dicembre viene pubblicato il nuovo singolo del cantautore, \"Solitari\", anteprima dell'undicesimo album di inediti che sar\u00e0 pubblicato il 25 marzo 2022.\nDal 2001 collabora alla produzione letteraria di Pascal Schembri, che nel 2011 pubblica il libro \"Cronaca di una beffa editoriale\", storia della loro collaborazione.\nDiscografia.\nPubblicazioni\nAlbum scritti per altri artisti\nPartecipazioni\nCollaborazioni"}
{"id": "2955900", "revid": "1652635", "url": "https://it.wikipedia.org/wiki?curid=2955900", "title": "Municipio di Amburgo", "text": "Il Municipio di Amburgo (in tedesco: Hamburger Rathaus) \u00e8 un edificio del centro della citt\u00e0 tedesca di Amburgo, costruito in stile neorinascimentale tra il 1886 ed il 1897 su progetto di un gruppo di architetti guidato da Martin Haller.\n\u00c8 sede dell'ufficio del sindaco di Amburgo e delle assemblee del Senato e del Parlamento di Amburgo e si trova in Rathausmarkt (\"Piazza del Municipio\"). Si tratta del sesto edificio ad essere adibito a municipio in citt\u00e0.\nL'edificio accoglie mediamente 100.000 visitatori l'anno.\nCaratteristiche.\nL'edificio \u00e8 costruito in granito ed arenaria e si poggia su 4.000 pali.\nLa facciata principale \u00e8 larga 111 metri e presenta una torre centrale alta 112. Nella stessa facciata sono raffigurati 20 imperatori tedeschi. disposti in quest'ordine:\nAll'ingresso i visitatori sono accolti dalla scritta in oro \"Libertatem quam peperere maiores digne studeat servare posteritas\".\nAll'interno dell'edificio vi si trovano ben 647 stanze.\nStoria.\nLa costruzione dell'edificio inizi\u00f2 nel 1886: il nuovo edificio dovette sostituire il vecchio municipio, distrutto dal grande incendio del 1842.\nLa costruzione, affidata ad una commissione di architetti guidata da Martin Haller, dur\u00f2 dodici anni: termin\u00f2 infatti nel 1897.\nPunti d'interesse.\nInterni.\nB\u00fcrgermeistersaal.\nLa \"B\u00fcrgermeistersaal\", la \"Sala del Borgomastro\" custodisce il \"Libro d'Oro\" della citt\u00e0 di Amburgo, dove si trova un elenco degli ospiti pi\u00f9 celebri ricevuti nel municipio."}
{"id": "2955906", "revid": "1566286", "url": "https://it.wikipedia.org/wiki?curid=2955906", "title": "Nino Fuscagni", "text": "Biografia.\nLa maggiore popolarit\u00e0 gli deriv\u00f2 dall'attivit\u00e0 in televisione, dove condusse con Lucia Scalera il programma della tv dei ragazzi \"Giocagi\u00f2\" e con Vanna Brosio la trasmissione televisiva degli anni settanta \"Adesso musica\".\nPer il cinema - nel quale debutt\u00f2 nel 1960 - interpret\u00f2 principalmente b-movie (peplum, musicarelli, spaghetti western, comici, poliziotteschi, ecc.), mentre per la tv ha fatto parte del \"cast\" di numerosi sceneggiati e miniserie televisive.\nEra fratello minore di Carlo Fuscagni, storico dirigente Rai, nonch\u00e9 direttore di Raiuno dal 1988 al 1993."}
{"id": "2955908", "revid": "107403120", "url": "https://it.wikipedia.org/wiki?curid=2955908", "title": "Smiles (Joseph Williams)", "text": "Smiles \u00e8 l'ottavo album in studio nonch\u00e9 il secondo composto da cover del cantante Joseph Williams pubblicato nel 2007.\nCome nell'album Two of Us, anche questa volta il cantante \u00e8 accompagnato solo dal pianoforte, stavolta di David Harris. Come ospiti in studio per le registrazioni troviamo Hannah Ruick Williams, Emmy Ray Williams, Amye Williams e Roxann Harris nel ruolo delle voci secondarie. Fra le cover troviamo quelle dei Beach Boys, Paul Mc Cartney, Paul Simon, Eric Clapton, gli Eagles, Stevie Wonder e tanti altri. Il brano \"Heaven in Your Eyes\" \u00e8 l'unico brano scritto e composto da Williams, e gi\u00e0 apparso nel primo disco dei West Coast All Stars. Dall'album viene estratto il singolo Somewhere Only We Know, cover dei Keane."}
{"id": "2955911", "revid": "1522738", "url": "https://it.wikipedia.org/wiki?curid=2955911", "title": "Tam al'Thor", "text": ""}
{"id": "2955915", "revid": "2048388", "url": "https://it.wikipedia.org/wiki?curid=2955915", "title": "Campionati del mondo di triathlon del 1991", "text": "I Campionati del mondo di triathlon del 1991 (III edizione) si sono tenuti a Gold Coast, Australia in data 13 ottobre 1991.\nTra gli uomini ha vinto l'australiano Miles Stewart, mentre la gara femminile \u00e8 andata alla canadese Joanne Ritchie.\nLa gara \"junior\" ha visto trionfare il canadese Eric Myllimaki e per la seconda volta consecutiva la tedesca Sonja Krolik."}
{"id": "2955916", "revid": "1833487", "url": "https://it.wikipedia.org/wiki?curid=2955916", "title": "Jorge Jesus", "text": "Carriera.\nCalciatore.\nCresciuto nelle giovanili dello , ha esordito nella massima serie portoghese nel 1974 con l'. In seguito ha giocato in varie squadre portoghesi, prima di chiudere la carriera nel 1990 nell'.\nAllenatore.\nJorge Jesus ha iniziato la sua carriera da allenatore nel 1989. Dopo varie esperienze con squadre portoghesi, nella stagione 2008-2009 ha allenato il Braga, con cui ha vinto il suo primo trofeo (la Coppa Intertoto).\nDal 2009 al 2015 \u00e8 stato il tecnico del Benfica, con cui \u00e8 riuscito a conquistare tre Primeira Liga, una Ta\u00e7a de Portugal, cinque Ta\u00e7a da Liga (record assoluto per un allenatore) ed una Superta\u00e7a C\u00e2ndido de Oliveira. Ha inoltre guidato i lusitani alla finale di Europa League per due volte di fila, nel 2013 e nel 2014, perdendo per\u00f2 in entrambe le occasioni.\nIl 5 giugno 2015, dopo sei anni alla guida del Benfica, \u00e8 passato ai rivali storici dello Sporting Lisbona, con cui ha firmato un contratto triennale. In seguito a questo \"tradimento\" ha ricevuto diverse minacce di morte dai suoi ex-tifosi ed \u00e8 stato messo sotto protezione dalla polizia portoghese. Il 9 agosto seguente ha conquistato il suo primo trofeo da allenatore dei bianco-verdi, vincendo la Superta\u00e7a C\u00e2ndido de Oliveira proprio contro il Benfica (1-0). A fine stagione lo Sporting Lisbona ha chiuso il campionato al 2\u00ba posto in classifica, qualificandosi cos\u00ec in Champions League.\nIl 1\u00ba giugno 2019 diventa allenatore del . Nel novembre seguente conduce il club alla vittoria della Coppa Libertadores (diventando il secondo tecnico europeo a vincere il trofeo) e del campionato. Nella stagione seguente vince la Ta\u00e7a Guanabara, il Campionato Carioca, la Supercoppa del Brasile e la Recopa Sudamericana.\nIl 17 luglio 2020 il Flamengo comunica che Jorge Jesus ha attivato la clausola prevista nel suo contratto per tornare ad allenare in Portogallo. Il giorno successivo viene ufficializzato come nuovo tecnico del Benfica a partire dalla stagione 2020-2021. Il 16 settembre viene subito eliminato al terzo turno di Champions per mano del PAOK. Il 1\u00b0 gennaio 2022 i lusitani comunicano il suo esonero."}
{"id": "2955917", "revid": "1522738", "url": "https://it.wikipedia.org/wiki?curid=2955917", "title": "Torre di Ghenjei", "text": ""}
{"id": "2955946", "revid": "21079", "url": "https://it.wikipedia.org/wiki?curid=2955946", "title": "Topologie su un insieme", "text": ""}
{"id": "2955947", "revid": "21079", "url": "https://it.wikipedia.org/wiki?curid=2955947", "title": "Topologia pi\u00f9 fine", "text": ""}
{"id": "2955955", "revid": "729019", "url": "https://it.wikipedia.org/wiki?curid=2955955", "title": "Bundesautobahn 59", "text": "La Bundesautobahn 59, abbreviata anche in A\u00a059, \u00e8 una autostrada tedesca divisa in tre tratti. Nel primo tratto \u00e8 di fatto la tangenziale di Duisburg, che taglia completamente da nord a sud; nel secondo tratto la A\u00a059 \u00e8 la terza alternativa autostradale percorribile (oltre alla A\u00a03 ed alla A\u00a057) per andare da D\u00fcsseldorf a Colonia, nel terzo ed ultimo tratto, l'autostrada collega le citt\u00e0 di Colonia e di Bonn con l'omonimo aeroporto.\nIl suo percorso si dipana integralmente nella Renania Settentrionale-Vestfalia.\nAll'altezza di Heumar, alla periferia di Colonia, presenta una intersezione a tre autostrade, con la A\u00a03 e la A\u00a04."}
{"id": "2955956", "revid": "1573940", "url": "https://it.wikipedia.org/wiki?curid=2955956", "title": "Chiesa di San Lorenzo (Losone)", "text": "La chiesa parrocchiale di San Lorenzo martire \u00e8 un edificio religioso che si trova a Losone, in Canton Ticino.\nStoria.\nUn edificio di origine medievale era presente in questo sito ed \u00e8 documentato fin dal 1243; questa costruzione sub\u00ec notevoli rimaneggiamenti nel corso dei secoli, il pi\u00f9 importante dei quali nel XV secolo. Venne ulteriormente modificata nel 1597 e trasformata in stile barocco nel 1719\nDescrizione.\nLa chiesa si presenta con pianta ad unica navata con copertura a volta a botte lunettata."}
{"id": "2955957", "revid": "729019", "url": "https://it.wikipedia.org/wiki?curid=2955957", "title": "Bundesautobahn 255", "text": "L'autostrada 255, in tedesco Bundesautobahn 255, \u00e8 un corto raccordo nei pressi di Amburgo, lungo poco pi\u00f9 di che si dirama dalla A\u00a01."}
{"id": "2955961", "revid": "729019", "url": "https://it.wikipedia.org/wiki?curid=2955961", "title": "Bundesautobahn 261", "text": "L'autostrada 261, in tedesco Bundesautobahn 261, rappresenta di fatto un by pass che permette agli automobilisti provenienti dal nord della citt\u00e0 di Amburgo di dirigersi in direzione di Brema (e viceversa) senza dover per forza passare dal Maschener Kreuz (ovvero l'intersezione diretta tra la BAB1 e la BAB7).\n\u00c8 lunga 9\u00a0km circa ed \u00e8 integralmente a due corsie per carreggiata."}
{"id": "2955963", "revid": "7969", "url": "https://it.wikipedia.org/wiki?curid=2955963", "title": "San Juan River", "text": ""}
{"id": "2955970", "revid": "767487", "url": "https://it.wikipedia.org/wiki?curid=2955970", "title": "Agente spaziale K-1", "text": "Agente spaziale K-1 \u00e8 un film del 1965 diretto da Hugo Grimaldi. \u00c8 una pellicola fantascientifica realizzata in coproduzione tra Stati Uniti e Italia.\nTrama.\nKolos, un alieno, \u00e8 riuscito ad impadronirsi di una nuova invenzione terrestre che riproduce esseri dalle sembianze identiche a quelle umane. Costruendo un impianto di riproduzione riesce a sostituire i pi\u00f9 importanti personaggi di spicco con delle copie. Glenn Martin \u00e8 l'agente incaricato di far fallire tale piano criminale.\nProduzione.\nIl film \u00e8 stato girato in coproduzione tra Stati Uniti e Italia.\nIl criminale alieno Kolos \u00e8 interpretato da Richard Kiel, attore che in seguito divenne noto come uno degli antagonisti di James Bond, Squalo (\"Jaws\"), l'uomo dalla dentatura d'acciaio."}
{"id": "2955980", "revid": "916580", "url": "https://it.wikipedia.org/wiki?curid=2955980", "title": "Livelli essenziali di prestazione", "text": "I livelli essenziali delle prestazioni (abbreviato in LEP), sono quelli che l'articolo 117 secondo comma, lettera m) della Costituzione della Repubblica Italiana vuole che vengano garantiti su tutto il territorio nazionale. Il compito della loro definizione spetta esclusivamente allo Stato ma la loro realizzazione compete oltre che allo stesso Stato ai diversi enti territoriali, ovvero alle regioni, alle province ed ai comuni.\nPer essere correttamente compresi i LEP vanno necessariamente inquadrati nella vasta e complessa riforma che in Italia, con la legge costituzionale n\u00b0 3 del 2001, ha interessato il Titolo V della Costituzione, ovvero la riforma con cui, abbandonando la concezione sostanzialmente centralistica dell'amministrazione statale, si \u00e8 passati ad un sistema in cui sono state fortemente potenziate le autonomie territoriali, ovvero le regioni, le province ed i comuni. Il tutto attuando il principio di sussidiariet\u00e0 recepito dalla sempre pi\u00f9 presente normativa europea.\nLa forte autonomia di cui godono ora le Regioni e gli altri enti prima ricordati ha tuttavia spinto il legislatore a prevedere una serie di strumenti volti a garantire non solo una sostanziale unit\u00e0 nazionale ma anche la presenza, su tutto il territorio, di servizi capaci di rispondere alle esigenze fondamentali del cittadino, salvaguardando cio\u00e8 i livelli essenziali delle prestazioni soprattutto nel settore dei diritti civili e sociali.\nIndividuazione dei LEP.\nUna corretta determinazione dei LEP parte dall'individuazione dei diritti civili e sociali che si intendono garantire su tutto il territorio nazionale. Questi sembrano potersi ricondurre almeno a quattro ambiti:\nNon \u00e8 tuttavia corretto il riferimento in astratto a tali diritti bens\u00ec, nel nostro caso, occorre individuare puntualmente le prestazioni che si ritiene li possono soddisfare. Quindi , e qui sta il compito del legislatore, bisogna precisare quali siano le prestazioni afferenti alla compiuta realizzazione di un determinato diritto civile e sociale, chi sia il soggetto (od i soggetti) tenuto ad organizzarla e a realizzarla, quale debba essere il livello ritenuto come minimo od essenziale di quella data prestazione e quale debba essere il suo costo standard. Allo Stato quindi compete la definizione dei criteri cui attenersi nel definire il livello minimo atteso: alla Regione ed agli altri soggetti autonomi (Province, Comuni, Istituzioni scolastiche etc.) competer\u00e0 invece di fornire la prestazione specifica a favore dell'utenza. Nulla impedisce ovviamente a tali ultimi soggetti di ampliare il livello essenziale fornendo prestazioni qualitativamente o quantitativamente superiori. Ci\u00f2 che \u00e8 importante \u00e8 che ,a livello nazionale, non vi siano Regioni nelle quali non si raggiunga il necessario livello minimo. A tal fine lo Stato potrebbe anche prevedere degli interventi finanziari perequativi.\nProblematiche aperte.\nUna delle ragioni per cui i LEP tardano a trovare una puntuale definizione \u00e8 di natura economica. La loro individuazione comporta infatti l'approntamento delle risorse finanziarie necessarie per attuarli e garantirli; tali coperture dovrebbero gravare tanto sui soggetti tenuti a fornire le relative prestazioni quanto sullo stesso Stato con finalit\u00e0 perequative. \u00c8 quindi solo con la piena attuazione di quanto indicato nell'articolo 119 della Costituzione della Repubblica Italiana, attuativo del cosiddetto \"federalismo fiscale\", che i LEP potranno avere integrale attuazione."}
{"id": "2955984", "revid": "1573940", "url": "https://it.wikipedia.org/wiki?curid=2955984", "title": "Chiesa di San Rocco (Losone)", "text": "La chiesa di San Rocco \u00e8 un edificio religioso che si trova a Losone, in Canton Ticino.\nStoria.\nL'edificio venne eretto fra il 1584 ed il 1626. Il protiro antistante la facciata \u00e8 stato aggiunto nel 1655. Il campanile \u00e8 stato costruito nel 1741. Nel 1827 \u00e8 stata aggiunta la cosiddetta cappella del Crocefisso ed \u00e8 stata innalzata la navata. Nel 1855 \u00e8 stato costruito il coro, affrescato nel 1860 da Giovanni Antonio Vanoni.\nDescrizione.\nLa chiesa si presenta con una pianta ad unica navata sovrastata da una volta a botte."}
{"id": "2955985", "revid": "62748", "url": "https://it.wikipedia.org/wiki?curid=2955985", "title": "Boiseries", "text": ""}
{"id": "2956008", "revid": "1305772", "url": "https://it.wikipedia.org/wiki?curid=2956008", "title": "Guns and Horses", "text": "Guns and Horses \u00e8 un singolo della cantante britannica Ellie Goulding, pubblicato il 17 maggio 2010 in Gran Bretagna sotto l'etichetta Polydor Records. \u00c8 il terzo singolo estratto dall'album di debutto dell'artista \"Lights\".\nDel singolo \u00e8 stato anche realizzato un video, pubblicato il 12 aprile 2010. Il brano \u00e8 entrato nella classifica dei singoli britannici alla posizione numero 71 gi\u00e0 tre settimane prima della sua pubblicazione ufficiale, e durante la settimana del 10 maggio aveva gi\u00e0 raggiunto la posizione numero 43.\nDescrizione.\nQuando le \u00e8 stato chiesto in un'intervista di \"Sky Songs\" cosa riguardasse la canzone, Ellie Goulding ha detto: \"Ho scritto \"Guns and Horses\" basandomi su una storia d'amore nata online, da qui la parte \"you found me, at a screen you sit at permanently\". Volevo che quel ragazzo provasse di pi\u00f9 nei miei confronti ma purtroppo cos\u00ec non fece. Essenzialmente, \u00e8 una canzone sulla frustrazione. Il mio produttore, Starsmith, mi ha fatto ridere alla fine, ma non posso dire il motivo.\""}
{"id": "2956010", "revid": "327794", "url": "https://it.wikipedia.org/wiki?curid=2956010", "title": "Nullismo", "text": "Il termine Nullismo fu coniato dai filosofi cattolici Antonio Rosmini e Vincenzo Gioberti come accezione particolarmente critica sia del termine nichilismo, che negava la realt\u00e0 di un essere trascendente, sia in particolare del sistema filosofico di Hegel, basato, secondo questi autori, su un'assoluta astrazione. \nIn seguito il termine fu adoperato anche da Giosu\u00e8 Carducci e da altri critici in senso polemico verso la poetica di Giacomo Leopardi, caratterizzata, a loro giudizio, da un pessimismo rinunciatario. \nIn senso politico la parola \u00e8 stata usata, tra gli altri, da Antonio Gramsci per indicare sia il \u00abnullismo opportunista e riformista\u00bb dei dirigenti socialisti come Turati, sia \u00abla fraseologia pseudorivoluzionaria anarchica\u00bb dei socialisti massimalisti e degli stessi anarchici. \nNel senso di rifiuto di ogni sistema politico, il termine nullismo pi\u00f9 di recente ha preso a indicare una concezione politica-sociale a stretto legame con anarchia e anticonformismo; in un senso molto ristretto la parola nullista pu\u00f2 indicare colui che si astiene dalla politica e da ogni forma politico-sociale, che sia importante o meno.\nIl nullismo mette anche in particolare risalto il \"libero arbitrio\", inteso come espressione della libert\u00e0 di pensare e giudicare, ritenuta tipica dei vari nullisti, come atei, anticonformisti e anarchici. "}
{"id": "2956017", "revid": "123858135", "url": "https://it.wikipedia.org/wiki?curid=2956017", "title": "\u010cT24", "text": "\u010cT 24 \u00e8 la prima televisione all news della Rep. Ceca. Trasmette 24h su 24 sul digitale terrestre, via satellite e internet. Ha iniziato a trasmettere il 2 maggio 2005.\nProgrammazione.\n\u010cT 24 trasmette news 24 ore al giorno, con una edizione telegiornalistica ogni 30 minuti. Alcune edizioni dei telegiornali vengono trasmessi anche su \u010cT1. Il canale trasmette anche in HD via satellite in formato FTA."}
{"id": "2956018", "revid": "1543377", "url": "https://it.wikipedia.org/wiki?curid=2956018", "title": "Passo del Portello", "text": "Il passo del Portello (1.040\u00a0m) \u00e8 un passo secondario dell'Appennino Ligure che collega l'alta val Trebbia con la val Fontanabuona tra i comuni di Torriglia e Neirone. \u00c8 attraversato dalla SP 21."}
{"id": "2956019", "revid": "2121138", "url": "https://it.wikipedia.org/wiki?curid=2956019", "title": "Nanyang", "text": "Nanyang () \u00e8 una citt\u00e0 con status di prefettura della provincia dello Henan, nella Cina centro-orientale.\nSi estende su una superficie di 26.600\u00a0km\u00b2 con una popolazione di 10.700.00 abitanti nel 2006. Confina a sud-est con Xinyang, a est con Zhumadian, a nord-est con Pingdingshan, a nord con Luoyang, a nord-ovest con Sanmenxia, a ovest con la provincia di Shaanxi e a sud con la provincia dello Hubei.\nUova di dinosauro sono state scoperte nel suo bacino.\nHu Xingdou, professore di economia del Politecnico di Pechino, l'ha recentemente proposta come nuova capitale."}
