{"id": "2855341", "revid": "123130537", "url": "https://it.wikipedia.org/wiki?curid=2855341", "title": "Simone Bianchetti", "text": "Biografia.\nFiglio di Pilade e Maria, si \u00e8 diplomato presso l'istituto navale di Cesenatico e quindi ha ottenuto il titolo di capitano di lungo corso presso il collegio navale \"Giorgio Cini\" di Venezia. Ha prestato servizio nella marina militare italiana per due anni e quindi si \u00e8 dedicato allo sport della vela.\nCarriera.\nAveva cominciato a navigare nel Mar Adriatico sul \"Penelope\", un cutter di 6 metri ed ha partecipato a regate con l'\"Attax\", un quarta classe IOR di 10,4 metri e poi con il \"Condor Nonsisamai\" un ULDB di 50 piedi.\nNel 1994 ha preso parte al Boc Challenge, il giro del mondo in solitario a tappe, con la barca \"Town of Cervia\", completando la prima tappa tra Charleston e Citt\u00e0 del Capo e ritirandosi durante la seconda tra Citt\u00e0 del Capo e Sydney.\nNel 1995 ha affrontato la Mini Transat, navigazione transatlantica in solitario, con barche di sei metri (\"Vismara Kidogo\"), arrivando decimo e nel 1996 la Europe One Star da Plymouth a Newport sul \"Verdone\" un 50 piedi di propriet\u00e0 di Cino Ricci ribattezzato \"Town of Cervia - Merit Cup\" e, nello stesso anno la \"Transat Qu\u00e9bec Saint-Malo\", traversata transatlantica in equipaggio.\nNel 1997 ha partecipato alla Solitaire du Figaro e nel 1998 alla Route du Rhum con il \"Moana 60\" sempre in solitario.\nNel 1998 ha partecipato alla ultima edizione della \" Rimini Corf\u00f9 Rimini\" con il 50 piedi \"Vitesse\", classificandosi terzo assoluto. Lo stesso anno con Vitesse ed un equipaggio di velisti romagnoli vince la prima tappa della Pesaro-Rovigno-Pesaro arrivando a Rovigno in poco meno di 11 ore. Simone ed il suo equipaggio si rifiutano di rientrare in Italia via terra dopo la decisione delle giuria di non far partire la regata di ritorno per la paura infondata di un colpo di Bora. Partono lo stesso e riconsegnano Vitesse all'armatore il mattino seguente entrando a vela (come era solito fare Simone) a Porto Garibaldi, a vela, la mattina seguente sospinti da 5 nodi di maestrale. \nNel 1999 ha partecipato alla \"Transat des Sables\" una corsa di 800\u00a0km in otto giorni nel deserto del Sahara, in Mauritania), con un carro a vela da lui progettato (\"Tin.it-desert Fox\"), nella quale arriva quarto e per qualche ora \u00e8 disperso durante una tempesta di sabbia.\nNel 2000-2001 ha partecipato al Vend\u00e9e Globe, giro del mondo di 25.000 miglia senza scalo in solitaria, in parte nel Mare Antartico, con la barca \"Aquarelle\". Completa l'impresa in 121 giorni un'ora e 28 minuti, piazzandosi dodicesimo.\nNel 2002-2003 ha partecipato all'Around Alone, giro del mondo in solitario a tappe, con la barca \"Tiscali Global Challenge\", completando il percorso il 159 giorni 20 ore e 53 minuti classificandosi terzo.\nIl 28 giugno 2003 muore improvvisamente all'et\u00e0 di 35 anni in seguito ad un malore nel porto di Savona.\nRiconoscimenti postumi.\nIl parco comunale di Sipicciano, frazione del comune di Graffignano \u00e8 intitolato alla sua memoria. Il padre infatti era originario della zona, tanto che il soprannome di Simone nel mondo marinaresco era Zippy (da Sipicciano). Il piazzale fronte mare antistante al Circolo Nautico Amici della Vela di Cervia \u00e8 stato intitolato a Simone.\nL'eredita sportiva.\nLe imprese di Simone Bianchetti hanno lasciato il segno nella cultura velistica/marinaresca Italiana. Molti velisti romagnoli hanno intrapreso la carriera di navigatore o di velista solitario sul solco tracciato da Bianchetti. A Simone si deve l'importazione in Italia del carro a vela, sport popolare in Bretagna, terra amata da Simone. Non \u00e8 raro vedere in inverno, nelle giornate di grecale, i suoi carri a vela sfrecciare sulla spiaggia di Cervia guidati dai velisti che orbitavano attorno a Simone e che onorano la sua memoria."}
{"id": "2855342", "revid": "838137", "url": "https://it.wikipedia.org/wiki?curid=2855342", "title": "Newsweek Champions Cup and the Evert Cup 1998 - Doppio femminile", "text": "Il doppio femminile del Newsweek Champions Cup and the Evert Cup 1998 \u00e8 stato un torneo di tennis facente parte del WTA Tour 1998.\nLindsay Davenport e Nata\u0161a Zvereva erano le detentrici del titolo e hanno battuto in finale 6\u20134, 2\u20136, 6\u20134 Alexandra Fusai e Nathalie Tauziat.\nTeste di serie.\nle prime 4 teste di serie hanno ricevuto un bye per il 2\u00ba turno"}
{"id": "2855344", "revid": "1428919", "url": "https://it.wikipedia.org/wiki?curid=2855344", "title": "Isacco Leyb Peretz", "text": "\u00c8 considerato, insieme a Mendele Moicher Sforim e a Sholem Aleichem, uno dei tre grandi classici della letteratura yiddish. Tra i tre, fu l'unico ad avere un contatto cos\u00ec stretto con la lingua e la letteratura polacca, al punto da poter tradurre lui stesso alcune delle sue opere in quella lingua, e, nel caso ad esempio del racconto \"L'anima\", aggiungere addirittura un finale non presente nella versione in yiddish. Scrisse anche in ebraico e fu un vero poliglotta avendo una perfetta conoscenza del russo, del tedesco e del francese.\nNonostante questa sua grande apertura verso il mondo letterario europeo, o forse proprio in virt\u00f9 di essa, Peretz non fu mai (se si esclude una breve parentesi giovanile) un rivoluzionario universalista e rimase piuttosto freddo rispetto alle tesi pi\u00f9 radicali del movimento dell'Illuminismo ebraico (la cosiddetta Haskalah), e soprattutto del socialismo internazionalista e dell'allora nascente movimento operaio. Pi\u00f9 che all'abbattimento delle classi e al radicalismo sociale, Peretz mirava al riscatto di quelle classi povere, ed emarginate legate agli chassidim, con l'obiettivo per\u00f2 non di eliminarle, livellando socialmente e culturalmente le loro differenze, ma al contrario di dar loro pari dignit\u00e0 in una societ\u00e0 multiculturale, dove proprio quelle differenze potessero essere considerate un valore pi\u00f9 che un ostacolo all'integrazione. \nQuesto suo forte legame con la tradizione ebraica e il suo rispetto per i valori di quella tradizione, spesso cos\u00ec controversi in una societ\u00e0 in evoluzione, fanno di lui un rappresentante emblematico di quel mondo yiddish cos\u00ec ricco e variegato nel quadro culturale dell'Europa orientale dell'epoca, che verr\u00e0 annientato qualche decennio dopo la sua morte proprio da quei radicalismi sociali e politici che hanno caratterizzato il Novecento.\nBiografia.\nNato nello shtetl di Zamo\u015b\u0107 e cresciuto alla maniera ebraico-ortodossa, Peretz cominci\u00f2 a quindici anni a seguire le idee secolari della Haskalah. Contemporaneamente, cominci\u00f2 a prendere le distanze dall'ambiente ortodosso e a leggere la letteratura secolare in francese, tedesco, russo e polacco. Per accontentare sua madre, rinunci\u00f2 a trasferirsi a Jytomyr dove voleva frequentare una scuola rabbinica riformata e rimase invece a Zamo\u015b\u0107, dove spos\u00f2 la figlia di Gabriel Judah Lichtenfeld.\nTra le varie attivit\u00e0 che intraprese in questo periodo, curiosa \u00e8 la collaborazione con il suocero nello scrivere poesie e ballate popolari in ebraico. Nel 1878 divorzi\u00f2 tuttavia dalla prima moglie e spos\u00f2 in seconde nozze H\u00e9l\u00e8ne Ringelblum. Vinto in questo stesso periodo un concorso da avvocato, esercit\u00f2 questa professione per una decina d'anni fino alla revoca della sua autorizzazione da parte delle autorit\u00e0 russe per il suo sospettato nazionalismo polacco. Da quel momento in poi, stabilitosi a Varsavia, si mantenne grazie ad un modesto impiego nella comunit\u00e0 ebraica locale. A Varsavia lanci\u00f2 la rivista \"Hazomir\", l'Usignolo, che divenne un polo culturale importante della Varsavia yiddish d'inizio secolo e nel 1888 pubblic\u00f2 sempre in yiddish la sua prima opera, \"La ballata di Monish\", in una raccolta edita da Sholem Aleichem.\nLe sue storie, le ballate folkloristiche e i suoi drammi, per quanto infarciti di critica sociale vicina per certi aspetti ai movimenti operai dell'epoca, sono come abbiamo visto legate anche ai valori della tradizione ebraica e all'idea che il progresso \u00e8 soprattutto emancipazione pi\u00f9 che rivoluzione. In questo Peretz si trov\u00f2 in una posizione marginale rispetto agli intellettuali ebrei suoi contemporanei, che si erano schierati con entusiasmo con la rivoluzione russa del 1905. Il motivo di queste sue riserve abbiamo gi\u00e0 visto come fosse legato agli eccessi di questa rivoluzione, perpetrati contro gli ebrei stessi attraverso i pogrom. Questo fenomeno cos\u00ec violento metteva in risalto quanto la peculiarit\u00e0 ebraica mal si conciliasse con il radicalismo di un certo ideale universalista della rivoluzione.\nA questo proposito, i suoi due drammi principali, \"Die goldene keyt\" (La catena d'oro), e \"Bay nakht oyfn altn mark\" (Di notte al mercato vecchio), che Peretz rielabor\u00f2 varie volte nel corso degli anni, danno una chiara idea, nella loro travagliata genesi, del tentativo da parte dello stesso Peretz di trovare una soluzione al perenne dissidio tra la diversit\u00e0 ebraica e la sua necessit\u00e0 di evoluzione e di riscatto da una parte, e il radicalismo sociale imperante dall'altra.\nTra le sue tante novelle e storie brevi vale la pena ricordare le \"Storie popolari\" (1903/1904) e le \"storie Chassidiche\" (1908).\nIn italiano sono disponibili solo traduzioni di alcuni brevi racconti (vedi bibliografia). Totalmente inediti in italiano sono i suoi drammi e tutti i suoi altri scritti."}
{"id": "2855346", "revid": "339392", "url": "https://it.wikipedia.org/wiki?curid=2855346", "title": "Istituto professionale per odontotecnici", "text": ""}
{"id": "2855350", "revid": "1870123", "url": "https://it.wikipedia.org/wiki?curid=2855350", "title": "Jo\u00ebl Matip", "text": "Biografia.\nHa un fratello pi\u00f9 grande di nome Marvin, anch'egli calciatore professionista, ritiratosi nel 2020.\nCarriera.\nClub.\nMatip inizia la sua carriera nel 1994, fra le giovanili dell'FC Weitmar. 3 anni dopo entra a far parte del , mentre nel 2000 viene acquistato a titolo definitivo dallo . Nel 2009 gioca nella Regionalliga con la seconda squadra, mentre il 7 novembre 2009 esordisce in Bundesliga nella partita contro il , terminata 1-1, giocando da mediano davanti alla difesa e segnando il gol del definitivo pareggio.\nIl 2 marzo 2010 rinnova il contratto con il club di Gelsenkirchen per altri tre anni. Il 5 aprile 2011, nella partita d'andata dei quarti di finale di Champions League, segna la rete del momentaneo 1-1 contro l' a San Siro con un destro di contro balzo in mezzo all'area (la partita terminer\u00e0 2-5 in favore dei tedeschi).\nLiverpool.\nIl 15 febbraio 2016 lo tramite il sito ufficiale conferma che Matip sar\u00e0 un giocatore del . Il centrale ha comunicato la sua decisione di non rinnovare con la societ\u00e0 e di trasferirsi ai \"Reds\". Per la sua nuova avventura inglese sceglie di indossare la maglia numero 32. La prima presenza stagionale la trova in occasione del secondo turno di Football League Cup giocata e vinta 5-0 contro il .\nIl 27 agosto 2016 trova la prima presenza in Premier League nella gara pareggiata 1-1 contro il . Il 29 ottobre trova il primo gol stagionale e con la maglia del Liverpool nella partita finita con il risultato di 4-2 sul campo del .\nTitolare fisso della squadra inglese, alla terza stagione si laurea campione d'Europa, conquistando il 1\u00ba giugno 2019 la Champions League grazie alla vittoria 2-0 ottenuta sul , partita in cui Matip serve l'assist al compagno Divock Origi per il gol del definitivo 2-0.\nStatistiche.\nPresenze e reti nei club.\n\"Statistiche aggiornate al 23 gennaio 2022.\""}
{"id": "2855359", "revid": "287204", "url": "https://it.wikipedia.org/wiki?curid=2855359", "title": "Joel Matip", "text": ""}
{"id": "2855361", "revid": "288300", "url": "https://it.wikipedia.org/wiki?curid=2855361", "title": "Jo\u00ebl Job Matip", "text": ""}
{"id": "2855363", "revid": "288300", "url": "https://it.wikipedia.org/wiki?curid=2855363", "title": "Joel Job Matip", "text": ""}
{"id": "2855366", "revid": "486946", "url": "https://it.wikipedia.org/wiki?curid=2855366", "title": "Giorno di pi greco", "text": ""}
{"id": "2855368", "revid": "93556", "url": "https://it.wikipedia.org/wiki?curid=2855368", "title": "Pietro Teuli\u00e9", "text": "\u00c8 uno dei generali italiani con il nome inciso sotto l'Arco di Trionfo.\nBiografia.\nDai registri battesimali della Basilica di Sant'Eufemia apprendiamo che \"il giorno 3 febbraio 1769 nacque Teuli\u00e9 Pietro Giuseppe Biagio Baldassarre, figlio di Filippo e di Teresa Crippa, legittimi coniugi\", e che lo stesso giorno fu battezzato.\nI Teuli\u00e9 ebbero altri sei figli: Antonio fece il commerciante, Giuseppe combatt\u00e9 con Pietro, Remigio cadde in combattimento nel 1799, e poi Anna, Rosalinda e Giusta, i cui discendenti risiedono tuttora a Milano.\nIl padre funzionario statale, appartenne ad una famiglia borghese originaria della Linguadoca, aveva avviato il figlio alla carriera forense.\nLaureato in giurisprudenza all'universit\u00e0 di Pavia, Pietro Teuli\u00e9 esercit\u00f2 la professione di avvocato a Milano, ma faceva fatica presso il consigliere Bossi quando i francesi di Bonaparte entrarono a Milano nel maggio del 1796: Teuli\u00e9 fu tra i primi a schierarsi a favore del cambiamento e si arruol\u00f2 volontario nella Guardia Nazionale comandata dal duca Gian Galeazzo Serbelloni, divenendone subito il braccio destro.\nIl 15 ottobre 1796 si arruol\u00f2 nella Legione Lombarda, primo nucleo del futuro esercito cisalpino, come capo battaglione e aiutante del generale mantovano Giuseppe Lahoz Ortiz. Nell'inverno del 1796 fu in Garfagnana e Lucchesia a reprimere una rivolta; nel febbraio dell'anno dopo partecip\u00f2 alla campagna contro lo Stato della Chiesa.\nAlla battaglia del Senio, la Legione Lombarda si scontr\u00f2 con l'Esercito Pontificio, truppe non bellicosissime ma preponderanti di numero e ben disposte sul terreno. Ferito il generale La Hoz, Teuli\u00e9 lo sostitu\u00ec all'istante. La Legione sloggi\u00f2 i pontifici, cattur\u00f2 4 bandiere, 1000 prigionieri e 14 cannoni. Saputo che un gruppo di nemici si era asserragliato al forte di San Leo, dove due anni prima era morto Cagliostro, lo prese di slancio e prosegu\u00ec fino a che la pace di Tolentino non lo ferm\u00f2.\nNel luglio del 1797 fu a Milano, in agosto sul Tagliamento, nell'autunno in Romagna, nel 1798 di nuovo negli stati pontifici, poi in Valtellina.\nNel febbraio del 1799 fu al comando della Divisione territoriale di Ferrara. Alla battaglia di Legnano \"ebbe morto il cavallo sotto di s\u00e9\". A Perugia gli affidarono l'incarico di Capo di Stato Maggiore della divisione del Generale Garnier. Si batt\u00e9 ad Albano, Marino, Zagarolo e Frascati. Arriv\u00f2 a Roma con le truppe stremate e rinserr\u00f2 in Castel Sant'Angelo. Ne uscir\u00e0 solo con l'onore delle armi e un salvacondotto per imbarcarsi per la Francia.\nNapoleone stava per rientrare dall'Egitto, ma la prima Repubblica Cisalpina era finita; il suo esercito, battuto dagli austro-russi, ripar\u00f2 in Francia. Teuli\u00e9 si adoper\u00f2 alla riorganizzazione delle truppe cisalpine in Legione italica; c'era una sovrabbondanza di ufficiali e sottufficiali che tuttavia accettarono di servire come semplici soldati.\nIl 14 giugno 1800 partecip\u00f2 alla battaglia di Marengo, ottenendo pochi giorni dopo, con decreto del 10 messidoro dell'anno VIII, la promozione a Generale di Brigata.\nA dicembre la brigata Teuli\u00e9 fu chiamata a far parte del corpo del Generale Brune. La sua missione sarebbe stata quella di attaccare il Tirolo per chiudere la ritirata agli austriaci. La campagna si concluse vittoriosamente con l'ingresso in Trento. L'ordine del giorno del Ministero della Guerra diceva \"Si deve ogni elogio all'imperturbabile coraggio ed intelligente direzione del Generale Teuli\u00e9\".\nIl 22 aprile 1801 (2 fiorile dell'anno IX) fu nominato ministro della Guerra del Regno d'Italia; ma si dimise nel luglio dello stesso anno. Anche se dimissionario, egli non rinunci\u00f2 al suo progetto di una leva obbligatoria e di uno Stato indipendente e libero.\nComand\u00f2 la Divisione Italica sulla Manica nel 1803. Il 16 agosto 1804, centomila soldati galvanizzati alle parole dell'Imperatore assistettero alla consegna delle croci della Legion d'Onore ai dignitari dell'Impero, fra questi Pietro Teuli\u00e9 che fu fatto cavaliere.\nPer un complotto dei suoi nemici, nel 1804 fu deposto e arrestato; riabilitato da Napoleone, il 16 febbraio 1805 (27 piovoso dell'anno XIII) fu promosso generale di divisione.\nNel 1806 l'Imperatore elev\u00f2 Pietro Teuli\u00e9 alla dignit\u00e0 di Commendatore del neo-costituito ordine della Corona di Ferro.\nDopo essere rimasto per qualche tempo nel campo di Boulogne, dall'inizio del 1807 oper\u00f2 in Pomerania. Partendo da Berlino, sempre al comando della Divisione Italica, sconfisse i Prussiani a Stargard e Neugarten (Pietro Teuli\u00e9 venne nominato Governatore Militare della Prussia). Il 24 febbraio 1807 forz\u00f2 il fiume Persante e il giorno dopo inizi\u00f2 l'investimento di Kolberg. Napoleone fece sentire il suo apprezzamento citando gli Italiani nel 63\u00b0 e 68\u00b0 bollettino di guerra. Berthier scrisse: \"Gli Italiani sono appena arrivati e gi\u00e0 si distinguono (...) Teuli\u00e9 coi suoi va a passo raddoppiato, egli ha completamente battuto il presidio di Kolberg costringendolo a chiudersi nella Piazza.\".\nPose infine l'assedio a Kolberg il 14 marzo 1807; il 25 marzo il generale francese Loison, tornato dalla sua malattia, riprese il comando, ma preg\u00f2 Teuli\u00e9 di continuare a dirigere le operazioni riservandosi la prerogativa di avallare le decisioni dell'esercito italiano.\nNapoleone, da grande stratega, non amava gli assedi e preferiva la battaglia in campo aperto, tuttavia apprezz\u00f2 l'operato di Teuli\u00e9.\nIl 12 giugno 1807, durante un combattimento in prima linea, una granata uccise due zappatori e gli strapp\u00f2 via un pezzo della coscia sinistra fino all'osso; mor\u00ec sei giorni dopo di tetano. Durante i funerali furono sospesi i combattimenti e gli stessi difensori prussiani resero onore al suo coraggio sparando a salve dalle mura.\nPrima di morire, Pietro Teuli\u00e9 aveva chiesto di essere sepolto nell'Orfanotrofio Militare per Figli di Militari Caduti al Fronte di Milano (oggi Scuola militare \"Teuli\u00e9\") \"fra i miei figli\".\nIl suo corpo, imbalsamato dal capo chirurgo Giuseppe de Filippi e racchiuso in una triplice cassa, fu portato a Milano l'anno successivo e deposto nei sotterranei del Collegio degli orfani militari come da lui desiderato; successivamente fu trasferito presso l'oratorio della chiesa di San Celso e finalmente, nel 1836, sepolto dal fratello Giuseppe, tenente colonnello al servizio della Francia, al cimitero di Porta Ticinese.\nI visceri furono sepolti a Kolberg, dove gli stessi Prussiani eressero un monumento.\nAlla morte del generale sorse una vivace polemica tra Foscolo e l'avvocato Giuseppe Marrocco, autore dell'elogio funebre. Marrocco chiam\u00f2 in causa Foscolo, lamentandosi del suo silenzio: \"Perch\u00e9 non ti alzi tu, prosatore robusto, originale poeta, Foscolo, tiranno del sentimento nelle lettere del buon Jacopo, persuasore ai supremi elogi nel tuo immaginario canto de' Sepolcri: ti lagni che sulle tombe dell'uom grande non sieda il cantore e su quella del prode Teuli\u00e9 tu passi taciturno?\". In risposta, Foscolo fece pubblicare un articolo intitolato \"Osservazioni critiche intorno a un elogio funebre di Pietro Teuli\u00e9\". Accanto a pungenti osservazioni sullo stile dell'elogio e sulle lacune di contenuto, Foscolo si rammaricava per essere stato preceduto nell'elogio del suo generale: \"Unico fra i nominati, Ugo Foscolo \u00e8 uomo militare e fu amico di Teuli\u00e9, e milit\u00f2 con lui nell'esercito delle coste dell'Oceano; e possiamo asserire che Ugo Foscolo raccolse i documenti per un'orazione da pronunciarsi ne' funerali del suo generale, e sappiamo che ne' mesi addietro la stava scrivendo: se poi l'abbia compiuta, e quando intenda pubblicarla non possiamo dirlo\". Marrocco controreplic\u00f2 con un nuovo scritto, in calce al quale colloc\u00f2 una \"Formale dichiarazione\" per prevenire una qualsiasi ulteriore risposta del Foscolo. L'autore dei Sepolcri non si diede mai pace di questa sua manchevolezza. Scrivendo a Saverio Bettinelli concludeva: \"A d\u00ec passati io viveva tutto a' miei studi, ed oggi, nel momento che vi scrivo, ho inchiodato nell'animo un tremendo dolore che porter\u00f2 sempre con me. Il Generale Teuli\u00e9 mor\u00ec a Colbergo; mor\u00ec glorioso, e in battaglia: ma io ad ogni modo l'ho perduto! Vorrei pure consacrare all'ombra dell'amico mio alcuna prova di questo mio poco ingegno, di cui egli andava compiacendo con tanto amore: ma l'animo geme, e l'ingegno geme con tutte l'altre mie facolt\u00e0. Tenter\u00f2 nondimeno, se non per onorare l'amico mio che non sente pi\u00f9, almeno per mostrare all'Italia qual figlio ha perduto, e per consolare l'angoscia di un vecchio padre, a cui non resta forse in tanta sciagura che la speranza della morte: Solatia luctus / Exigua ingentis, misero sed debita patri.\"."}
{"id": "2855369", "revid": "33751", "url": "https://it.wikipedia.org/wiki?curid=2855369", "title": "Alka Seltzer", "text": ""}
{"id": "2855370", "revid": "1442080", "url": "https://it.wikipedia.org/wiki?curid=2855370", "title": "Alka-Seltzer", "text": "Alka-Seltzer \u00e8 una marca di analgesico-antipiretico prodotto dalla casa farmaceutica tedesca Bayer. Il principio attivo \u00e8 composto da acido acetilsalicilico (324\u00a0mg), bicarbonato di sodio (1625\u00a0mg) e acido citrico anidro (965\u00a0mg). Lanciato sul mercato nel 1931 dalla Dr. Miles Medicine Company, fu sviluppato sotto la direzione dello scienziato Mikey Wiseman.\n\u00c8 usato per alleviare il mal di testa, i bruciori di stomaco e i postumi di una ubriacatura; \u00e8 fornito in genere in compresse effervescenti.\nSpot televisivi.\nGli spot per l'Alka-Seltzer, sovente riproposti nel corso dei decenni, sono divenuti molto popolari tra gli anni sessanta e settanta.\nCitazioni.\nNumerosi sono i riferimenti in libri, canzoni, film e sit-com all'Alka-Seltzer. \u00c8 citato:"}
{"id": "2855372", "revid": "767487", "url": "https://it.wikipedia.org/wiki?curid=2855372", "title": "Coralie Cl\u00e9ment", "text": "Sorella del musicista Benjamin Biolay, ha debuttato come cantante del 2001 pubblicando il disco \"Salle des pas perdus\", uscito per l'etichetta discografica Capitol. Dall'album \u00e8 stato estratto il singolo \"L'ombre et la lumi\u00e8re\", per il quale \u00e8 stato prodotto un video trasmesso anche in Italia nelle reti televisive All Music, MTV e Radio Montecarlo.\nUn secondo album, \"Bye Bye beaut\u00e9\", \u00e8 uscito nel 2005 sempre per la Capitol e ha riscosso un discreto successo sia in Francia che in Belgio. Nel 2008 \u00e8 uscito invece il suo terzo album \"Toystore\", anche questo di discreto successo nei medesimi paesi e dal quale \u00e8 stato estratto il singolo \"C'est la vie\"."}
{"id": "2855373", "revid": "1048993", "url": "https://it.wikipedia.org/wiki?curid=2855373", "title": "Barbara Pitotti", "text": "Biografia.\nHa doppiato molti personaggi, prevalentemente nell'ambito dell'animazione: Gwen Tennyson nelle serie \"Ben 10\", \"Ben 10 - Forza aliena\", ' e ', Kenta Kitagawa nell'anime giapponese \"Digimon Tamers\", Tommy Hiyomi in \"Digimon Frontier\", Shinobu Maehara in \"Love Hina\", Urara Kasugano/Cure Lemonade in \"Yes! Pretty Cure 5\" e \"Yes! Pretty Cure 5 GoGo!\". Insieme a Ilaria Stagni, inoltre, Pitotti \u00e8 nota anche per saper doppiare bambini maschi: ha doppiato infatti Tip in \"Topo Tip\", Elmer in \"Due Fantagenitori\" e George Pig in \"Peppa Pig\".\nIn campo cinematografico, doppia Olesya Rulin nei film \"High School Musical 2\" e \"High School Musical 3\", interpretando la pianista Kelsi Nielsen."}
{"id": "2855377", "revid": "287204", "url": "https://it.wikipedia.org/wiki?curid=2855377", "title": "Tricloruro di uranio", "text": "Il tricloruro di uranio \u00e8 un composto chimico di formula UCl3.\nQuest'ultimo essendo un composto dell'uranio \u00e8 inevitabilmente altamente tossico e radioattivo con un conseguente pericolo per l'uomo e l'ambiente."}
{"id": "2855385", "revid": "1522738", "url": "https://it.wikipedia.org/wiki?curid=2855385", "title": "Monica Vulcano", "text": "Lavora principalmente per il doppiaggio di pellicole cinematografiche e cartoni animati fin dagli anni ottanta. Ha lavorato, tra gli altri, per film come \"Mamma, ho perso l'aereo\" e \"\", \"In viaggio con Pippo\", \"Jumanji\", \"The Ring\" e \"Deep Impact\" e per serie d'animazione come \"Digimon\", \"Pretty Cure\" e \"Winx Club\". Dal 2010 d\u00e0 la voce a Courtney nella serie animata canadese \"A tutto reality\".\nPer la televisione ha doppiato personaggi in serie come \"I nuovi mini ninja\" e \"Teen Angels\". Dal 2013 al 2015 \u00e8 stata la voce ufficiale dei promo del canale Frisbee."}
{"id": "2855392", "revid": "1318658", "url": "https://it.wikipedia.org/wiki?curid=2855392", "title": "Ossido di tecnezio(VII)", "text": "L'ossido di tecnezio(VII) \u00e8 un composto chimico costituito da due atomi di tecnezio e sette atomi di ossigeno, con formula Tc2O7.\nQuesto solido volatile giallo \u00e8 un raro esempio di ossido metallico binario molecolare, gli altri esempi sono il tetrossido di rutenio (RuO4), il tetrossido di osmio (OsO4) e l'instabile eptossido di dimanganese (Mn2O7). Adotta una struttura bi-tetraedrica centrosimmetrica ad angolo condiviso in cui i legami Tc-O terminale e ponte sono rispettivamente 167pm e 184 pm e l'angolo Tc-O-Tc \u00e8 180\u00b0.\nL'ossido di tecnezio(VII) viene preparato per ossidazione del tecnezio a 450\u2013500\u00a0\u00b0C:\n\u00c8 l'anidride dell'acido pertecnetico e il precursore del pertecnetato di sodio (NaTcO4):"}
{"id": "2855393", "revid": "62004", "url": "https://it.wikipedia.org/wiki?curid=2855393", "title": "Cornubianite", "text": "La cornubianite o hornfels \u00e8 una roccia metamorfica di contatto, prodotta dal metamorfismo termico all'interno di un'area, detta aureola di contatto, che circonda un'intrusione magmatica. Si tratta di una roccia di composizione assai variabile, in relazione al protolito e alla distanza dal plutone. Caratteristiche delle cornubianiti sono la durezza e compattezza della roccia (si spacca con frattura concoide, simile a quella dell'ossidiana) il colore variabile (grigio con sfumature rosa, brune, violette, verdi), la grana generalmente fine, la mancanza di strutture orientate (la roccia ha un fabric isotropo) e l'aspetto semitraslucido delle superfici.\nOrigine del nome e storia.\nIl termine \"cornubianite\", dato a queste rocce da Leonard (1823), deriva dall\u2019inglese \"Cornubian\" cio\u00e8 \"della Cornovaglia\", a sua volta derivato da Cornubia, nome latino della Cornovaglia, regione dove queste rocce sono diffuse. Il termine sinonimo \"hornfels\" (dal tedesco horn = corno e fels = roccia) fa riferimento all'aspetto della superficie della roccia, che spesso ricorda, appunto, quella del corno di un bovino. Un terzo termine usato per definire queste rocce - corneane - \u00e8 ormai da tempo caduto in disuso.\nIl termine cornubianite \u00e8 stato utilizzato nel tempo con diversi significati. Per alcuni indicava rocce metamorfiche derivanti da protoliti argillosi, per altri derivanti da protoliti quarzo-feldspatici, mentre per altri poteva essere applicato a qualsiasi roccia di contatto di qualsiasi composizione. Per risolvere questi problemi la sottocommissione per le rocce metamorfiche (SCMR) dello IUGS ha stabilito che il termine cornubianite vada utilizzato solo per indicare rocce di contatto contenenti abbondanti silicati+ossidi. Marmi di contatto o rocce bituminose non rientrano quindi nella classificazione.\nTessitura e composizione.\nSebbene esistano cornubianiti a grana grossolana, la maggior parte di esse ha una tessitura da faneritica fine ad afanitica, tipicamente granoblastica, dove i cristalli, visti in sezione sottile al microscopio, appaiono privi di deformazioni, perlopi\u00f9 equidimensionali e con margini rettilinei o debolmente curvi e giunzioni triple che definiscono angoli di circa 120\u00b0. Se sono presenti granuli inequanti, questi hanno orientazioni casuali.\nLe cornubianiti, soprattutto nella parte distale dell'aureola, possono conservare relitti di strutture sedimentarie, come la stratificazione e la gradazione nella dimensione dei granuli.\nNelle rocce cornubianitiche si distingue una successione di zone metamorfiche che definiscono il crescente grado termico e sono inquadrate in una serie di facies metamorfiche, che comprendono, dall'esterno dell'aureola verso l'interno, cornubianiti ad albite-epidoto, cornubianiti ad orneblenda, cornubianiti a pirosseno e sanidiniti (queste ultime rare e quasi esclusivamente in xenoliti all'interno del plutone). \nIn generale i derivati di pi\u00f9 alta temperatura di protoliti mafici sono combinazioni di plagioclasio, orneblenda, pirosseni e ossidi di ferro-titanio, mentre i derivati di calcari impuri e marne consistono di silicati di calcio-alluminio-magnesio-ferro, come tremolite, diopside, wollastonite, forsterite ecc. I derivati di rocce pelitiche, infine, contengono comunemente cristalli peciloblastici di cordierite e/o andalusite. Nelle peliti la blastesi metamorfica interessa a volte solo parzialmente la roccia, a macchia di leopardo, dando origine a particolari rocce chiamate\" scisti maculati\" o \" scisti macchiettati\". le \"macchie\" cambiano composizione a seconda del grado metamorfico: grafite + magnetite + sericite nelle rocce di bassissimo grado; miche + quarzo in rocce a grado metamorfico intermedio ed infine cordierite + andalusite in rocce a grado metamorfico alto. Quest'ultima si presenta spesso nella variet\u00e0 chiastolite.\nCornubianiti e skarn.\nSi parla correttamente di cornubianiti per quelle rocce che hanno subito un metamorfismo isochimico, ossia le trasformazioni non hanno modificato la composizione chimica complessiva. Spesso per\u00f2 nelle aureole di contatto i fluidi magmatici espulsi per advezione e/o le acque sotterranee riscaldate dal magma causano, in rocce reattive e permeabili ai fluidi, un metamorfismo di tipo idrotermale, il cui risultato \u00e8 una roccia metasomatica chiamata skarn. Questo avviene principalmente a spese di rocce carbonatiche, mentre le trasformazioni metasomatiche di rocce silicee sono molto pi\u00f9 rare."}
{"id": "2855402", "revid": "463126", "url": "https://it.wikipedia.org/wiki?curid=2855402", "title": "Acidi bicarbossilici", "text": ""}
{"id": "2855406", "revid": "729019", "url": "https://it.wikipedia.org/wiki?curid=2855406", "title": "Ferrovia della Zillertal", "text": "La ferrovia della Zillertal (in tedesco: Zillertalbahn) \u00e8 una ferrovia a scartamento ridotto bosniaco 760\u00a0mm di propriet\u00e0 privata che attraversa la vallata dello Ziller unendo Jenbach a Mayrhofen nel Tirolo, in Austria.\nStoria.\nLe origini progettuali di una ferrovia nella valle del fiume Ziller con origine a Jenbach risalgono agli anni settanta del XIX secolo. Le richieste premevano perch\u00e9 si facilitassero le comunicazioni nell'area interessata solo da un difficile e lento servizio di diligenza fino alla fine del secolo.\nNegli ultimi mesi del 1892 nacque anche un comitato promotore costituito dalle autorit\u00e0 locali ma l'approvazione tard\u00f2 ancora un triennio ad arrivare assieme alle concessioni. Fu solo il 2 dicembre 1895 che l'atto di concessione venne rilasciato dal ministro delle \"Ferrovie Imperiali\". In seguito a ci\u00f2, il 26 dicembre 1899, si costitu\u00ec la \"Societ\u00e0 per la ferrovia della Zillertal\". La linea ferroviaria entr\u00f2 in funzione il 31 luglio del 1902.\nTra gli anni trenta e gli anni sessanta, del XX secolo, la ferrovia svolse un intenso servizio merci minerario e, nel periodo successivo, fu attiva nel trasporto di materiali per la costruzione di una centrale idroelettrica.\nLa maggior parte dei servizi attuali vengono svolti da locomotive diesel per il traffico merci e da automotrici per quello viaggiatori; la ferrovia dello Zillertal ha tuttavia conservato anche un suo parco di locomotive a vapore usate per l'effettuazione di trenini d'epoca turistici e d'agenzia.\nA Jenbach la \"Zillertalbahn\" ha coincidenza con i treni delle Ferrovie Federali Austriache della linea Salisburgo-Innsbruck a scartamento normale e con la Ferrovia dell'Achensee, (Achenseebahn), a scartamento metrico. Jenbach presenta la singolarit\u00e0 di stazione in Austria con tre differenti scartamenti ferroviari."}
{"id": "2855412", "revid": "30725561", "url": "https://it.wikipedia.org/wiki?curid=2855412", "title": "Oscar Giger", "text": ""}
{"id": "2855417", "revid": "729019", "url": "https://it.wikipedia.org/wiki?curid=2855417", "title": "Bowlus 1-S-2100 Senior Albatross", "text": "Il Bowlus 1-S-2100 Senior Albatross era un aliante monoposto sviluppato dall'azienda statunitense Bowlus Sailplane Company Ltd. negli anni trenta.\nStoria.\nSviluppo.\nNegli anni trenta il progettista William Hawley Bowlus, titolare anche dell'azienda di costruzioni aeronautiche che portava il suo nome, decise di sviluppare una nuova serie di alianti basandosi sul precedente progetto chiamato Bowlus Super Sailplane, un modello realizzato nel 1932 a sua volta ispirato dagli alianti ad alte prestazioni di concezione tedesca. Il Super Sailplane venne costruito da un gruppo di studenti del Curtiss-Wright Technical Institute di Glendale (California), coordinato da Bowlus e Martin Schempp, quest'ultimo progettista dei G\u00f6ppingen G\u00f6 1 \"Wulf\" e G\u00f6 3 \"Minimoa\", che ne furono docenti.\nIl Super Sailplane riproponeva il profilo alare del Kronfeld Wien, progettato a condotto da Robert Kronfeld nei primi anni trenta, e che risultava essere molto simile all'aliante tedesco. L'unico prototipo serv\u00ec per sviluppare il Senior Albatross che introduceva un'altra similitudine con un veleggiatore tedesco, il modello 272 Fafnir di Alexander Lippisch, molto simile nella zona della cabina di pilotaggio."}
{"id": "2855420", "revid": "439868", "url": "https://it.wikipedia.org/wiki?curid=2855420", "title": "Rubbi", "text": "I Rubbi erano, negli antichi Stati pontifici, unit\u00e0 di misura di superficie agraria, pari unitariamente a 184,8 acri. Il rubbio \u00e8 stata anche un'antica unit\u00e0 di misura di capacit\u00e0 per cereali usata nell'Italia Centrale, con valori variabili da citt\u00e0 a citt\u00e0 (a Roma 294,46 litri).\nIl termine deriva dall'arabo \"rub'a\", forse incrociato con il latino \"rubeus\" (rosso), in quanto la striscia rossa indicava il limite della misura. "}
{"id": "2855426", "revid": "767487", "url": "https://it.wikipedia.org/wiki?curid=2855426", "title": "Guy N'dy Assemb\u00e9", "text": ""}
{"id": "2855430", "revid": "288300", "url": "https://it.wikipedia.org/wiki?curid=2855430", "title": "Guy N'dy Assembe", "text": ""}
{"id": "2855432", "revid": "288300", "url": "https://it.wikipedia.org/wiki?curid=2855432", "title": "Guy Roland N'Dy Assemb\u00e9", "text": ""}
{"id": "2855433", "revid": "288300", "url": "https://it.wikipedia.org/wiki?curid=2855433", "title": "Guy Roland N'Dy Assembe", "text": ""}
{"id": "2855438", "revid": "287204", "url": "https://it.wikipedia.org/wiki?curid=2855438", "title": "Pietro Teuli\u00e8", "text": ""}
{"id": "2855439", "revid": "110157", "url": "https://it.wikipedia.org/wiki?curid=2855439", "title": "Tribute to the Gods", "text": "Tribute to the Gods \u00e8 un album di cover della metal band statunitense Iced Earth, pubblicato nel 2002."}
{"id": "2855440", "revid": "599013", "url": "https://it.wikipedia.org/wiki?curid=2855440", "title": "Loun\u00e8s Gaouaoui", "text": ""}
{"id": "2855441", "revid": "287204", "url": "https://it.wikipedia.org/wiki?curid=2855441", "title": "A Division 1967-1968 (Irlanda)", "text": "La stagione 1967-1968 \u00e8 stata la quarantasettesima edizione della League of Ireland, massimo livello del calcio irlandese."}
{"id": "2855442", "revid": "287204", "url": "https://it.wikipedia.org/wiki?curid=2855442", "title": "Lounes Gaouaoui", "text": ""}
{"id": "2855444", "revid": "580197", "url": "https://it.wikipedia.org/wiki?curid=2855444", "title": "Khaled Lemmouchia", "text": ""}
{"id": "2855445", "revid": "339392", "url": "https://it.wikipedia.org/wiki?curid=2855445", "title": "ES S\u00e9tif", "text": ""}
{"id": "2855446", "revid": "288300", "url": "https://it.wikipedia.org/wiki?curid=2855446", "title": "ASO Chlef", "text": ""}
{"id": "2855448", "revid": "30726177", "url": "https://it.wikipedia.org/wiki?curid=2855448", "title": "Capitol EMI", "text": ""}
{"id": "2855451", "revid": "287204", "url": "https://it.wikipedia.org/wiki?curid=2855451", "title": "A Division 1968-1969 (Irlanda)", "text": "La stagione 1968-1969 \u00e8 stata la quarantottesima edizione della League of Ireland, massimo livello del calcio irlandese."}
{"id": "2855452", "revid": "21880", "url": "https://it.wikipedia.org/wiki?curid=2855452", "title": "Epipactis thesaurensis", "text": ""}
{"id": "2855455", "revid": "30726253", "url": "https://it.wikipedia.org/wiki?curid=2855455", "title": "Semicrome", "text": ""}
{"id": "2855459", "revid": "1573940", "url": "https://it.wikipedia.org/wiki?curid=2855459", "title": "Dottor Mist", "text": "Dottor Mist (\"Doctor Mist\") \u00e8 un personaggio dei fumetti pubblicati dalla DC Comics creato da E. Nelson Brindwell e Ramona Fradon, comparso per la prima volta in \"The Super Friends\" n. 12 (luglio 1978). Dottor Mist \u00e8 un supereroe, la cui figura \u00e8 basata sia sui personaggi di \"Guardian of the Gate\" che sui personaggi di \"King Noot\" introdotti nel capitolo 18 di \"Wisdom's Daughter\" di Rider Haggart.\nBiografia del personaggio.\nOrigini.\nNommo, il re-mago dell'impero africano di Kor, entr\u00f2 nel Pilastro della Vita e gli fu fatto dono dell'immortalit\u00e0. Successivamente prese il soprannome di \"Dottor Mist\".\nGuardiani del Globo (Pre-Crisi).\nDottor Mist riun\u00ec un numero di eroi internazionali per aiutare i Superamici a sconfiggere i Conquistatori. Successivamente, sempre su richiesta di Dottor Mist, anche Superman si aggreg\u00f2. E fu proprio lui il primo a dare al gruppo il soprannome di Guardiani del Globo. Superman e molti dei Guardiani combatterono uniti contro la minaccia di Thaumar Dhai e la squadra di potenti maghi che lo adoravano. Dhai fu sconfitto quando si scopr\u00ec che i suoi poteri non erano altro che illusioni fatte da Superman. Successivamente, la squadra si un\u00ec per combattere contro gli Shadow Demons durante la Crisi sulle Terre infinite.\nLa maggior parte della storia pre-Crisi dei Guardiani del Globo non si trova pi\u00f9 nella linea temporale corrente della continuity dell'Universo DC.\nGuardiani del Globo (post-Crisi).\nNel 1957, la nuova Comunit\u00e0 europea costitu\u00ec il Dome, un'organizzazione di polizia sopra-nazionale. Ad un certo punto, Dottor Mist form\u00f2 i Guardiani del Globo per servire come task force per il Dome.\nDecenni dopo, il Dome perse i suoi finanziamenti quando, in parte a causa delle macchinazioni politiche del Dottor Klaus Cornelius, le Nazioni Unite decisero di chiudere il Dome e di fondare in sua vece la Justice League International. I Guardiani del Globo quindi si divisero con la scomparsa del Dottor Mist e del suo seguace Belphegor. Queen Bee di Byalya ricostitu\u00ec il Dome nel suo paese. Quindi fece il lavaggio del cervello ai Guardiani del Globo perch\u00e9 fossero al suo servizio, creando addirittura un androide con le sembianze di Mist perch\u00e9 li guidasse.\nSuccessivamente, il Dottor Mist ricomparve e aiut\u00f2 i Guardiani Jack O'Lantern e Owlwoman a fuggire dal Byalya. Pi\u00f9 tardi mise insieme un gruppo per liberare il resto dei Guardiani dal controllo mentale e quindi riformare la vecchia squadra, costruendo un nuovo quartier generale per il Dome da qualche parte su un'isola nel Pacifico.\nPrimal Force.\nEssendo eterno, il corpo mistico di Dottor Mist fu annientato da una forza antica. Non di meno, si scopr\u00ec che era ancora vivo e stava bene dopo l\"'Ora zero\". A quel tempo, facendosi chiamare \"Maltis\", form\u00f2 un nuovo gruppo di eroi conosciuto come Leymen. Tuttavia, fu un gruppo di brevissima durata. Il tempo che Maltis pass\u00f2 nel gruppo fu ancora pi\u00f9 breve, perch\u00e9 fu colpito da un attacco cardiaco poco dopo la formazione della squadra. Successivamente, fu apparentemente ucciso dopo essere stato gettato in una piscina piena di acido dal malvagio Mordrus.\nPoteri e abilit\u00e0.\nCome risultato dell'esposizione al Pilastro della Vita, Dottor Mist ottenne l'immortalit\u00e0. Pu\u00f2 anche lanciare incantesimi, secondo una delle sue origini utilizzata per la fabbricazione di gemme magiche.\nOrigine del nome.\nQuando il Dottor Mist comparve per la prima volta si fece chiamare Nommo. I Nommo sono spiriti ancestrali (a volte a cui ci si riferisce come a divinit\u00e0) venerati dalla trib\u00f9 Dogon di Mali, in Africa. La parola Nommo deriva da una parola Dogon che significa, \"farsi un drink\". Ci si riferisce ai Nommo anche chiamandoli \"Signori dell'Acqua\", \"I Monitor\", e \"Gli Insegnanti\". Nommo pu\u00f2 essere un nome appropriato per un individuo, o per riferirsi ad un gruppo di spiriti nel loro complesso."}
{"id": "2855464", "revid": "1305772", "url": "https://it.wikipedia.org/wiki?curid=2855464", "title": "Hans Imhoff", "text": "Hans Imhoff \u00e8 il nome di diverse persone:"}
{"id": "2855465", "revid": "83531", "url": "https://it.wikipedia.org/wiki?curid=2855465", "title": "Emanuele Pacifici", "text": "Biografia.\nEmanuele Pacifici nasce a Roma dal rabbino Riccardo Pacifici e da Wanda Abenaim in un'antica famiglia sefardita di origine spagnola e di tradizione rabbinica stabilitasi in Toscana, dapprima a Livorno e successivamente a Firenze, nel XVI secolo. Poco dopo la nascita di Emanuele, la famiglia si trasferisce a Rodi (all'epoca capitale delle Isole italiane dell'Egeo) dove il padre \u00e8 Gran Rabbino e direttore del Collegio rabbinico della locale comunit\u00e0 ebraica. Nel 1935 la famiglia ritorna in Italia, essendo il padre nominato Rabbino capo di Genova. Nel 1933 nasce la sorella Miriam Ruhama, morta precocemente, nel 1938 nasce il fratello Raffaele.\nA causa delle leggi razziali fasciste del 1938 Emanuele \u00e8 costretto ad interrompere precocemente gli studi nella scuola pubblica. Nel 1940 \u00e8 mandato a studiare in un collegio ebraico a Torino e quindi a Casale Monferrato, mentre i genitori vivevano a Genova. Dopo l'8 settembre 1943 i sedici studenti del collegio (tutti bambini dai 7 ai 15 anni) furono nascosti per qualche giorno in casa dalla signora Giuseppina Gusmano finch\u00e9 genitori o parenti non poterono venire a riprenderli. Emanuele raggiunse la madre e il fratellino, nel frattempo rifugiatisi a Calci (Pisa) con l'aiuto costante dello zio Carlo Abenaim, futuro generale dell'esercito italiano nonch\u00e9 fratello di Wanda Abenaim, della DELASEM e del Card. di Genova Pietro Boetto, mentre il padre non volle abbandonare la comunit\u00e0 a Genova. Dopo l'arresto del padre il 4 novembre 1943, il segretario del Card. Boetto, don Francesco Repetto, avvert\u00ec personalmente la famiglia Pacifici di trasferirsi in luogo pi\u00f9 sicuro a Firenze, dove il Card. Elia Dalla Costa li affid\u00f2 alle cure di don Leto Casini. La madre e la nonna trovarono ospitalit\u00e0 nel convento delle Francescane Missionarie di Maria in Piazza del Carmine, mentre i due figli furono sistemati tra i bambini del collegio delle suore di Santa Marta a Settignano. Un delatore rivel\u00f2 la presenza di ebrei nel Convento del Carmine e cos\u00ec Emanuele e Raffaele persero dopo il padre anche la madre, entrambi deportati e uccisi nelle camere a gas ad Auschwitz insieme a molte altre persone appartenenti alla famiglia Pacifici tra cui il cugino Alberto e lo zio Samuele Pacifici entrambi rabbini e entrambi deportati con le proprie famiglie. I fratelli Pacifici, Emanuele e Raffaele, rimasero nascosti nel convento a Settignano fino alla Liberazione di Firenze, il 4 agosto 1944, quando un soldato della Brigata ebraica aggregata in Italia all'Ottava Armata, Eliau Lubinski, incontrati casualmente i ragazzi, li condusse a Roma restituendoli ai loro nonni e zii.\nStabilitosi a Roma, nel dopoguerra Emanuele Pacifici \u00e8 stato autore e curatore di numerose opere dedicate alla conservazione del patrimonio orale della tradizione religiosa e culturale ebraica italiana.\nIl 9 ottobre 1982 fu il ferito pi\u00f9 grave dell'Attentato alla Sinagoga di Roma, che provoc\u00f2 la morte del piccolo Stefano Gaj Tach\u00e8 e il ferimento di altre 36 persone e lasci\u00f2 lo stesso Emanuele Pacifici tra la vita e la morte per diversi giorni.\nNel 1993 pubblica l'autobiografia: \"Non ti voltare. Autobiografia di un ebreo\". \u00c8 uno dei primi racconti autobiografici ad affrontare il problema dell'impatto traumatico che le persecuzioni ebbero sui bambini ebrei in Italia, anche tra coloro che non furono deportati nei campi di sterminio, costretti a lasciare le loro case e a vivere nascosti nella paura e spesso nel dolore della separazione o della perdita dei propri genitori.\nLa vita di Emanuele Pacifici ha ispirato un libro: \"Il cacciatore di Giusti\" di Ugo e Silvia Pacifici Noja.\nEmanuele Pacifici \u00e8 stato sposato per quasi sessant'anni con Gioia Pacifici Tagliacozzo da cui ha avuto due figli: Miriam Pacifici Lasry, che abita in Israele e Riccardo Pacifici, Presidente della Comunit\u00e0 Ebraica di Roma dal 2008 al 2015.\nLa morte.\nMuore all'alba del 14 aprile 2014 a Roma all'et\u00e0 di 82 anni, e i suoi funerali vennero svolti lo stesso giorno alle 14, con un corteo funebre dal Tempio Maggiore fino alla sepoltura con cerimonia religiosa nel Cimitero Ebraico di Prima Porta."}
{"id": "2855468", "revid": "1305772", "url": "https://it.wikipedia.org/wiki?curid=2855468", "title": "Discografia di Jay-Z", "text": "Questa pagina contiene la discografia del cantante statunitense Jay-Z. Nel 2009, in seguito all'uscita dell'album \"The Blueprint 3\", Jay Z \u00e8 diventato l'artista ad avere avuto il maggior numero di album entrati in classifica alla prima posizione, superando Elvis Presley."}
{"id": "2855469", "revid": "287204", "url": "https://it.wikipedia.org/wiki?curid=2855469", "title": "Beadaru", "text": ""}
{"id": "2855470", "revid": "287204", "url": "https://it.wikipedia.org/wiki?curid=2855470", "title": "Korobohshi", "text": ""}
{"id": "2855471", "revid": "287204", "url": "https://it.wikipedia.org/wiki?curid=2855471", "title": "Korotock", "text": ""}
{"id": "2855472", "revid": "1117982", "url": "https://it.wikipedia.org/wiki?curid=2855472", "title": "Cherilo di Samo", "text": "Biografia.\nCherilo fu in attivit\u00e0 durante il periodo delle lotte tra spartani ed ateniesi: la posizione di Samo, sua patria, gli permise, in effetti, di entrare in contatto con entrambi. A Samo, all'incirca nel 403, incontr\u00f2 e fu apprezzato dal comandante spartano Lisandro, che coltiv\u00f2 la speranza che Cherilo lo immortalasse in un poema, mentre ad Atene conobbe Erodoto. &lt;br&gt;Dopo la sconfitta di Atene nella guerra del Peloponneso, si rec\u00f2 presso la corte di Archelao, re di Macedonia, dove ebbe modo di incontrare il poeta tragico Agatone, il lirico Melanippide e il commediografo Platone. Da ci\u00f2 si inferisce che, nel 404, dovesse avere almeno quarant'anni, ossia la data dell\"'akm\u00e9\", della fioritura letteraria, per essere invitato dal sovrano macedone.\nI \u03a0\u03b5\u03c1\u03c3\u03b9\u03ba\u03ac.\nDi Cherilo restano 13 frammenti, quasi tutti brevissimi, a parte un paio di circa quattro versi. Ad Erodoto Cherilo probabilmente si ispir\u00f2 per la composizione di un poema sulle guerre persiane, intitolato \u03a0\u03b5\u03c1\u03c3\u03b7\u03af\u03c2 o \u03a0\u03b5\u03c1\u03c3\u03b9\u03ba\u03ac (\"Pers\u00e8is o Persik\u00e0\"), di cui ci \u00e8 pervenuto circa un centinaio di esametri. \n&lt;br&gt;Egli mostra di aver preso atto del tramonto dell'epica tradizionale e, nel proemio dell'opera, dichiara quindi di voler innovare l\"'epos\" tradizionale, unendo ai suoi caratteri tradizionali anche la narrazione storica. Gli studiosi hanno frainteso questo lamento come una vera e propria espressione di sgomento da parte di un poeta che era disilluso dalla poesia e che pensava che il tempo per la poesia fosse passato. Il lamento con cui Cherilo apriva il poema non \u00e8, tuttavia, sincero, ma piuttosto un artificio retorico in cui il poeta richiama l'attenzione sui problemi riscontrati nella poesia contemporanea, problemi che poi vince con il suo nuovo stile di poesia, vale a dire, epico-storico.&lt;br&gt;\nLa sua opera ebbe molto successo ad Atene, tanto che era letta in pubblico assieme ai poemi omerici. Tuttavia, la sua scomparsa fu decretata dal giudizio negativo di Aristotele sulla sua poesia, giudicata inverosimile ed oscura a livello retorico ed espressivo&lt;br&gt;\nDi Cherilo resta anche un epigramma sul re Sardanapalo, di connotazione gnomica e scherzosa, tramandato da Strabone e Ateneo."}
{"id": "2855474", "revid": "287204", "url": "https://it.wikipedia.org/wiki?curid=2855474", "title": "Rentorar", "text": ""}
{"id": "2855475", "revid": "287204", "url": "https://it.wikipedia.org/wiki?curid=2855475", "title": "Rampald", "text": ""}
{"id": "2855476", "revid": "287204", "url": "https://it.wikipedia.org/wiki?curid=2855476", "title": "Torideps", "text": ""}
{"id": "2855478", "revid": "1444886", "url": "https://it.wikipedia.org/wiki?curid=2855478", "title": "Centrale nucleare di Flamanville", "text": "La centrale nucleare di Flamanville \u00e8 una centrale nucleare francese situata presso la citt\u00e0 di Flamanville, nella Bassa Normandia. La centrale possiede due reattori PWR francesi costruiti dalla Framatome (oggi Areva) da 1\u00a0330 MW ognuno.\nNel sito \u00e8 in costruzione un terzo reattore, una unit\u00e0 EPR da 1\u00a0600 MW di potenza: \u00e8 la seconda unit\u00e0 EPR in costruzione al mondo e il primo reattore francese di generazione III+. La fine dei lavori era prevista per il 2014, con un costo stimato di 5 miliardi di euro, successivamente il costo e le tempistiche di completamento sono notevolmente aumentate. Le ultime informazioni stimano l'avvio del reattore a fine 2022 con un costo finale di 19,1 miliardi di euro.\nStoria.\nL'impianto di Flamanville si trova sul sito di una ex miniera di ferro, operativa in maniera discontinua dal 1860 al 1962.\nIl sito di Flamanville fu scelto nell'ambito del programma di sviluppo nucleare francese del 1970. A seguito di un referendum consultivo, nel 1975 il 63,7% dei cittadini di Flamanvillais si dichiararono favorevoli alla costruzione della centrale nucleare; successivamente a una pubblica consultazione avviata nel dicembre 1977, venne pubblicata la dichiarazione di pubblica utilit\u00e0 sulla Gazzetta ufficiale della Repubblica francese del 24 dicembre 1977. I primi movimenti di terra iniziarono nel mese di gennaio 1978 sul sito della vecchia miniera di ferro.\nDopo sei anni di lavori, le prime prove idrauliche dei reattori furono realizzate nell'ottobre 1984 per il reattore 1 e nel settembre 1985 per il reattore 2. L'unit\u00e0 di produzione 1 venne ufficialmente attivata il 4 dicembre 1985, raggiungendo la sua potenza nominale il 18 marzo 1986; l'unit\u00e0 di produzione 2 fu invece avviata il 18 luglio 1986, raggiungendo la sua potenza nominale il 6 novembre 1986.\nEDF decise nel 2004 di aumentare la capacit\u00e0 dell'impianto di Flamanville, proponendo la realizzazione di un terzo reattore di nuova generazione (il primo in Francia). Dopo i primi lavori avviati nel 2006, la costruzione dell'unit\u00e0 3 inizi\u00f2 nel dicembre 2007 ed \u00e8 ancora in corso.\nLocalizzazione.\nIl centro nucleare di produzione di energia elettrica di Flamanville si trova nella citt\u00e0 di Flamanville (Manche), vicino al confine con il comune di Les Pieux, sulla costa occidentale della penisola del Cotentin regione in cui \u00e8 presente anche l'impianto di riprocessamento di La Hague e il Centro di stoccaggio di scorie nucleari della Manica.\nCostruito ai piedi di una scogliera di granito alta 70 metri, a 25\u00a0km a sud ovest di Cherbourg, il sito si estende su 120 ettari, met\u00e0 dei quali situato sul demanio marittimo. Una diga lunga 950 metri e un molo di 300 metri proteggono gli impianti. La piattaforma del sito di Flamanville si trova a 12,4 m di altezza.\nProduzione e manutenzione.\nLa centrale fornisce energia elettrica alla Bassa Normandia, alla Bretagna e alle Isole del Canale. Il collegamento alla rete di trasmissione elettrica nazionale da 400\u00a0000 volt (400 kV) viene effettuata nella localit\u00e0 di Menuel vicino a Bricquebec-en-Cotentin, dove l'elettricit\u00e0 viene ridistribuita soprattutto al Cotentin settentrionale, Caen e Rennes.\nNel 2005, l'impianto ha prodotto 18,9 terawattora (TWh) di energia elettrica, pari al 4% della produzione nazionale, record di produzione per Flamanville. Il 15 aprile 1993 la CNPE di Flamanville ha raggiunto una produzione netta complessiva di 100 miliardi di kWh: per ottenere questo risultato, il reattore 1 ha lavorato per 43\u00a0698 ore e il reattore 2 per 39\u00a0890 ore. Nel 2011 sono stati prodotti 200 miliardi di kWh.\nOgni 12 a 18 mesi, i reattori vengono fermati per la loro manutenzione e rifornimento parziale. Vi sono diverse tipologie di manutenzione:\nLa centrale nucleare di Flamanville \u00e8 stato progettata per avere una durata di 40 anni, convalidata dall'Autorit\u00e0 per la sicurezza nucleare (ASN). Per mantenere questo obiettivo di funzionamento, viene eseguita la rivalutazione e la revisione della sicurezza ogni 10 anni, in modo da adeguare l'impianto ai progressi tecnologici e alle azioni positive avvenute negli altri impianti nucleari nel mondo e quindi apportare le modifiche necessarie, aumentando sempre il livello di sicurezza del sistema. I prossimi controlli programmati, fondamentali per il mantenimento in funzione dei due reattori di Flamanville, avranno luogo nel 2017 e nel 2018.\nOccupazione.\nFino al 2012, la centrale occupava 731 dipendenti di EDF e 331 dipendenti di fornitori dello stabilimento. Nel periodo di chiusura per manutenzione, vengono assunti tra 500 e 1\u00a0500 persone, provenienti da tutta la Francia, per rafforzare le squadre gi\u00e0 al lavoro sugli impianti.\nMonitoraggio ambientale.\nDopo l'entrata in vigore del decreto interministeriale nel 2004, EDF ha l'obbligo di monitorare l'ambiente circostante le sue strutture. A tal scopo, sono state previste varie misure di tutela ambientale in tutto lo stabilimento di Flamanville. I campioni vengono raccolti anche da tecnici ambientali e analizzati mediante analisi di laboratorio. Dal 2009, il laboratorio di EDF presso l'impianto di Flamanville \u00e8 stato accreditato dal Comitato francese di accreditamento (COFRAC) con standard di qualit\u00e0 ISO 17025, il che permette cos\u00ec di effettuare le misurazioni del Beta Aerosol (misurazione di polveri radioattive nell'aria e nell'ambiente atmosferico nei pressi della centrale). L'Istituto per la radioprotezione e la sicurezza nucleare (IRSN) assicura permanentemente il monitoraggio ambientale radiologico a norma di legge.\nOrganismi indipendenti, come l'Istituto francese per la ricerca e lo sfruttamento del mare (Ifremer), effettuano controlli idro-biologici dell'ambiente marino, mentre l'IRSN conduce studi di radio-ecologico sulla catena alimentare negli ambienti terrestri e marini. Questi controlli non hanno mai trovato variazioni significative nell'ecosistema dall'inizio del funzionamento dell'impianto. Ognii anno vengono realizzate pi\u00f9 di 12\u00a0000 misurazioni e controlli. Dal 2003, l'impianto \u00e8 stato certificato anche con lo standard ISO 14001 per la gestione ambientale. Nel 2012, i rapporti emessi sulla conduzione degli impianti hanno attestato una percentuale di emissini nocive al di sotto dei limiti autorizzati e con pi\u00f9 del 81% dei rifiuti avviati al riciclaggio o recupero.\nEventi INES.\nIl 23 ottobre 2012 si \u00e8 verificato un guasto - classificato al livello 1 sulla scala INES - presso il reattore 1 dell'impianto di Flamanville: per quasi sei ore una perdita radioattiva \u00e8 verificata nel circuito primario del reattore 1, fermo per manutenzione al momento dell'incidente. L'acqua contaminata dalla perdita (circa 22 metri cubi) \u00e8 rimasta permanentemente confinata nel reattore e in seguito recuperata e depurata con i normali dispositivi di trattamento degli effluenti, risultando alla fine del processo con nessuna contaminazione significativa. L'incidente, come riferito dall'Autorit\u00e0 per la sicurezza nucleare, non ha avuto effetto n\u00e9 sui dipendenti, n\u00e9 sulle popolazione e n\u00e9 per l'ambiente.\nIl 23 giugno 2013 \u00e8 avvenuta una fuoriuscita di vapore da un trasformatore a vapore che alimenta la turbina dell'unit\u00e0 di produzione 2, situata nella parte non nucleare dell'impianto. Il guasto ha causato un forte fischio per circa un quarto d'un'ora e visibile pennacchio di vapore acqueo sopra il sito. I residenti locali hanno sentito dei rumori ritenuti paragonabile al passaggio di un aereo a reazione, oltre al sibilo durato un quarto d'ora. L'analisi dell'incidente da parte delle squadre di EDF ha identificato la causa del rilascio di vapore: un guasto della regolazione automatica della pressione, che ha portato alla apertura di una valvola di scarico del vapore in eccesso nell'atmosfera fuori dalla sala macchine. Questo incidente non ha avuto alcun impatto sull'ambiente.\nNell'aprile 2015 l'autorit\u00e0 per la sicurezza nucleare ha riscontrato delle anomalie \"nella composizione dell'acciaio di determinate porzioni del coperchio e del fondo del serbatoio\" del terzo reattore in costruzione.\nIl 9 febbraio 2017 si \u00e8 verificata un'esplosione nella sala macchine della prima unit\u00e0, in una zona non nucleare. L'evento ha causato una leggera intossicazione di cinque dipendenti.\nCaratteristiche dei reattori.\nLe unit\u00e0 1 e 2 di Flamanville sono costituite da reattori nucleari ad acqua pressurizzata (PWR) di Livello 4 (P4), cos\u00ec come i reattori nucleari di Paluel e Saint-Alban. Le due caldaie nucleari sono state costruite da Framatome, mentre i gruppi di turbo-alternatori di vapore e la maggior parte dei loro componenti meccanici ed elettrici sono stati installati da Alstom.\nOgni reattore nucleare pu\u00f2 fornire una potenza termica massima di 3\u00a0817 MW alla turbina, trasformata dall'alternatore in una potenza elettrica di 1\u00a0382 MW, che consente all'apparecchio di alimentare la rete elettrica con 1\u00a0330 megawatt. Le caratteristiche dei reattori operativi sono le seguenti:"}
{"id": "2855480", "revid": "1305772", "url": "https://it.wikipedia.org/wiki?curid=2855480", "title": "Teoria dei memi", "text": ""}
{"id": "2855482", "revid": "287204", "url": "https://it.wikipedia.org/wiki?curid=2855482", "title": "Campionati europei di ciclismo su strada 2007", "text": "I Campionati europei di ciclismo su strada 2007 si disputarono a Sofia, in Bulgaria, tra il 19 e il 22 luglio 2007."}
{"id": "2855484", "revid": "287204", "url": "https://it.wikipedia.org/wiki?curid=2855484", "title": "Gamale", "text": ""}
{"id": "2855485", "revid": "287204", "url": "https://it.wikipedia.org/wiki?curid=2855485", "title": "Floazel", "text": ""}
{"id": "2855487", "revid": "287204", "url": "https://it.wikipedia.org/wiki?curid=2855487", "title": "Tritodon", "text": ""}
{"id": "2855492", "revid": "287204", "url": "https://it.wikipedia.org/wiki?curid=2855492", "title": "Mumargi", "text": ""}
{"id": "2855493", "revid": "287204", "url": "https://it.wikipedia.org/wiki?curid=2855493", "title": "A Division 1969-1970 (Irlanda)", "text": "La stagione 1969-1970 \u00e8 stata la quarantanovesima edizione della League of Ireland, massimo livello del calcio irlandese."}
{"id": "2855494", "revid": "287204", "url": "https://it.wikipedia.org/wiki?curid=2855494", "title": "Dongkarasu", "text": ""}
{"id": "2855495", "revid": "1117982", "url": "https://it.wikipedia.org/wiki?curid=2855495", "title": "Egemone di Taso", "text": "Biografia.\nDi Egemone (soprannominato \"Lenticchia\") non conosciamo praticamente nulla, tranne che ebbe il suo floruit durante la Guerra del Peloponneso. \u00c8 ricordato da Aristotele come primo autore di parodie: riusciva, infatti, a mutare il sublime in ridicolo modificando leggermente le parole dei componimenti famosi. \nOpere.\nUna delle sue opere, la \"Gigantomachia\", dovette quindi essere una parodia dell'epos tradizionale, anche se essa trova gi\u00e0 un precedente nella \"Batracomiomachia\". Si dice che la notizia della disfatta della spedizione in Sicilia avesse raggiunto gli ateniesi proprio nel momento in cui essi stavano assistendo alla \"Gigantomachia\" e che, invece di lasciarsi andare al dolore per la sconfitta, avessero continuato ad assistere alla rappresentazione, trovata evidentemente molto divertente.\n&lt;br&gt;Fu anche autore di una commedia chiamata \"Philinne\", scritta alla maniera di Eupoli e Cratino, nella quale attaccava una nota cortigiana. "}
{"id": "2855496", "revid": "287204", "url": "https://it.wikipedia.org/wiki?curid=2855496", "title": "Bunyatto", "text": ""}
{"id": "2855513", "revid": "533647", "url": "https://it.wikipedia.org/wiki?curid=2855513", "title": "Aci Castello", "text": "Aci Castello (\"Caste\u1e0d\u1e0du di Iaci\" o abbreviato in \"Caste\u1e0d\u1e0du\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nStoria.\nSi narra che Aci Castello e le altre Aci traggano la propria origine da Xiphonia, misteriosa citt\u00e0 greca scomparsa, probabilmente oggi in comune di Aci Catena. I poeti Virgilio e Ovidio fecero nascere il mito della fondazione dalla storia d'amore tra una ninfa chiamata Galatea ed un pastorello chiamato Aci, ma anche dal ciclope Polifemo (a sua volta innamorato della bellissima Galatea). In epoca romana esisteva una citt\u00e0 chiamata \"Akis\", che partecip\u00f2 alle guerre puniche.\nLa storia della medievale \"Jachium\" e poi dell'araba \"Al-Yag\" coincide strettamente con quella del Castello di Aci da cui si pu\u00f2 desumere buona parte degli avvenimenti storici ed a cui si rinvia.\nDi questo periodo \u00e8 la fondazione del Santuario di Valverde.\nLa storia di Aci Castello sar\u00e0 praticamente condivisa fino al XVII secolo con quella degli altri casali del territorio di Aci a cui si pu\u00f2 far riferimento. \nSotto il dominio spagnolo, nel XVII secolo, il notevole sviluppo economico di Aquilia Nuova (Acireale) caus\u00f2 contrasti e rivalit\u00e0 con gli altri casali che chiedevano l'autonomia amministrativa. \nVi sar\u00e0 quindi la separazione dei casali di Aci. Nacquero: Aci Bonaccorsi (1652), Aci Castello (1647), Aci San Filippo ed Aci Sant'Antonio (1628) (comprendente anche Aci Valverde, Aci San Filippo ed Aci Catena).\nNel XIX secolo, nell'allora borgo marinaro di Aci Trezza, lo scrittore Giovanni Verga ambient\u00f2 il romanzo \"I Malavoglia\".\nInfrastrutture e trasporti.\nIl comune \u00e8 attraversato dalla strada statale 114 Orientale Sicula.\nI collegamenti con Catania sono garantiti da un'autolinea AMT. Dal 1915 al 1934 la localit\u00e0 era servita dalla tranvia Catania-Acireale.\nLa stazione ferroviaria di Cannizzaro \u00e8 in attesa dell'attivazione dei nuovi orari del passante ferroviario metropolitano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Aci Castello fa parte delle seguenti organizzazioni sovracomunali: regione agraria n.8 (Piana di Catania).\nSport.\nLo Sporting Club Pallanuoto Acicastello partecipa al campionato di Serie A2 Girone Sud. La Sistemia Lct (gi\u00e0 Saturnia Acicastello) milita nella Serie A3 di pallavolo maschile. L'Acicastello Beach Soccer ha militato nella Serie A di calcio da spiaggia.\n\u00c8 inoltre presente la formazione dello Sporting Acicastello che milita nel campionato calcistico di Terza Categoria."}
{"id": "2855519", "revid": "729019", "url": "https://it.wikipedia.org/wiki?curid=2855519", "title": "Centrale nucleare di Taishan", "text": "La centrale nucleare di Taishan \u00e8 una centrale nucleare cinese attualmente in costruzione, situata presso la citt\u00e0 di Taishan, nella provincia del Guangdong. La centrale \u00e8 composta da 2 reattori EPR per una potenza totale di 3400 MW. \u00c8 stata la prima centrale equipaggiata con questi reattori ad entrare in funzione nel mondo e fuori dall'Europa, nonostante la sua costruzione sia iniziata alcuni anni dopo gli omologhi europei.\nLa produzione elettrica \u00e8 iniziata nel 2018 e 2019 rispettivamente per la prima e seconda unit\u00e0, a nove anni di distanza dall'inizio della costruzione della centrale.\nCostruzione.\nLa costruzione della prima unit\u00e0 \u00e8 iniziata nell'ottobre 2009 e quella della seconda nell'aprile 2010.\nSono infine iniziati i lavori di preparazione del sito per altri due reattori (unit\u00e0 3 e 4).\nI lavori nel sito sono in avanzamento secondo le tabelle di marcia, grazie anche ad una maggiore ottimizzazione dei processi di costruzione ed alla modificazione delle procedure di saldatura (uno dei principali inconvenienti per gli impianti di Olkiluoto e Flamanville). Il posizionamento della struttura di contenimento di cemento (l'elemento pi\u00f9 appariscente di una centrale) \u00e8 previsto per il maggio 2011, circa un mese prima dell'impianto francese, nonostante i lavori siano cominciati dopo. I lavori sono stati resi difficoltosi da opere aggiuntive rispetto agli omologhi reattori europei: per proteggere la centrale dai tifoni estivi sono stati costruiti una diga e una serie di canali di scolo. Altri lavori sono stati necessari a causa della temperatura dell'acqua marina maggiore rispetto a quella europea. In seguito alle difficolt\u00e0 di costruzione incontrate per i suoi omologhi europei, la centrale sar\u00e0 dotata del primo reattore di tipo EPR in funzione."}
{"id": "2855521", "revid": "30726981", "url": "https://it.wikipedia.org/wiki?curid=2855521", "title": "Curio Barbasetti", "text": ""}
{"id": "2855526", "revid": "4175", "url": "https://it.wikipedia.org/wiki?curid=2855526", "title": "Campionato italiano maschile di pallamano", "text": ""}
{"id": "2855529", "revid": "4175", "url": "https://it.wikipedia.org/wiki?curid=2855529", "title": "Campionato italiano femminile di pallamano", "text": ""}
{"id": "2855530", "revid": "767487", "url": "https://it.wikipedia.org/wiki?curid=2855530", "title": "Greenfield (California)", "text": "Greenfield \u00e8 una citt\u00e0 statunitense situata in California, nella contea di Monterey. Nel 2000 contava 12.583 abitanti."}
{"id": "2855531", "revid": "463126", "url": "https://it.wikipedia.org/wiki?curid=2855531", "title": "Acido dicarbossilico", "text": ""}
{"id": "2855537", "revid": "487039", "url": "https://it.wikipedia.org/wiki?curid=2855537", "title": "Numerali cirillici", "text": ""}
{"id": "2855540", "revid": "30727180", "url": "https://it.wikipedia.org/wiki?curid=2855540", "title": "Yussupoff", "text": ""}
{"id": "2855545", "revid": "30727270", "url": "https://it.wikipedia.org/wiki?curid=2855545", "title": "Marianna di Nassau", "text": ""}
{"id": "2855548", "revid": "30727319", "url": "https://it.wikipedia.org/wiki?curid=2855548", "title": "Teoria della computabilit\u00e0 effettiva", "text": ""}
{"id": "2855552", "revid": "2091899", "url": "https://it.wikipedia.org/wiki?curid=2855552", "title": "Petrignano del Lago", "text": "Petrignano del Lago \u00e8 una frazione del Comune di Castiglione del Lago, in provincia di Perugia, situata lungo la strada etrusco-romana che da Chiusi, attraverso le colline del Trasimeno, si collega a Cortona ed Arezzo.\nDista 12\u00a0km da Castiglione del Lago, 21\u00a0km da Chiusi, 17\u00a0km da Cortona, 18\u00a0km da Montepulciano, 48\u00a0km da Perugia, 59\u00a0km da Arezzo.\nI suoi abitanti, 243, sono chiamati \"petrignanesi\".\nL'abitato si \u00e8 sviluppato lungo la strada che collega Pozzuolo a Valiano, posta su un crinale che divide il versante della Val di Chiana dal versante della Valle del Trasimeno. Il sistema, in altitudine, oscilla intorno ai 350 metri s.l.m, con punto di apogeo posto in loc. Villa a 378 metri s.l.m.\nAltre localit\u00e0 prossime a Petrignano del Lago sono Giorgi e Giardini.\nStoria.\nNel periodo medievale, fino al 1238, Petrignano fece parte di un dominio feudale appartenente a Guido ed Uguccione \"Marchesi di Valiana\" o Valiano. Successivamente, essendo ormai in decadenza la famiglia dei Marchesi, la propriet\u00e0 di un terziere di Valiano fu acquistata dal Comune di Perugia che, aspirando ad assumere una posizione influente nella Signoria di Montepulciano, affid\u00f2 il controllo del territorio della Chiana alla famiglia mercantile dei \"Pecora\".\nPoste del Chiugi.\nFu proprio in questi luoghi che, nell'estate del 1272, ebbe luogo la vicenda giovanile di Margherita da Cortona, che in fuga dalla famiglia originaria di Laviano, si rec\u00f2 penitente a Cortona dopo la morte del suo seduttore. La tradizione agiografica posteriore identific\u00f2 il seduttore di Margherita in Raniero (anagramma di Arsenio), ricco mercante di Montepulciano, rimasto ucciso nei boschi di Petrignano in seguito ad un agguato provocato dalle faide guelfo-ghibelline dell'epoca. Nelle contese tra Cortona e Perugia, le ville di Petrignano, Valiano e Laviano rimasero sotto il controllo della famiglia Pecora, protetta e remunerata dal comune di Perugia con la propriet\u00e0 della tenuta di Valiano. Essa fu assegnata ai fratelli Jacopo e Niccol\u00f2, promossi \"cavalieri\" grazie all'aiuto prestato all'esercito dei peruggini durante la guerra tra Perugia e Siena, conclusasi con la pace del 1359, dopo la battaglia di Torrita.\nNel 1389 Petrignano, Valiano e Laviano vennero annoverate ufficialmente nell'elenco delle 14 Poste del Chiugi, (territorio sud-occidentale del Trasimeno) e dopo numerosi saccheggi ad opera delle Compagnie di ventura, rimasero appannaggio di Braccio da Montone fino al 1424, anno della sua morte.\nValiano nei confini della Toscana.\nNella confinazione della Chiana effettuata nel 1445 da Cosimo il Vecchio per conto della Repubblica Fiorentina, la posta di Valiano risult\u00f2 propriet\u00e0 della famiglia Vagnucci di Cortona, insieme allo Spedale degli Innocenti, entrambi subentrati nella successione di Giovanni dei Pecora. Gi\u00e0 il prelato Jacopo Vagnucci, cortonese di modeste origini, favorito nella carriere ecclesiastica dallo zio Niccol\u00f2, priore della Certosa di Firenze, era entrato nella stima del cardinale Tommaso Parentuccelli, futuro papa Niccol\u00f2 V.\nIl feudo nobiliare di Petrignano.\nContea Vagnucci.\nNel territorio del Trasimeno, gi\u00e0 sotto Martino V, le poste del Chiugi, appaltate in precedenza da Braccio da Montone erano tornate sotto la giurisdizione dello Stato Pontificio e papa Niccol\u00f2 V, nel 1453, dopo aver mutato la posta di Petrignano in feudo nobiliare pontificio, la concesse in enfiteusi al vescovo di Perugia Jacopo Vagnucci, promosso con grande \"onore, festa e trionfo\", governatore di Bologna.\nItinerario di religiosit\u00e0.\nCon questa nuova concessione feudale i Vagnucci, gi\u00e0 proprietari di molti beni in Valiano, divennero anche usufruttuari degli immobili petrignanesi riconducibili nel passato alla tragica vicenda di Margherita da Laviano, come gi\u00e0 accennato. La diffusione del culto della venerata Margherita in auge in Cortona, era divenuto ormai da tempo un fenomeno di grande rilevanza popolare. Per la famiglia Vagnucci, di modeste origini, l'appropriarsi di quel mito ricompensava il canone enfiteutico e diventava motivo di prestigio e di accrescimento del consenso popolare. Con l'investitura feudale, i fratelli del Vescovo di Perugia, Pietro, Onofrio, Tommaso, e Bartolomeo Vagnucci ascesi nel rango nobiliare, provvidero al restauro della villa in localit\u00e0 Palazzi, (tra Petrignano e Valiano), dove la tradizione popolare indicava la casa di villeggiatura di Margherita e Raniero ed ancor oggi, nella facciata della villa, si nota lo stemma della famiglia Vagnucci: un orso coronato che con la zampa stringe un ramo con tre rose. Nel 1488, al termine della enfiteusi Vagnucci, papa Innocenzo VIII concesse il feudo di Petrignano al priore cortonese Ranieri Petrella ed al suo fratello Pietro. Verso la fine del secolo XV, nelle ville di Pozzuolo e Petrignano fecero la loro comparsa i Monaci Benedettini Olivetani che, gi\u00e0 stanziati nel monastero di San Secondo dell'Isola Polvese fin dal 1482, si stabilirono anche nella terraferma, nei dintorni del Trasimeno. Nel 1495 la bolla di Alessandro VI affid\u00f2 agli Olivetani la chiesa della Madonna del Giglio (oggi ridotta ad edicola sulla salita di Pozzuolo) e, nei pressi di Petrignano, la chiesa di Santa Maria dei Pini (demolita nel 1854) e la chiesa di Sant'Ansano. In quel periodo, i documenti conservati nell'archivio vescovile di Citt\u00e0 della Pieve, riportano la relazione di un episodio miracoloso verificatosi nella campagna di Petrignano.\nIl miracolo della Madonna dell'Acqua.\n Quel luogo divenne meta di continui pellegrinaggi e le cospicue offerte votive permisero la costruzione di una piccola chiesa e successivamente di un santuario intitolato a \"Santa Maria dell'Acqua\" o di \"Spinalbeto\" (demolito nel 1804).\nContea Passerini.\nAgli inizi del secolo XVI, faceva carriera ecclesiastica il cortonese Silvio Passerini, \"datario, scrittore e familiare\" del papa Leone X. Il Passerni, insieme ai suoi familiari, con bolla pontificia del 22 dicembre 1514, ottenne l'investitura del feudo nobiliare pontificio di Petrignano e, nel 1518, fu Legato pontificio in Umbria. Nel feudo petrignanese Valerio e Cosimo, fratelli del Passerini, si comportarono subito da estorsori, tanto che il comune di Perugia minacci\u00f2 di mettere al bando il Legato con l'intera famiglia, se non avesse provveduto a riportare nel loro territorio il grano sottratto illegalmente dalle terre di Petrignano. Contro i soprusi dei feudatari, anche i coloni perpetui petrignanesi intentarono annose controversie che si protrassero nei secoli. I coloni, appellandosi alla consuetudine, contrastarono le pretese dei Passerini che reclamavano i diritti di fida e di pascolatico (diritti d'imposizione feudale gravanti sui parti di animali condotti a pascolo). Finalmente, in data 28 giugno 1737, i coloni petrignanesi riuscirono ad ottenere sentenza definitiva favorevole dal Tribunale della Sacra Rota.\nIl possesso dei beni della posta di Petrignano venne recuperato dalla Reverenda Camera Apostolica. Le cospicue rendite del Benefici ecclesiastici godute dai familiari del cardinale Passerini, favorirono l'edificazione della \"Villa Passerini\" (localit\u00e0 Stella), nei pressi di Petrignano.\nContea Fieri-Fierli.\nNel 1769, papa Clemente XIV, concesse in enfiteusi i beni feudali petrignanesi al nobile cortonese conte Tommaso Fieri-Fierli dietro il pagamento di un censo annuo di 200 scudi. I possedimenti petrignanesi appartenuti ai Monaci Olivetani del monastero dell'Isola Polvese passarono all'altro di Monte Morcino e successivamente, nel 1833, alla Congregazione Camaldolese. Quest'ultima, nel 1870, trasfer\u00ec quei possedimenti gi\u00e0 inglobati nella tenuta di San Mariano, alla nobile signora inglese Mary Sperling, al prezzo di Lire pontificie 300.000.\nLa Comune (Petrignano- Borghetto).\nNel 1798, durante il periodo dell'occupazione francese dello Stato Pontificio, seguito dalla proclamazione della Repubblica Romana (1798-1799), la riforma amministrativa vigente istitu\u00ec la Comune: Petrignano-Borghetto, inserita nella circoscrizione amministrativa del Cantone di Castiglione del Lago. Edile della Comune fu Andrea Giorni, coadiuvato da Giuseppe Banelli.\nLe Chiese.\nNel territorio di Petrignano sono presenti 3 chiese. Oltre a quella centralissima di San Martino, vi \u00e8 la pi\u00f9 grande chiesa di Sant'Ansano, una pieve eretta nella seconda met\u00e0 del secolo XIV. All'interno si pu\u00f2 trovare un'opera attribuita ai Della Robbia, maestri fiorentini delle maioliche, riproducente una Madonna col Bambino con intorno l'Eterno Padre che mostra il libro con l'inizio e la fine dei tempi, e le figure di sant'Antonio Abate e san Sebastiano.\nA qualche km da Petrignano, in localit\u00e0 Giorgi, zona Pentimento, si trova la cappella votiva del Pentimento, dedicata a santa Margherita da Laviano e realizzata sul luogo del suo pentimento spirituale, a seguito della morte dell'amato Arsenio avvenuta nel 1272 per mano dei briganti. La tradizione narra che il fedele cane abbia condotto Margherita a ritrovare le spoglie di Arsenio. Nello stesso luogo sorge la sacra e millenaria quercia detta del Pentimento.\nChiesa di Sant'Ansano.\nAntica chiesa gi\u00e0 presente nel Medioevo, dedicata a sant'Ansano martire. Nel 1495 fu assegnata ai monaci olivetani. Questa, minacciando di crollare (1796), fu ricostruita \"ex novo\" a spese dei Monaci Olivetani di Monte Morcino. La chiesa attuale si presenta a pianta di croce greca, con tetto a volta sormontato da una piccola cupola. Nell'interno sono presenti il fonte battesimale e due coretti. Nella parete terminale \u00e8 stata murata la grande pala d'altare consistente nella ricomposizione di due maioliche provenienti dalle chiese Olivetane limitrofe, andate gi\u00e0 in rovina nei tempi passati: \"Madonna del Giglio\" e \"Santa Maria dei Pini\", entrambe attribuite ad Andrea Della Robbia. La base della maiolica esterna presenta gli stemmi della Congregazione Olivetana, che delimitano una fascia azzurra nel cui centro figura Ges\u00f9 Risorto, con alla destra la Madonna e san Benedetto, ed alla sinistra san Giovanni e san Mauro. Dalla base si innalzano i due pilastri policromi che sostengono il fregio con i rilievi di sei angeli. All'interno degli ornati, con bicromia bianco-blu, sono rappresentate le immagini di san Sebastiano, rassegnato al martirio, e Sant' Antonio Abate, in atteggiamento ieratico. Al centro della pala \u00e8 stata inserita l'altra maiolica robbiana proveniente dalla chiesa del Giglio: riproduce la rappresentazione dell'Eterno Padre che sovrasta la nicchia ospitante la Madonna col Bambino. Al disotto della nicchia \u00e8 visibile la scena del \"miracolo della Madonna dell'Acqua\": \u00abla Madonna con in mano la corona del Rosario rassicura la donna meravigliata dall'apparizione mentre \u00e8 intenta al lavoro con fuso e conocchia \u00bb. Sullo sfondo della scena appare la campagna attraversata da un ruscello, da dove sgorga l'acqua, con intorno animali maculati.\nChiesa di San Martino.\nSituata nel centro di Petrignano, l'attuale chiesa di San Martino custodiscce l'iconografia di Martino (Olio su tela, 245x180) nelle vesti di un cavaliere del sec. XVII che, attraversando la campagna durante la stagione autunnale, con un colpo di spada taglia il mantello rosso per ricoprire il povero infreddolito mentre la luce, che attraverso le nubi, illumina la testa del cavallo e lascia intravedere il ritorno del sole: l'Estate di san Martino. L'opera, di autore anonimo, evidenzia segni particolari che fanno presumere il motivo della committenza ed il periodo della sua realizzazione. In basso, sul margine sinistro del quadro, l'arme del duca di Fulvio II di Castiglione del Lago, si unisce con l'altro della famiglia Vagnucci. Nell'immagine del nuovo stemma ideato dall'autore del quadro, la corona ducale viene a sovrastare l'orso dei Vagnucci, contornato da otto punte rosse della croce dell'Ordine dei cavalieri di Santo Stefano. Proprio nel 1634, Francesca della Corgna, figlia del duca Fulvio II, and\u00f2 in sposa ad Onofrio, figlio di Candido Vagnucci, gi\u00e0 cavaliere di Santo Stefano. A Petrignano i coniugi Vagnucci-Corgna possedevano un palazzotto vicino all'Oratorio di San Martino e, trovandosi in contrasto con i legittimi feudatari Passerini, intendevano riprendersi il feudo nobile avito ma, la sconfitta riportata dal duca Fulvio II (1643) durante la guerra di Castro, rese impossibile l'attuazione del loro progetto. L'opera rimase collocata nell'Oratorio petrignanese, successivamente trasformato nella chiesa dedicata a san Martino. Lo studio approfondito sulla circostanza della committenza rende possibile il tentativo di ricerca dell'autore dell'opera. Le cronache del periodo (1635) attestano la presenza del pittore romano Gaspard Dughet, (cognato ed allievo del Poussin), ospite di Fabio della Corgna, a lungo dimorante presso la corte ducale castiglionese.\nCappella di Santa Margherita.\nLa cappella dedicata a santa Margherita, al confine degli abitati di Pozzuolo e Petrignano, fu edificata nella met\u00e0 del secolo XVIII dal nobile peruggino Francesco Franceschini, a seguito della canonizzazione della venerata Margherita. L'edificio si trova a fianco di una quercia secolare, detta del \u00abPentimento\u00bb, che l'agiografia margheritiana della \"Legenda\" indica come il luogo dove Margherita, accompagnata dal suo cane, \"sub indicio canis\" , (bolla di Benedetto XII, 16 maggio 1728), avrebbe ritrovato il cadavere del suo sposo. Ci\u00f2 attesta la popolarit\u00e0 di cui sempre godette la santa nelle campagne del Trasimeno.\nEconomia e manifestazioni.\nIn localit\u00e0 Giorgi, nei primi giorni di settembre, nello spazio retrostante la chiesa di Santa Margherita, si svolge per tre serate la festa dedicata alla santa di Laviano.\nBibliografia.\nAtti.\nClaudio Regni,\"Braccio da Montone\",\"Atti del Conv. Inte/le. Studi,\", Narni, 1993."}
{"id": "2855554", "revid": "287204", "url": "https://it.wikipedia.org/wiki?curid=2855554", "title": "Skunpuu", "text": ""}
{"id": "2855555", "revid": "287204", "url": "https://it.wikipedia.org/wiki?curid=2855555", "title": "Skutank", "text": ""}
{"id": "2855556", "revid": "287204", "url": "https://it.wikipedia.org/wiki?curid=2855556", "title": "Dohmirror", "text": ""}
{"id": "2855557", "revid": "287204", "url": "https://it.wikipedia.org/wiki?curid=2855557", "title": "Dohtakun", "text": ""}
{"id": "2855559", "revid": "287204", "url": "https://it.wikipedia.org/wiki?curid=2855559", "title": "Usohachi", "text": ""}
{"id": "2855566", "revid": "287204", "url": "https://it.wikipedia.org/wiki?curid=2855566", "title": "A Division 1970-1971 (Irlanda)", "text": "La stagione 1970-1971 \u00e8 stata la cinquantesima edizione della League of Ireland, massimo livello del calcio irlandese."}
{"id": "2855567", "revid": "298055", "url": "https://it.wikipedia.org/wiki?curid=2855567", "title": "Gaius Baltar", "text": ""}
{"id": "2855570", "revid": "287204", "url": "https://it.wikipedia.org/wiki?curid=2855570", "title": "Mikaruge", "text": ""}
{"id": "2855571", "revid": "287204", "url": "https://it.wikipedia.org/wiki?curid=2855571", "title": "Gaburias", "text": ""}
{"id": "2855574", "revid": "287204", "url": "https://it.wikipedia.org/wiki?curid=2855574", "title": "Hipopotas", "text": ""}
{"id": "2855575", "revid": "287204", "url": "https://it.wikipedia.org/wiki?curid=2855575", "title": "Kabaldon", "text": ""}
{"id": "2855576", "revid": "287204", "url": "https://it.wikipedia.org/wiki?curid=2855576", "title": "Scorupi", "text": ""}
{"id": "2855581", "revid": "253269", "url": "https://it.wikipedia.org/wiki?curid=2855581", "title": "Derek Deadman", "text": "Carriera.\nInterprete prevalentemente di personaggi secondari in una gran quantit\u00e0 di film britannici, dopo aver impersonato Ringo in 39 dei 66 episodi della serie televisiva \"Nemici amici\", tra il 1981 e il 1991, Derek Deadman apparve in \"Harry Potter e la pietra filosofale\" (2001) nel ruolo di Tom, il barista del Paiolo Magico. Interpret\u00f2 inoltre lo spietato comandante Sontaran nel serial \"Doctor Who\" \"The Invasion of Time\", e recit\u00f2 nel ruolo di Robert nel film \"I banditi del tempo\" (1981) di Terry Gilliam.\nFu protagonista della sitcom \"Sexy Man\" (2000), nel ruolo di Derek Sheximan. Il suo personaggio subisce diversi arresti e umiliazioni, poich\u00e9 crede che il suo nome lo renda una calamita verso le donne e quindi tenta in tutti modi di provare questa sua affermazione. La serie, creata da una casa di produzione indipendente per Sky, non \u00e8 stata mai messa in onda.\nDeadman mor\u00ec nel 2014 a Frespech, in Francia, per complicazioni dovute al diabete, all'et\u00e0 di 74 anni."}
{"id": "2855587", "revid": "463126", "url": "https://it.wikipedia.org/wiki?curid=2855587", "title": "Acidi dicarbossilici", "text": ""}
{"id": "2855588", "revid": "287204", "url": "https://it.wikipedia.org/wiki?curid=2855588", "title": "Neolant", "text": ""}
{"id": "2855589", "revid": "287204", "url": "https://it.wikipedia.org/wiki?curid=2855589", "title": "Yukikaburi", "text": ""}
{"id": "2855591", "revid": "287204", "url": "https://it.wikipedia.org/wiki?curid=2855591", "title": "Berobelt", "text": ""}
{"id": "2855592", "revid": "287204", "url": "https://it.wikipedia.org/wiki?curid=2855592", "title": "Dosidon", "text": ""}
{"id": "2855593", "revid": "287204", "url": "https://it.wikipedia.org/wiki?curid=2855593", "title": "Mojumbo", "text": ""}
{"id": "2855598", "revid": "287204", "url": "https://it.wikipedia.org/wiki?curid=2855598", "title": "Mammoo", "text": ""}
{"id": "2855599", "revid": "287204", "url": "https://it.wikipedia.org/wiki?curid=2855599", "title": "Erureido", "text": ""}
{"id": "2855600", "revid": "287204", "url": "https://it.wikipedia.org/wiki?curid=2855600", "title": "Dainose", "text": ""}
{"id": "2855601", "revid": "287204", "url": "https://it.wikipedia.org/wiki?curid=2855601", "title": "Yonoir", "text": ""}
{"id": "2855603", "revid": "287204", "url": "https://it.wikipedia.org/wiki?curid=2855603", "title": "Yukimenoko", "text": ""}
{"id": "2855604", "revid": "1573940", "url": "https://it.wikipedia.org/wiki?curid=2855604", "title": "Agnome", "text": ""}
{"id": "2855606", "revid": "124258732", "url": "https://it.wikipedia.org/wiki?curid=2855606", "title": "Gran Premio d'Australia 2010", "text": "Il Gran Premio di Australia 2010 \u00e8 stata la seconda prova della stagione 2010 del Campionato mondiale di Formula 1. La gara si \u00e8 tenuta domenica 28 marzo 2010 sul circuito di Albert Park di Melbourne ed \u00e8 stata vinta da Jenson Button su McLaren-Mercedes, al suo ottavo successo nel mondiale. Button ha preceduto sul traguardo Robert Kubica su Renault e Felipe Massa su Ferrari.\nVigilia.\nAspetti tecnici.\nLa Bridgestone, fornitore unico degli pneumatici, annuncia per questa gara gomme \"morbide\" e \"dure\". La FIA impone a McLaren, Mercedes GP, Renault e Force India di modificare la forma dei diffusori posteriori.\nViene riportata la notizia secondo la quale la Virgin avrebbe costruito una vettura con un serbatoio troppo piccolo per consentirle di completare la gara, al massimo delle prestazioni. Per tale ragione la scuderia ha inviato alla FIA la richiesta per utilizzare un nuovo modello di vettura. Qualora il modello superasse tutti i test previsti, verrebbe impiegato non prima del Gran Premio di Spagna del 9 maggio.\nAspetti sportivi.\nTom Kristensen \u00e8 l'ex pilota che affianca i tre commissari di gara. Nick Heidfeld, pilota di riserva della Mercedes GP, \u00e8 nominato presidente della GPDA, l'associazione piloti, prendendo il posto di Pedro de la Rosa e vengono indicati quali consiglieri Felipe Massa e Sebastian Vettel.\nDa questa stagione, il Gran Premio torna ad essere sponsorizzato dalla compagnia aerea Qantas, come gi\u00e0 accaduto tra le edizioni 1997 e 2001.\nProve.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato mattina si \u00e8 avuta questa situazione:\nPaul di Resta sostituisce Adrian Sutil alla Force India nella prima sessione di prove del venerd\u00ec.\nQualifiche.\nNella sessione di qualifica si \u00e8 avuta questa situazione:\nGara.\nResoconto.\nPoco prima dell'inizio della gara, la Lotus di Jarno Trulli accusa gravi problemi che impediscono al pilota italiano di prendere parte alla corsa. Il Gran Premio inizia sotto una leggera pioggia e al via Vettel scatta al comando, con Fernando Alonso che finisce in testacoda dopo un contatto con Jenson Button e Michael Schumacher alla prima curva, finendo in coda al gruppo cos\u00ec come il tedesco, costretto a sostituire l'alettone anteriore.\nPoche curve pi\u00f9 tardi il giapponese Kamui Kobayashi perde l'alettone anteriore e, senza pi\u00f9 carico aerodinamico, coinvolge in un incidente Nicolas H\u00fclkenberg e S\u00e9bastien Buemi, causando l'ingresso in pista della safety car. Poich\u00e9 la pioggia smette di cadere molto presto, la pista si asciuga velocemente e Button \u00e8 il primo a montare le gomme da asciutto, anticipando il pit-stop un paio di giri prima degli altri e rimontando fino alla 2\u00aa posizione. Al cambio gomme le posizioni vengono rimescolate e, dietro a Vettel e all'inglese, si trovano Robert Kubica, Felipe Massa, Mark Webber, Lewis Hamilton e Alonso, che ha recuperato fino all'8\u00ba posto. Al 26\u00ba giro Vettel finisce nella ghiaia per un problema ai freni e si ritira, cedendo la prima posizione a Button.\nLe posizioni rimangono invariate fino al secondo pit stop di Hamilton, Webber e Nico Rosberg, mentre gli altri decidono di concludere la gara con un solo cambio gomme. In questo modo Hamilton e Webber, pur avendo perso tempo a causa della sosta, riescono ad essere molto pi\u00f9 veloci dei piloti che li precedono e riescono a ricongiungersi con Alonso, in quel momento 4\u00ba, a pochi giri dalla fine. Al 56\u00ba giro, in seguito ad un tentativo di sorpasso di Hamilton sul pilota spagnolo, Webber tampona l'inglese ed entrambi finiscono in testacoda, con l'australiano che danneggia anche l'alettone anteriore.\nButton vince per la seconda volta consecutiva il Gran Premio d'Australia, seguito da Kubica e Massa; Alonso riesce a contrastare gli attacchi finale di Nico Rosberg e giunge 4\u00ba, mentre Hamilton e Webber, dopo l'incidente, riescono a terminare la gara rispettivamente 6\u00ba e 9\u00ba. A punti giungono anche Vitantonio Liuzzi, 7\u00ba, Rubens Barrichello, 8\u00ba e il pluricampione del mondo Schumacher, 10\u00ba e ancora deludente.\nRisultati.\nI risultati del GP sono stati i seguenti:"}
{"id": "2855608", "revid": "2373", "url": "https://it.wikipedia.org/wiki?curid=2855608", "title": "Chiesa Ortodossa Russa fuori dalla Russia", "text": ""}
{"id": "2855612", "revid": "792026", "url": "https://it.wikipedia.org/wiki?curid=2855612", "title": "Dragi\u0161a Cvetkovi\u0107", "text": "Biografia.\nFu Primo ministro del Regno di Jugoslavia dal 1939 al 1941; attraverso l'Accordo Cvetkovi\u0107\u2013Ma\u010dek con il leader croato Vladko Ma\u010dek, fu fautore della creazione della Banovina di Croazia.\nAbbandon\u00f2 la Serbia il 4 settembre 1944 per la Bulgaria, poi la Turchia, per giungere infine in Francia; a Parigi trascorse il resto della sua vita."}
{"id": "2855615", "revid": "484362", "url": "https://it.wikipedia.org/wiki?curid=2855615", "title": "Repressione della Chiesa Ortodossa in URSS", "text": ""}
{"id": "2855617", "revid": "767487", "url": "https://it.wikipedia.org/wiki?curid=2855617", "title": "Laurie Scott", "text": "Carriera.\nClub.\nNativo di Sheffield, nel South Yorkshire, Scott entr\u00f2 nelle giovanili del Bradford City a 14 anni, inizialmente come ala destra per poi passare in prima squadra nel 1935 firmando un contratto da professionista e arretrando la sua posizione, diventando difensore. Dopo due stagioni in Second Division, dove collezion\u00f2 39 presenze complessive, venne acquistato dall'Arsenal nel febbraio 1937, giocando per due anni nella squadra delle riserve. Lo scoppio della Seconda Guerra Mondiale port\u00f2 all'interruzione del campionato nazionale negli anni migliori della carriera di Scott: durante il conflitto, entr\u00f2 a far parte della Royal Air Force come istruttore e preparatore atletico, continuando comunque a giocare a calcio nella squadra della RAF, nell'Arsenal e nella Nazionale inglese in gare non ufficiali.\nAlla fine della guerra, Scott era diventato uno dei migliori difensori della nazione, grazie ad un ottimo tempismo e controllo di palla. Il suo debutto ufficiale con la prima squadra arriv\u00f2 nel 1946, durante una partita di FA Cup contro il West Ham United, mentre quello in campionato alla prima giornata della stagione 1946-1947. Nella stagione successiva l'Arsenal vinse il campionato anche grazie al contributo di Scott, il quale per\u00f2 venne colpito da una serie di infortuni: all'inizio del 1948 venne infatti operato di appendicite, mentre nel novembre dello stesso sub\u00ec un serio infortunio ad un ginocchio, occorsogli mentre giocava con la Nazionale. A causa di ci\u00f2 salt\u00f2 buona parte del campionato 1948-1949 e l'incidente ne limit\u00f2 le presenze negli anni successivi: fece comunque parte della formazione che conquist\u00f2 la FA Cup nel 1949-1950, dove l'Arsenal sconfisse per 2-0 il il 29 aprile a Wembley. Nella stagione successiva Scott gioc\u00f2 solo 17 gare con l'Arsenal a causa dell'infortunio ricorrente al ginocchio, e venne spesso sostituito come titolare da Walley Barnes. \nProprio l'infortunio non gli permise di esprimersi ad alti livelli, perci\u00f2 nel 1951 lasci\u00f2 l'Arsenal (dopo 127 presenze ufficiali e 191 partite non ufficiali durante la guerra) per diventare l'allenatore/giocatore del Crystal Palace, con il quale nella stagione 1951-1952 disput\u00f2 28 partite in Terza Divisione prima di ritirarsi come giocatore nel 1952 facendo esclusivamente l'allenatore. Particolare curioso della sua carriera \u00e8 il fatto che non abbia mai segnato una rete da professionista.\nNazionale.\nDurante la guerra Scott partecip\u00f2 a 16 partite non ufficiali con l'Inghilterra: il debutto ufficiale con la maglia della Nazionale arriv\u00f2 il 28 settembre 1946 nella vittoria per 7-2 contro l' a Belfast. Gioc\u00f2 16 partite con la Nazionale ma, durante la 17\u00aa partita giocata il 10 novembre 1948 contro il , si infortun\u00f2 gravemente al ginocchio e dovette essere sostituito. Ci\u00f2 lo tenne fuori dal giro della Nazionale per oltre un anno, perdendo quindi il posto da titolare. Venne convocato all'et\u00e0 di 33 anni per il Campionato mondiale di calcio del 1950 giocatosi in Brasile, nel quale per\u00f2 fu la riserva di Alf Ramsey e in definitiva non scese mai in campo. Pertanto, le sue presenze rimasero ferme a 17 senza aver segnato alcuna rete, a cui vanno aggiunte 4 presenze ufficiali (e 1 non ufficiale) con la Nazionale B, di cui 3 come capitano.\nAllenatore.\nScott divenne giocatore/allenatore del Crystal Palace nell'ottobre del 1951, rimanendo solo come allenatore per ulteriori 2 stagioni nelle quali non ebbe molto successo: il club infatti fu costretto a richiedere l'iscrizione d'ufficio al campionato alla fine della stagione 1953-1954, durante la quale Scott lasci\u00f2 l'incarico. Successivamente divenne allenatore di due squadra non professioniste, guidando l'Hendon fino al 1957 e successivamente l'Hitchin Town, con il quale raggiunse due semifinali della FA Amateur Cup. Nel 1965 lasci\u00f2 il posto a seguito di problemi finanziari interni al club.\nDopo il ritiro.\nRitiratosi da allenatore nel 1965, continu\u00f2 a lavorare come rappresentante, attivit\u00e0 questa iniziata nel 1954 dopo le dimissioni dalla guida del Crystal Palace. Nel frattempo, partecip\u00f2 a numerose partite dello \"Showbiz XI\", squadra formata da celebrit\u00e0 a scopo benefico nella quale entr\u00f2 a far parte, tra gli altri, anche Sean Connery. Scott and\u00f2 in pensione nel 1982, ritirandosi con la moglie Gerry a Barnsley, cittadina nella quale mor\u00ec dopo una lunga malattia il 7 luglio 1999, all'et\u00e0 di 82 anni."}
{"id": "2855619", "revid": "125364027", "url": "https://it.wikipedia.org/wiki?curid=2855619", "title": "Greta Bonetti", "text": " \u00c8 figlia dell'attore e doppiatore Marco Bonetti. Dopo essersi diplomata alla scuola di ballo del Teatro alla Scala si \u00e8 trasferita a Roma frequentando un corso di dizione e di recitazione che l'ha impegnata per i due anni successivi. Si occupa prevalentemente di doppiaggio di cartoni animati e di programmi rivolti ai pi\u00f9 giovani."}
{"id": "2855622", "revid": "729019", "url": "https://it.wikipedia.org/wiki?curid=2855622", "title": "Centrale nucleare di Sanmen", "text": "La centrale nucleare di Sanmen \u00e8 una centrale nucleare cinese situata presso la citt\u00e0 di Sanmen, Taizhou, nella provincia del Zhejiang. La centrale \u00e8 attualmente in costruzione ha gi\u00e0 alcuni primati, in quanto \u00e8 il primo reattore di III+ Gen in Cina ed il primo reattore AP1000 in costruzione al mondo. Questa centrale \u00e8 la prima di una lunga serie di centrali cinesi dotate di questa tipologia di reattori, nel suo modello base e nelle sue localizzazioni cinesi di CAP1000 e CAP1400"}
{"id": "2855623", "revid": "466539", "url": "https://it.wikipedia.org/wiki?curid=2855623", "title": "Sogegross", "text": "Sogegross \u00e8 un gruppo operante nella grande distribuzione organizzata all'ingrosso con la formula del cash and carry e al dettaglio con le insegne Basko, Doro Supermercati ed Ekom.\nLa societ\u00e0 ha sede a Genova e ha come mercato di riferimento la Liguria e le zone limitrofe (provincia di Massa e Carrara, basso Piemonte e Torino) ma \u00e8 presente con punti vendita anche nel resto della Toscana e del Piemonte, in Valle d'Aosta, Lombardia e in provincia di Piacenza.\nStoria.\nNasce a Genova come bar-drogheria nel 1920 nel quartiere San Martino su iniziativa di Ercole Gattiglia. La svolta nel 1945 quando Augusto Gattiglia, insieme a due suoi fratelli, inizia da un lato a produrre dolciumi e dall'altro ad operare come commercio all'ingrosso.\nNel 1976 nasce il primo cash&amp;carry, risale invece al 1987 il marchio Basko con il primo punto vendita al dettaglio. Nel 1991 \u00e8 la volta di Doro per i supermercati, nel 1993 di Ekom per i discount. Nel 2004 il gruppo, guidato da Vittorio Gattiglia, si consolida grazie anche all'acquisizione di una decina di punti vendita Nordiconad. Si espande anche nelle regioni vicine, nel 2016 si estende in Lombardia. Diventando una delle prime dieci aziende private italiane della Gdo, con un fatturato che nel 2017 ha raggiunto 872 milioni di euro e con circa 230 negozi. Sempre nel 2017 la societ\u00e0 ha deciso di realizzare una nuova piattaforma logistica alle porte di Genova, in Valpolcevera, in un'area di 32.000 metri quadrati. L'investimento \u00e8 di trenta milioni.\nInsegne.\nAl gruppo Sogegross fanno capo le seguenti insegne:\nGrosMarket.\nIl canale distributivo storico del gruppo \u00e8 il Cash &amp; Carry, oggi conta 22 impianti distribuiti fra Emilia-Romagna, Liguria, Lombardia, Piemonte e Toscana. Hanno una superficie media di circa 3.500/4.000 m\u00b2, gestiscono assortimenti ampi e profondi, raggiungendo 18.000 referenze nei Cash di maggiore superficie.\nBasko.\nNasce nel 1987 e rappresenta il core business del gruppo Sogegross. \u00c8 una catena di supermercati di quartiere (\"Basko\") e piccoli superstore (\"Iperfresco Basko\") a gestione diretta da parte del gruppo. I punti vendita svolgono prevalentemente un servizio di prossimit\u00e0.\nLa declinazione dell'insegna \u00e8 piuttosto fluida dovendo tenere presente le peculiarit\u00e0 delle piazze in cui l'azienda opera: ad esempio in Liguria, dove i punti vendita della GDO a causa delle caratteristiche territoriali risultano pi\u00f9 piccoli che altrove, l'insegna \"Iperfresco Basko\" (che nasceva per indicare le superfici di 2000\u00a0m\u00b2) \u00e8 utilizzata anche per punti vendita di 900/1000\u00a0m\u00b2, mentre i supermercati \"Basko\" hanno una superficie media di 550\u00a0m\u00b2.\nI supermercati \"Basko\" sono presenti in Liguria, Piemonte e in numero minore nelle province di Pavia e Piacenza.\nEkom.\nNasce nel 1993 la catena soft-discount del gruppo, presente in Liguria, Lombardia, Piemonte, Toscana e Valle d'Aosta.\nDoro Supermercati.\nNasce nel 1991 comprendendo Superette e piccoli supermercati in franchising.\nSono presenti in Liguria, Lombardia, Piemonte, Toscana e Valle d'Aosta.\nPunti vendita.\nGruppo Sogegross conta 258 punti vendita, divisi tra supermercati \"Basko\" (57), discount \"Ekom\" (125), cash&amp;carry \"GrosMarket\" (22) e franchising Doro (54). \nDi seguito il dettaglio:\nAlleanze.\nIl gruppo Sogegross fa parte di Agor\u00e0 Network, la centrale che dal 2000 raggruppa anche altri tre gruppi della gdo operanti a livello locale nell'Italia settentrionale: Tigros, Poli supermercati, Iperal e Rossetto Trade. Tale sinergia ha permesso a questi piccoli gruppi di creare una propria linea a marchio commerciale, Primia, presente in tutti i punti vendita del gruppo."}
{"id": "2855636", "revid": "125232070", "url": "https://it.wikipedia.org/wiki?curid=2855636", "title": "Pasquale Catalano", "text": "Biografia.\nHa studiato pianoforte, chitarra e violino, successivamente ha studiato composizione. Terminati gli studi inizia a lavorare per il Teatro Ausonia di Napoli e collaborando con la Compagnia della Fortezza di Armando Punzo.\nBen presto si avvicina al mondo del cinema, collaborando con il regista Pappi Corsicato e componendo e arrangiando le musiche per i suoi film \"Libera\" e \"I buchi neri\". \nDopo aver preso parte al film episodi \"I vesuviani\", dove ha musicato i segmenti \"Maruzzella\" e \"Il diavolo in bottiglia\", inizia una collaborazione con il regista Paolo Sorrentino, iniziata con il cortometraggio \"L'amore non ha confini\" e proseguita con le composizione per \"L'uomo in pi\u00f9\" e \"Le conseguenze dell'amore\", per quest'ultima colonna sonora ottiene una candidatura al David di Donatello 2005 per il miglior musicista.\nLa sua attivit\u00e0 come compositore cinematografico continua con \"Signorina Effe\" di Wilma Labate e \"La guerra di Mario\" di Antonio Capuano, inoltre lavora anche per la televisione componendo le musiche per la serie televisiva \"Romanzo criminale - La serie\" e per l'episodio \"Mork e Mindy\" della serie \"Crimini\". Nel 2009 compone le musiche per il thriller di Giuseppe Capotondi \"La doppia ora\", mentre l'anno successivo scrive le musiche per il film di Ferzan \u00d6zpetek \"Mine vaganti\", per il quale ottiene la prima di numerose candidature ai David di Donatello 2010.\nNel 2013 cura gli arrangiamenti musicali dello spettacolo \"Circo equestre Sgueglia \"per la regia di Alfredo Arias con musiche originali di Raffaele Viviani che debutta al Napoli Teatro Festival Italia, segur\u00e0 nel 2018 \"Eden Teatro\"."}
{"id": "2855652", "revid": "126257", "url": "https://it.wikipedia.org/wiki?curid=2855652", "title": "Sostenuto (araldica)", "text": ""}
{"id": "2855655", "revid": "767487", "url": "https://it.wikipedia.org/wiki?curid=2855655", "title": "Teresa Raquin (film 1953)", "text": "Teresa Raquin (\"Th\u00e9r\u00e8se Raquin\") \u00e8 un film del 1953 diretto da Marcel Carn\u00e9, tratto dall'omonimo romanzo del 1867 di \u00c9mile Zola, adattato per il cinema dal regista e da Charles Spaak con un'ambientazione contemporanea.\n\u00c8 stato presentato in concorso alla 18\u00aa Mostra del cinema di Venezia, dove ha vinto il Leone d'argento (\"ex aequo\" con altri cinque film, mentre il Leone d'oro non \u00e8 stato assegnato in quella edizione).\nProduzione.\nLe riprese si svolsero dal 2 marzo al 28 aprile 1953 negli studi di Neuilly e a Lione per gli esterni.\nDistribuzione.\nLa prima del film avvenne il 6 novembre 1953 in tre cinema: Moulin Rouge, Normandie e Rex, tutti a Parigi.\nCritica.\nPer il \"Dizionario Mereghetti\" la regia di Carn\u00e9 \u00e8 \u00abun modello di economia e precisione\u00bb e il ritmo del film \u00e8 \u00abvigoroso\u00bb."}
{"id": "2855656", "revid": "352448", "url": "https://it.wikipedia.org/wiki?curid=2855656", "title": "Nanosensore", "text": ""}
{"id": "2855658", "revid": "1718925", "url": "https://it.wikipedia.org/wiki?curid=2855658", "title": "La Divina Commedia (opera)", "text": "La Divina Commedia Opera Musical (sottotitolo: \"L'uomo che cerca l'Amore\") \u00e8 un'opera musical di Marco Frisina su libretto di Gianmario Pagano, ispirato al poema di Dante Alighieri. Il musical \u00e8 prodotto dalla Musical International Company.\nCaratteristiche e rappresentazioni dello spettacolo.\nGli interpreti sono stati scelti tramite un casting on-line e gli attori Vittorio Matteucci e Lalo Cibelli sono stati i primi a interpretare rispettivamente i personaggi di Dante e Virgilio.\nIl percorso rappresentato nell'opera \u00e8 quello della ricerca dell'amore attraverso i canti che ne parlano, dall'inferno al purgatorio al paradiso.\nI personaggi che si incontrano, oltre a Dante, Virgilio e Beatrice sono: Caronte, Francesca da Rimini, Pier della Vigna, Ulisse, Ugolino della Gherardesca, Manfredi, Pia de' Tolomei, Guido Guinizzelli, Arnaud Daniel, Matelda, Piccarda Donati, San Tommaso, San Bernardo.\nLa prima assoluta dello spettacolo \u00e8 avvenuta a Roma, nella zona di Tor Vergata, il 22 novembre 2007 in una tensostruttura realizzata \"ad hoc\" per lo spettacolo e denominata \"Teatro Divina Commedia\". Alla prima hanno assistito 2500 spettatori.\nLo spettacolo, che si avvale di un palcoscenico molto grande e di forma circolare, prevede un cast numeroso, composto da venti cantanti-attori, trenta ballerini e dieci acrobati, nonch\u00e9 un elevato numero di costumi (oltre cinquecento), quattro proiettori in alta definizione e creature fantastiche meccanizzate progettate da Carlo Rambaldi, tre volte vincitore dell'Oscar per gli effetti speciali. La tensostruttura utilizzata per la rappresentazione presentava dimensioni notevoli: 150 metri di lunghezza, 40 di larghezza e 18 di altezza interna e un palcoscenico di 250\u00a0m\u00b2 di superficie. Le musiche dello spettacolo sono state eseguite dal vivo da un'orchestra di oltre cento elementi.\nLo spettacolo, dopo quattro mesi di permanenza a Roma e una presenza complessiva di 50.000 spettatori, \u00e8 stato rappresentato poi al Teatro Palasharp di Milano e al Teatro Palapentimele di Reggio Calabria, registrando una presenza complessiva di altri 80.000 spettatori. \u00c8 in previsione una seconda stagione di repliche itineranti per coprire altre citt\u00e0 in tutta Italia.\nCast 2010-2011.\n1* Beatrice: Mariangela Aruanno\nTrama.\nLa vicenda, suddivisa in due atti, ricalca la narrazione dantesca.\nPrimo Atto.\nPrologo.\nIn una danza cosmica lottano gli angeli Michele e Lucifero, che, sconfitto, cade dando origine all'Inferno. Nel punto in cui \u00e8 precipitato sorge un groviglio di tronchi, rovi e rami: \u00e8 la selva oscura in cui \u00e8 imprigionato un uomo, Dante, che canta nell'aria \"Notte\" il suo desiderio di andare oltre l'oscurit\u00e0 che lo circonda. Da uno spiraglio di luce nella selva, egli intravede l'amata Beatrice e ode la sua voce che, cantando l'Amore che muove il sole e le stelle, gli infonde coraggio.\nDante cerca di uscire dalla selva quando tre fiere spaventose, una lince, un leone e una lupa, tentano di respingerlo dentro. Sta per arrendersi, quando in suo aiuto giunge il poeta Virgilio, inviato dal Cielo e dalla stessa Beatrice a proporgli il viaggio che lo porter\u00e0 a ritrovare la libert\u00e0 e l'amore. Dante accetta.\nInferno.\nI due poeti si ritrovano davanti alla Porta dell'Inferno su cui compaiono, ben leggibili, parole misteriose e terribili, sottolineate dal coro \"Lasciate ogni speranza\". Improvvisamente un tuono annuncia l'arrivo di Caronte, il traghettatore infernale, che con dure parole - \"Guai a voi...\" - preannuncia ai dannati la pena che li attende per aver vissuto senza amore. Notata la presenza di Dante, Caronte si rifiuta di lasciarlo salire sulla barca perch\u00e9 \u00e8 un uomo vivo, ma Virgilio lo costringe ad obbedire rivelandogli che il viaggio del poeta nell'aldil\u00e0 avviene per volont\u00e0 divina.\nIniziano gli incontri tra Dante e le anime dei personaggi. La prima \u00e8 Francesca da Rimini, che nell'aria \"Amor che a nullo amato\" racconta la storia del suo grande e sfortunato amore adultero.\nDante e Virgilio scendono sempre di pi\u00f9 nell'Abisso e arrivano alle mura della citt\u00e0 infernale di Dite, dove i demoni si prendono gioco di loro e tre orribili Furie, Aletto, Tesifone e Megera, capeggiate da Medusa, sembrano mettere a repentaglio il buon esito del cammino. Di nuovo Dante viene salvato dall'intervento divino, che gli d\u00e0 forza luce e speranza per proseguire.\nDante incontra nei gironi successivi Pier della Vigna, Ulisse e il conte Ugolino. Pier delle Vigne, trasformato in una pianta come tutti i suicidi, racconta di s\u00e9 e dell'ingiustizia subita; Ulisse narra della sua insaziabile sete di conoscenza, mentre le anime dei suoi compagni di avventura mimano danzando la loro navigazione senza ritorno oltre le Colonne d'Ercole \"per seguir virtute e conoscenza\". Dante ascolta le loro storie e duettando con ciascuno partecipa della loro eterna sofferenza riconoscendosi nelle debolezze che li hanno condotti in quel luogo terribile.\nMan mano che la discesa prosegue si aggravano le colpe e le pene inflitte alle anime che le hanno commesse, fino a che un gelo disumano impedisce ogni movimento. Il freddo \u00e8 generato dall'odio di Lucifero, situato nel punto pi\u00f9 profondo dell'Inferno. La sua visione \u00e8 la pi\u00f9 terribile. Le sue ali generano un gran turbine di vento nel tentativo di liberarsi dalla trappola di ghiaccio ma invano: Lucifero non riesce a sollevarsi e rimane quindi eternamente sconfitto. Subito dopo, tutto ruota, il mondo si capovolge e il paesaggio infernale scompare.\nNel finale i dannati, ancora immersi nel buio, cantano l'amore perverso che ora li incatena impedendo loro di \"riveder le stelle\". Il vero amore di Beatrice libera invece Dante, che ritorna a vedere il cielo dove le stelle danzano, annunciando l'arrivo della luce.\nSecondo Atto.\nPurgatorio.\nDante e Virgilio si trovano sulla spiaggia dell'Antipurgatorio e Dante canta la speranza rinnovata e il desiderio di continuare a salire la grande Montagna del Purgatorio, in cima alla quale Beatrice lo attende per fargli toccare il Cielo.\nAnche qui il suo viaggio \u00e8 scandito da incontri con le anime di personaggi che offrono al Poeta l'occasione di scrutare pi\u00f9 a fondo se stesso. \u00c8 l'alba. I due vedono di nuovo arrivare verso di loro una barca, questa volta guidata da un Angelo che conduce le anime dei penitenti. Non appena si accorgono della presenza di Dante, uomo vivo in mezzo a loro, le anime si raccomandano al suo ricordo. Tra queste, Pia de' Tolomei. Nel suo canto \"Ricordati di me!\" e nelle danze che lo accompagnano non c'\u00e8 pi\u00f9 il dolore delle anime incontrate nell'Inferno ma la serenit\u00e0 e la speranza di una felicit\u00e0 senza fine.\nGiunto a met\u00e0 del suo viaggio ultraterreno, Dante si lascia andare al canto di nostalgia del viaggiatore e dell'esule fin quando giunge ad una porta, sulla cui soglia vi \u00e8 un Angelo che, dopo aver marcato Dante con il segno della Penitenza, lo lascia entrare nel Purgatorio. Al di l\u00e0 della Porta, Dante attraversa un fuoco dove ogni amore terreno viene purificato. L\u00ec ritrova l'amico Guido, anche lui poeta. In una festosa danza, anzich\u00e9 soffrire e lamentarsi, in quel luogo tutti cantano ancora l'amore \"forza che muove ogni cosa, tormento e gioia\". Oltre questo fuoco Dante sa che Beatrice lo attende ed \u00e8 arrivato anche il momento per Virgilio di fermarsi e dire addio a Dante, dichiarandolo \"libero\" e \"signore di se stesso\", non potendo proseguire oltre e accompagnarlo fino al Paradiso.\nParadiso.\nGiunto in cima al Monte del Purgatorio, Dante si trova ancora in una foresta, simile alla selva nella quale aveva iniziato il viaggio ma stavolta si tratta di una foresta piena di luce. A introdurlo in questo nuovo mondo \u00e8 Matelda, unica e misteriosa abitante del Paradiso Terrestre, che canta la beatitudine di coloro che giungono in quel giardino.\nAl termine del suo canto arriva una maestosa processione e, sul carro del Grifone, Beatrice va incontro a Dante e, con sua grande sorpresa, lo rimprovera duramente, accusandolo di aver tradito il suo amore poich\u00e9, dopo la sua morte, ancora attaccato alla sua immagine terrena, non \u00e8 pi\u00f9 riuscito a credere in quella Bellezza che supera ogni esperienza sensibile e in quella Verit\u00e0 che la trascende.\nSolo dopo aver riconosciuto e confessato la sua colpa, con sincere lacrime di pentimento ed essere stato purificato con l'acqua del fiume Let\u00e8, Dante pu\u00f2 finalmente essere introdotto in Paradiso. Beatrice in duetto con Dante canta la bellezza dell'Amore che riempie della sua Gloria tutte le cose. Nei Cieli, anche Piccarda Donati, Tommaso d'Aquino e Bernardo di Chiaravalle descrivono il Paradiso e si uniscono a loro nella \"Danza del cielo\".\nSuccessivamente cantando il \"Vergine Madre\" Bernardo invita Dante a guardare negli occhi di Maria per avere la visione dell'Amore assoluto. La gioia di Dante esplode nel concertato finale, dove ogni personaggio canta l'\"Amor che move il sole e l'altre stelle\"."}
{"id": "2855675", "revid": "767487", "url": "https://it.wikipedia.org/wiki?curid=2855675", "title": "Max Laich", "text": "Carriera.\nGioc\u00f2 nel nel 1908.\nChimico di professione, scese in campo nel primo derby di Milano della storia, giocato a Chiasso il 18 ottobre contro l', come pure nel primo incontro di campionato contro i \"cugini\" il 10 gennaio 1909, in quest'ultimo incontro segnando anche un gol. Laich disput\u00f2 altri tre derby amichevoli, l'ultimo dei quali gli fu fatale: il 20 maggio riport\u00f2 un infortunio talmente grave da sospendere il derby dopo soli dieci minuti di gioco, e da costringerlo ad interrompere anzitempo la carriera agonistica.\nSi dedic\u00f2 quindi all'attivit\u00e0 di arbitro, rinunciando al ruolo di calciatore."}
{"id": "2855676", "revid": "729019", "url": "https://it.wikipedia.org/wiki?curid=2855676", "title": "Morane-Saulnier MS.733 Alcyon", "text": "Il Morane-Saulnier MS.733 Alcyon fu un aereo da addestramento basico monomotore triposto, monoplano ad ala bassa sviluppato dall'azienda aeronautica francese Morane-Saulnier nei primi anni cinquanta.\nUnico della serie MS.730 a essere avviato alla produzione in serie, venne utilizzato principalmente nelle scuole di volo di Arm\u00e9e de l'air e Marine nationale e, in azioni belliche, come aereo controguerriglia e da attacco al suolo leggero dall'aeronautica militare francese durante la guerra d'Algeria.\nImpiego operativo.\nCambogia.\nI primi tre MS.733 Alcyon acquistati dalla Cambogia vennero consegnati ai reparti della Toap Akas Khemarak Phoumin il 20 aprile 1955, ai quali se ne aggiunsero altri quattro il 28 giugno successivo. Gli esemplari, equipaggiati e armati, vennero destinati all'addestramento al tiro e missioni di polizia.\nEsemplari sopravvissuti.\nTra gli esemplari sopravvissuti alcuni sono esposti al pubblico in strutture museali in varie parti del mondo tra cui:"}
{"id": "2855679", "revid": "61051", "url": "https://it.wikipedia.org/wiki?curid=2855679", "title": "Morane-Saulnier MS.733", "text": ""}
{"id": "2855680", "revid": "486946", "url": "https://it.wikipedia.org/wiki?curid=2855680", "title": "Ferrovia Milano-Carnate-Lecco", "text": ""}
{"id": "2855682", "revid": "767487", "url": "https://it.wikipedia.org/wiki?curid=2855682", "title": "Lost in La Mancha", "text": "Lost in La Mancha \u00e8 un documentario sulla fallimentare realizzazione del film \"L'uomo che uccise Don Chisciotte\" di Terry Gilliam, rimasto incompiuto per 20 anni e uscito nelle sale soltanto nel 2018.\nIl documentario \u00e8 stato realizzato da Keith Fulton e Louis Pepe, due collaboratori di Gilliam che gi\u00e0 in precedenza avevano realizzato le riprese del backstage e un documentario sul film \"L'esercito delle 12 scimmie\" di Terry Gilliam. Le immagini sono state riprese nel 2000, nelle settimane in cui si \u00e8 svolta la pre-produzione e la breve produzione del film, e montate e pubblicate nel 2002.\nIl film \u00e8 composto fondamentalmente dalle riprese dietro le quinte inerenti alla lavorazione del film e da animazioni e storyboard disegnati dallo stesso Terry Gilliam. Il tutto accompagnato dalla voce narrante dell'attore Jeff Bridges.\nTrama.\nNel marzo 2000 il regista Terry Gilliam ottiene la conferma dai produttori per la realizzazione di un film basato sul romanzo picaresco di Cervantes \"Don Chisciotte della Mancia\", riadattato da Gilliam e dallo sceneggiatore Tony Grisoni con un taglio moderno. Nel nuovo soggetto Sancho Panza, lo scudiero di Don Chisciotte, sarebbe dovuto apparire solo all'inizio, per poi esser sostituito da Toby Grosini, un uomo del ventunesimo secolo scaraventato indietro nel tempo, che il protagonista avrebbe confuso per Panza. Il progetto del film \u00e8 ambizioso, con un budget di pi\u00f9 di 32 milioni di dollari (inizialmente 40, in seguito diminuiti a causa dell'abbandono di uno degli investitori) e si impone come una delle pi\u00f9 costose produzioni cinematografiche realizzate con fondi esclusivamente europei.\nI realizzatori del film comprendono Terry Gilliam alla regia, Rene Cleitman e Jos\u00e9 Luis Escolar come produttori, Bernard Bouix come produttore esecutivo, Gilliam e Tony Grisoni alla sceneggiatura, Nicola Pecorini come direttore della fotografia, Benjam\u00edn Fern\u00e1ndez alla scenografia, Gabriella Pescucci e Carlo Poggioli per i costumi.\nJohnny Depp viene scelto per interpretare Toby Grosini dallo stesso regista, dopo il proficuo sodalizio in \"Paura e delirio a Las Vegas\". La parte di Don Chisciotte viene affidata all'attore francese Jean Rochefort, il quale deve imparare l'inglese in sette mesi di preparazione. Il resto del cast scelto, che non ha avuto modo di recitare, comprende Vanessa Paradis nel ruolo di Altisidora (riesce solo a fare le prove per i costumi e per il trucco), Miranda Richardson, Ian Holm, Jonathan Pryce, Christopher Eccleston, Bill Paterson e Peter Vaughan. Rochefort e Depp furono gli unici a girare alcune scene (escludendo le comparse, dei carcerati, le guardie e tre giganti, atti a simboleggiare la minaccia dei mulini a vento).\nLe riprese iniziano nel settembre del 2000 in una zona deserta a nord di Madrid, vicino ad una base militare. La lavorazione del film \u00e8 subito inficiata da vari intoppi: uno degli investitori si ritira dal progetto a poche settimane dall'inizio della produzione, Rochefort non riesce a prendere il volo dopo aver avvertito un forte dolore alla prostata ed \u00e8 costretto a giungere sul set in ritardo, dei jet F16 che volavano in continuazione sopra il set, rendendo le registrazioni degli attori incomprensibili. La situazione non era molto grave: il tutto si sarebbe sistemato grazie al doppiaggio in post-produzione. In seguito la troupe venne colpita da un nubifragio, che rovin\u00f2 l'equipaggiamento e ridusse il terreno in un pantano: per alcuni giorni fu impossibile tornare sul posto. Una volta ritornata, la troupe si trova davanti ad uno scenario completamente diverso: le dune desertiche, che caratterizzavano la location, sono quasi del tutto sparite ed il colore del terreno \u00e8 cambiato. Poi l'improvvisa partenza di Jean Rochefort, costretto a tornare a Parigi a causa di un'infezione alla prostata: la produzione cerca di temporeggiare, in attesa del ritorno di Rochefort, concentrandosi su scene che non lo coinvolgono ma a pochi giorni di distanza diventa chiaro che il ritorno dell'attore sarebbe stato difficile. Quest'ultimo fatto \u00e8 un duro colpo per Gilliam; aveva speso due anni per trovare l'attore giusto per Don Chisciotte, pi\u00f9 altri sette mesi serviti a Jean Rochefort per imparare l'inglese.\nNonostante tutti gli sforzi, vari membri della produzione si licenziano e i legali dibattono sull'interpretazione di \"cause di forza maggiore\" (o \"atti divini\", come scritto nei documenti), entro le quali, secondo le assicurazioni, dovrebbero ricadere il nubifragio e le precarie condizioni di salute di Rochefort e che esenterebbe le stesse dal risarcire i produttori. La produzione viene cancellata, le compagnie di assicurazione si impossessano della sceneggiatura e risarciscono gli investitori della pellicola, con circa 15 milioni di dollari.\nNel 2002 Gilliam e i suoi investitori tentano di riottenere i diritti della sceneggiatura scritta dal regista. L'esito del loro tentativo rimane avvolto nel mistero.\nSequel.\nNel 2018 \"L'uomo che uccise Don Chisciotte\" vede finalmente la luce. Per testimoniare le ulteriori traversie affrontate dal film nel periodo dal 2002 alla data di uscita, nel marzo 2021 esce un trailer di un nuovo documentario, sequel del primo, diretto dagli stessi registi che affronta questi ulteriori 12 problematici anni. Il titolo del documentario \u00e8 \"He Dreams of Giants\"."}
{"id": "2855684", "revid": "701660", "url": "https://it.wikipedia.org/wiki?curid=2855684", "title": "Ipogeo di Vibia", "text": "L\u2019ipogeo di Vibia \u00e8 una catacomba di Roma di diritto privato, sull'antica via Appia, nel quartiere Appio-Latino.\nToponimo.\nIl nome del cimitero deriva dalla tomba pi\u00f9 famosa ivi presente. Al momento della sua riscoperta nell'Ottocento esso fu chiamato \"cimitero delle monachelle\", per la presenza di una pittura con sei personaggi velati.\nStoria.\nLa catacomba, ed in particolare l'ipogeo che le d\u00e0 il nome, fu scoperto per la prima volta dall'archeologo Giovanni Gaetano Bottari nella tenuta del \"Casale della Torretta\" sull'Appia antica; egli pubblic\u00f2 le pitture degli arcosoli nella sua opera \"Sculture e pitture sagre estratte dai cimiteri di Roma\" del 1754: queste pitture avevano la caratteristica di alludere a culti orientali non-cristiani legati al dio Sabazio e al dio Mitra, i cui culti si erano diffusi a Roma a partire dal II secolo.\nLa particolarit\u00e0 di queste pitture suscit\u00f2 un ampio dibattito nell'Ottocento, quando l'archeologo gesuita Giuseppe Marchi le riscopr\u00ec tra il 1842 ed il 1847. Fino a quel momento infatti nessun archeologo o studioso accettava l'idea che nello stesso cimitero potessero coesistere tombe cristiane con tombe pagane. Alla fine del secolo, lo studioso di archeologia cristiana Enrico Stevenson si rese conto che l'intero complesso sotterraneo era composto da pi\u00f9 ipogei privati, che erano stati collegati tra loro in epoche diverse. Infine, tra il 1951 ed il 1952, per conto della Pontificia commissione di archeologia sacra, il sacerdote Antonio Ferrua oper\u00f2 una serie di campagne di scavi che fecero luce su quello che per molti era ancora un vero e proprio mistero.\nIl complesso catacombale si dispone su tre livelli, di cui il pi\u00f9 antico \u00e8 quello che si trova pi\u00f9 in profondit\u00e0, dove \u00e8 situato l'ipogeo di Vibia, che d\u00e0 il nome all'intero complesso. La catacomba ebbe vita breve ed \u00e8 databile alla seconda met\u00e0 del IV secolo. Essa \u00e8 composta da otto distinti ipogei privati, ossia appartenenti a famiglie: non era dunque un cimitero comunitario cristiano come la maggior parte delle altre catacombe romane. Poich\u00e9 siamo in un'epoca in cui il cristianesimo non era l'unica religione dell'impero, ma coesisteva con altri culti, \u00e8 facilmente comprensibile che questa situazione socio-religiosa si rifletta anche nei cimiteri, soprattutto quelli privati: la sepoltura di membri di una stessa famiglia, o di famiglie imparentate tra loro, che appartenevano a culti diversi, spiega la presenza di tombe cristiane accanto a tombe pagane.\nDescrizione.\nL'arcosolio pi\u00f9 famoso, che d\u00e0 il nome all'intera catacomba, \u00e8 composto da una lunetta e da un sottarco:\nNei pressi dell'arcosolio di Vibia, vi sono altri due arcosoli, le cui scene dipinte fanno riferimento al culto misterico di Mitra: nel primo il personaggio principale \u00e8 un \"miles\", un soldato, defunto il cui nome ci \u00e8 sconosciuto; nel secondo, si trova la tomba di un certo Caricus e di un altro la cui iscrizione recita: \"M. Aurelio sacerdos dei Solis Invicti Mithrae\".\nDi particolare pregio, si possono notare nella catacomba altri due ambienti:"}
{"id": "2855685", "revid": "1543377", "url": "https://it.wikipedia.org/wiki?curid=2855685", "title": "Coit Tower", "text": "La Coit Tower \u00e8 una torre che si trova a San Francisco, California, Stati Uniti. Fu costruita tra 1933 e 1938 a Pioneer Park sulla cima Telegraph Hill con un lascito di Lillie Hitchcock Coit.\nContrariamente all'opinione comune la torre non fu progettata con l'intento di ricordare una lancia antincendio. Questa convinzione resiste in parte per l'affinit\u00e0 di Lillie Hitchcock Coit ai pompieri di San Francisco dell'epoca, in particolare con la Knickerbocker Engine Company Number 5. Bench\u00e9 gli architetti abbiano dichiarato di non avere in mente alcun progetto precedente, all'epoca in Europa nacquero centrali elettriche dagli intenti estetici che potrebbero essere viste come prototipi (ad esempio la Battersea Power Station).\nLa torre in stile \"Art d\u00e9co\", alta 64 metri in cemento armato non dipinto, fu progettata dagli architetti Arthur Brown, Jr. e Henry Howard con le pitture murali di 26 diversi artisti e numerosi assistenti.\nStoria.\nLa Coit Tower \u00e8 un monumento ai vigili del fuoco di San Francisco. Finanziata da Lillie Hitchcock Coit, una ricca signora che amava partecipare agli spegnimenti degli incendi dei primi anni della citt\u00e0, la torre venne completata in cinque anni. Prima del dicembre del 1866 non era presente una vera e propria stazione di pompieri e gli incendi, che scoppiavano regolarmente a causa degli edifici costruiti in legno, venivano spenti da diverse compagnie di pompieri volontari.\nLillie Coit era una dei pi\u00f9 eccentrici personaggi nella storia di North Beach e Telegraph Hill; fumava il sigaro e indossava i pantaloni molto tempo prima che queste fossero attivit\u00e0 socialmente accettabili per le donne del tempo. Giocatrice d'azzardo, spesso travestita da uomo per poter accedere ai tanti casin\u00f2 di North Beach per soli uomini, si dice che si fosse rasata la testa per poter meglio sistemarsi la parrucca.\nGrazie al patrimonio di Lillie il monumento venne finanziato, secondo le sue volont\u00e0, quattro anni dopo la sua morte avvenuta nel 1929. Aveva un rapporto speciale con i pompieri della citt\u00e0. A quindici anni vide i volontari della \"Knickerbocker Engine Co. No. 5\" impegnati in una chiamata per un incendio su Telegraph Hill in difficolt\u00e0 a causa della mancanza di personale. Gett\u00f2 a terra i libri di scuola e si lanci\u00f2 ad aiutarli, richiamando anche i passanti per agevolare la salita del carro antincendio su per la collina. Dopo questo accadimento, Lillie divenne la mascotte della \"Engine Co.\" e i suoi genitori riuscivano a malapena a impedirle di entrare in azione al suono di ogni campana antincendio. Nonostante ci\u00f2 partecip\u00f2 a diverse uscite della \"Knickerbocker Engine Co. 5\", specialmente in occasione di parate e celebrazioni alle quali partecipava la \"Engine Co.\". Lillie venne quindi riconosciuta, dalla giovinezza alla maturit\u00e0, come un pompiere onorario.\nNel testamento aveva disposto che un terzo del patrimonio \"venisse speso in un modo opportuno per abbellire la citt\u00e0 che ho sempre amato\".\nDue monumenti sono stati costruiti alla sua memoria. Uno \u00e8 la Coit Tower e l'altro \u00e8 una scultura di tre pompieri che portano a braccia una donna. Lillie \u00e8 oggi la patrona dei vigili del fuoco di San Francisco.\nPitture murali.\nI murali della Coit Tower sono stati eseguiti sotto gli auspici della Public Works of Art Project, il primo programma federale di occupazione degli artisti finanziato durante il New Deal. Ralph Stackpole and Bernard Zakheim si proposero con successo alla commissione nel 1933 e supervisionarono i muralisti, in gran parte universitari e studenti della California School of Fine Arts (CSFA), come Maxine Albro, Victor Arnautoff, Ray Bertrand, Rinaldo Cuneo, Mallette Harold Dean, Clifford Wight, Edith Hamlin, George Harris, Robert B. Howard, Otis Oldfield, Suzanne Scheuer, Hebe Daum and Frede Vidar.\nDopo la distruzione del murale di Diego Rivera, \"Man at the Crossroads\", da parte dei patrocinatori del Rockefeller Center a causa di un ritratto di Lenin dipinto nel murale, gli artisti della Coit Tower protestarono con picchetti attorno alla torre. La solidariet\u00e0 per Rivera port\u00f2 alcuni artisti ad incorporare nei loro lavori idee di sinistra. \"The library\" di Bernard Zakheim illustra il suo collega artista John Langley Howard accartocciare un giornale nella sua sinistra appena raggiunge, con la destra, una copia sullo scaffale de \"Il Capitale\" di Karl Marx e Stackpole viene dipinto mentre legge un titolo di giornale che annuncia la distruzione del murale di Rivera; \"City Life\" di Victor Arnautoff include i periodici \"The New Masses\" e \"The Daily Worker\" nell'espositore di giornali dipinto nella scena; Il murale di John Langley Howard illustra una \"Marcia del Lavoro\" etnicamente varia mostrando una famiglia indigente cercare oro mentre una famiglia ricca osserva; \"Industries of California\" di Stackpole venne disegnato sulla stessa linea, riprendendo uno studio originario del distrutto \"Man at the Crossroads\".\nDue murali sono panorami della baia di San Francisco. Molti murali sono eseguiti usando la tecnica dell'affresco; le eccezioni sono un murale in tempera all'uovo (al piano superiore, nell'ultima stanza decorata) e i lavori nell'androne dell'ascensore che sono olio su tela. Mentre la maggior parte dei murale sono stati restaurati, una piccola parte \u00e8 stata protetta da uno strato di resina epossidica.\nLa maggior parte dei murali sono aperti gratuitamente al pubblico durante le ore di apertura, anche se sono in corso trattative da parte del Recreation and Parks Department of San Francisco per mettere a pagamento l'ingresso al murale della rotonda. I murali della scala a chiocciola, normalmente chiusa al pubblico, sono aperti al pubblico il sabato mattina alle 11:00 con un tour gratuito delle guide della citt\u00e0 di San Francisco.\nPanorama.\nLa torre, sulla cima di Telegraph Hill nel Pioneer Park di San Francisco, offre la possibilit\u00e0 di godere di suggestive viste sulla citt\u00e0, con il Golden Gate Bridge, il San Francisco Maritime National Historical Park (\"Aquatic Park\"), Alcatraz, Pier 39, Angel Island, Treasure Island, il Bay Bridge, Russian Hill, il Financial District, Lombard Street e Nob Hill."}
{"id": "2855690", "revid": "1318658", "url": "https://it.wikipedia.org/wiki?curid=2855690", "title": "Sollazzi Regi", "text": "I Sollazzi Regi sono un circuito di palazzi, con annessi parchi, della corte normanna situati intorno a Palermo, e contengono il Genoardo, la Zisa, il Palazzo della Cuba, il Palazzo della Favara e la Cubula.\nI giardini del Paradiso.\nNuovo concetto di giardino.\nL'architettura palaziale normanna dei secoli XI-XII, costruita dagli Altavilla di Sicilia mostra una evidente matrice tipologica e tecnologica islamica. A differenza dei castelli, i palazzi extra urbani dei re di Sicilia non possedevano le caratteristiche difensive dei palazzi normanni continentali, essendo invece composti da spazi aperti con vasti giardini che richiamavano il Paradiso Terrestre. Scrisse Amato da Montecassino:\nDa notare il linguaggio franco \u2013 latino, con il quale si esprimeva il monaco-cronista al seguito dei conquistatori normanni, probabilmente simile a quello parlato in seguito, dai normanni in Sicilia. Da queste preesistenze, e dalla meraviglia suscitata nei conquistatori nasce sicuramente il nuovo concetto di parco che si sarebbe ben presto trasformato nell\u2019aulico e simbolico giardino islamico, con l'annessa specifica architettura palaziale.\nL'architettura dei \"Solatia\" (luoghi di delizie) fu quindi riproposta alla corte dei re normanni di Sicilia, sotto forma di complessi sistemi di giardini, fontane, laghetti artificiali, palazzi, padiglioni, i cui modelli erano ispirati alle pi\u00f9 sofisticate tipologie dell'architettura islamica, mutuati a sua volte dal mondo mesopotamico, bizantino e sasanide.\nI \"solatia\" normanni di Palermo furono celebrati e conosciuti in tutto il mondo di allora, non solo dai poeti alla corte sicula, ma anche dai cronisti-viaggiatori arabi che visitarono Palermo tra i secoli XI e XII. Tra questi ricordiamo Ibn Jubayr pellegrino che nel Dicembre del 1184, visitando Palermo, paragon\u00f2 i giardini e i palazzi che circondavano la citt\u00e0 alle perle d'una collana sfavillante al collo d'una fanciulla opulenta.\nI due periodi costruttivi.\nPer questa architettura, possono distinguersi due periodi principali: il primo durante il regno di Ruggero (1130-1154) ed il secondo, durante il regno dei due Guglielmi (1154 1189). Del periodo ruggeriano, nel quale s'annoverano alcune tipologie estensive, prettamente islamiche, ci sono pervenuti due edifici, peraltro ricordati dai cronisti latini dell'epoca: il palazzo di Maredolce alla Fawara ed il palazzo del Parco, nell'odierno territorio d'Altofonte. Entrambi gli edifici possono datarsi intorno alla met\u00e0 dell'XI secolo.\nNel periodo dei due Guglielmi, sono invece adottate, delle tipologie a sviluppo verticale, nelle quali, pur rimanendo evidenti le matrici orientali si pu\u00f2 distinguere lo slancio tipicamente occidentale delle fabbriche normanne.\nDurante l'ultimo periodo del suo regno, Guglielmo I (1154-1166), inizi\u00f2 la costruzione della Zisa, edificio che fu ultimato da suo figlio, Guglielmo II (1166-1189).\nGuglielmo II detto il buono, nel 1180 fece edificare il palazzo della Cuba, cos\u00ec come \u00e8 ricordato dall'epigrafe intagliata sul coronamento dello stesso edificio, (decifrata nell'Ottocento da Michele Amari). Allo stesso Guglielmo, alcuni storici, attribuiscono altri tre edifici: la Cubula, la Cuba Soprana e l\u2019Uscibene, ma ad un esame pi\u00f9 approfondito dei caratteri stilistici, la datazione di questi ultimi due palazzi, sembra essere anteriore.\nStrettamente connessa all'architettura palaziale era, come prima accennato, l'arte dei giardini, nei quali l'acqua, simbolo immutabile della vita e dell'eternit\u00e0, scorreva perennemente lungo reti di canali a cielo aperto, le cui raffinate geometrie, erano intervallate da fontane e conche a pavimento da dove l'acqua, provenendo dalle sale del palazzo, fluiva all'esterno, attraversando giardini profumati di zagara e arance, talvolta scomparendo, per poi sgorgare all'interno di piccoli chioschi a cupola.\nQueste realizzazioni, a volte anche complesse, avevano il compito di creare degli ambienti confortevoli e favorirne una naturale termoregolazione ai Califfi ed alla loro corte, (in questo caso per i sovrani siculo-normanni). I Normanni di Sicilia, adottarono e svilupparono queste architetture in misura e variet\u00e0 tipologiche probabilmente inusuali, anche per il precedente periodo della dominazione islamica dell'Isola, del quale ci \u00e8 pervenuto pressoch\u00e9 integro solo il complesso dei bagni termali di Cefal\u00e0 Diana.\nDurante il periodo ruggeriano (probabilmente anche prima), furono realizzati alcuni bacini artificiali l\u00e0 dove particolari situazioni orografiche permettevano di irreggimentare ed utilizzare le acque provenienti da sorgenti vicine. \u00c8 questo il caso del lago di Maredolce, scavato nei pressi dell'antica omonima, sorgente della Favara; nonch\u00e9 del bacino del Biviere, presso l'antico sito della Moharda ad Altofonte dove, per mezzo di un grande argine in muratura, rivestito di cocciopesto, erano parzialmente trattenute, all'interno di una vallata, le acque di un torrente.\nDurante il periodo successivo, parallelamente allo sviluppo delle strutture palaziali, i laghi artificiali e le peschiere furono geometricamente e formalmente legate ai solatia, secondo progetti unitari, che come alla Zisa ed alla Cuba, potevano anche prescindere dalle particolari esigenze orografiche e dalla presenza di sorgenti limitrofe. La captazione delle acque, il loro sollevamento e la distribuzione, anche a pressione, non costituivano certo un problema per gli esperti tecnici arabi, le cui opere d'ingegneria idraulica, sia di superficie che di sottosuolo, sono oggi oggetto di studio.\nI rapporto del palazzo con il suo lago poteva, come nel caso della Cuba, assumere un aspetto fiabesco, poich\u00e9 l'edificio era immerso nello specchio d'acqua, per circa un terzo, con la parte basamentale protetta, da un adeguato strato d'intonaco idraulico rosso, ottenuto con una miscela di malta di calce e cocciopesto. A questa malta era spesso miscelata della cenere, secondo un'usanza riscontrata anche in certe residenze estive dei califfi Ommayyadi in Transgiordania.\nLe opere palaziali di Ruggero II furono ammirate sin dalla loro edificazione, dai cronisti dell\u2019epoca tra cui Romualdo Guarna medico ed arcivescovo di Salerno vissuto per molto tempo alla corte di Palermo, quale consigliere politico dei due Guglielmi. Nel suo \"Chronicon sive Annales\", Romualdo definisce \u201cmagnifiche\u201d le costruzioni volute da Re Ruggero, soffermandosi a descrivere la realizzazione del lago di Maredolce (Fawara), egli scrisse: \u00ab\"\u2026terra multa fossa pariter et affossa, pulchrum fecit vivarium\u2026\"\u00bb e dell'annesso palazzo: \u00ab\"\u2026fecit etiam \u2026 pulchrum satis et, speciosum, edificare palatium\u2026\"\u00bb nonch\u00e9 del contiguo Parco Estivo \u00ab\"\u2026quosdam autem montes et memora quae sunt circa Panormum muro fecit lapideo circumcludi et parcum deliciosum, satis et amoenum diversis arboribus insitum et plantatum construi iussit, et in eo damas capreolos porcos silvestres iussit includi. Fecit et in hoc parco palatium ad quod aquam de fonte lucidissimo per conductus subterraneos iussit adduci\u2026\"\u00bb La descrizione puntuale dei lavori cantieristici, non lascia molto spazio alle suggestive ipotesi che considerano i due palazzi costruiti dagli Emiri e successivamente restaurati dai Normanni; anche se non si pu\u00f2 escludere che questi siti fossero gi\u00e0 sede di altre costruzioni di minore importanza.\n\u00c8 fuor di dubbio che le matrici architettoniche dei due edifici siano islamiche ed entrambe riconducibili ad alcune costruzioni fatimite del Cairo (come la Moschea di Ibn Toulun) e di Susa (Ribat), complessi nei quali, oltre ad alcune caratteristiche architettoniche come gli abachi, i capitelli, gli archi ogivali e i pulvini slanciati sono riscontrabili delle disposizioni planimetriche centrali, con fontana e chioschetto cupolato, attorno ai quali si sviluppa un cortile quadrato, magari perimetrato da un portico scandito da colonnati.\nI palazzi.\nNel XII secolo le costruzioni religiose e le architetture palatine siciliane mostrano dei caratteri tipologici normanni e bizantini con l'integrazione di modelli islamici. I cerimoniali e i costumi erano d'ispirazione bizantina, cos\u00ec come la stessa reggia, i palazzi e i giardini reali, dovevano soddisfare precise esigenze celebrative, volte a stupire, ed in qualche modo intimorire, sia gli ambasciatori e i dignitari europei, che quelli islamici e bizantini, ma anche i viaggiatori e i pellegrini che da ogni parte del mondo transitavano a Palermo.\nQuesta sontuosit\u00e0 non faceva parte, delle tradizioni architettoniche normanne, le dimore nobiliari normanne nella seconda met\u00e0 del XII secolo, erano in genere costituite da alte e robuste muraglie poligonali (precedute da fossati), all'interno delle quali si trovava il dongione ed un palazzo, adibito a residenza del principe, composto di un'aula, nella quale questi si riuniva con la sua corte, e tramezzato sul fondo in modo da ricavare la camara, (il talamo, o il cubiculum) che costituiva il suo appartamento privato. Limitrofi all'aula, sorgevano: la Cappella del palazzo e talvolta anche alcuni fabbricati amministrativi, nonch\u00e9 la casa del falconiere. La sala detta dello \"scacchiere\" (\u00c9chiquier) \u00e8 forse la pi\u00f9 famosa tra le aule normanne, costruita all'interno del castello di Caen nel 1106 dal principe Enrico Beauclerc.\nCostruzioni come il castello di Rochester nel Kent e la Torre Bianca di Londra (realizzate alla fine dell'XI secolo dal vescovo architetto Gundulf di Rochester), testimoniano inoltre, l'estrema perizia ed esperienza che i costruttori anglo-normanni avevano acquisito nel campo delle strutture architettoniche caratterizzate da un preminente sviluppo verticale, cos\u00ec come lo \u00e8 la Zisa di Palermo.\nLa Zisa.\nIl Palazzo della Zisa iniziato per volere di Guglielmo I ed ultimato dal figlio Guglielmo II, \u00e8 chiaramente ispirato a modelli islamici, in particolare dai fatimiti dell'Ifriqya, quali il palazzo della Qal'a dei Beni Ammad gi\u00e0 residenza del Madi, od il palazzo Zirita di al Ashir.\nLa Zisa si sviluppa su tre livelli e richiama per la funzionalit\u00e0 climatica alcune tecniche costruttive egiziane e mesopotamiche. Il palazzo \u00e8 stato progettato in modo da assicurare al suo interno la circolazione continua di correnti d'aria raffrescate ed umidificate. Al centro di un laghetto, sorgeva un padiglione cupolato dal quale le dame potevano dilettarsi a pescare.\nContigui al palazzo si trovano i ruderi di una costruzione termale, vi si distinguono chiaramente un ipocausto ed alcune suspensure: tracce di impianti termali esistevano fino al XVII secolo anche nel vicino solatium della Fawara o a Maredolce.\nAl di l\u00e0 delle connotazioni d'origine islamiche e bizantine, bisogna tuttavia osservare che nelle dimensioni e nelle proporzioni, de La Cuba e della Zisa, cos\u00ec come in altri monumenti eretti in Sicilia tra la fine dell'XI ed il XII secolo, \u00e8 riconoscibile un'inconfondibile impronta normanna, soprattutto negli esterni e nelle apparecchiature murarie che denunciano uno slancio verticale, misto ad una particolare forza e grandezza, caratteristiche tipiche dell'architettura anglo-normanna.\nElementi, peraltro evidenziati sin dall'Ottocento dall'Architetto\u00a0\u2013 Archeologo francese \nUno splendido palazzo che regala ai visitatori pi\u00f9 attenti una chiave di lettura basata sulla nascita di un nuovo pensiero siciliano, che s'innest\u00f2 autonomamente (come il Mud\u00e9jar spagnolo) nel panorama storico del tempo, anticipando, oltre all'architettura gotica i fermenti del Rinascimento."}
{"id": "2855698", "revid": "2039709", "url": "https://it.wikipedia.org/wiki?curid=2855698", "title": "Massa e Cozzile", "text": "Massa e Cozzile \u00e8 un comune italiano sparso di abitanti della provincia di Pistoia in Toscana. Gemellato col comune Judenburg in Austria.\nGeografia fisica.\nIl comune si trova nella parte centrale della Valdinievole e occupa per lo pi\u00f9 un territorio collinare.\nComprende i borghi di Massa, Cozzile, Vacchereccia, Le Molina e Vangile. Nella parte pianeggiante sorgono i centri di Margine Coperta (attuale capoluogo comunale), Bruceto, Traversagna e Biscolla.\nSi tratta di insediamenti di sviluppo relativamente recente dove per\u00f2 \u00e8 concentrata gran parte della popolazione del Comune.\nMassa dista 5 chilometri dal centro di Montecatini Terme. \u00c8 un bel borgo medioevale di 300 abitanti a 223 metri sul livello del mare. \u00c8 circondato da uliveti e castagneti e gode di un clima mite in tutte le stagioni.\nCozzile, a tre chilometri di distanza, \u00e8 noto per il suo castello ben conservato. Dalla sua posizione altimetrica, nelle giornate particolarmente limpide, si possono vedere tutte le dieci province della Toscana.\nDalla passeggiata di 'Sottolemura', Massa offre un suggestivo panorama della Valdinievole, con la citt\u00e0 di Montecatini a sud e i borghi di Colle e Buggiano a est. A sud-est \u00e8 visibile la catena dei Monti pisani, con il Monte Serra che nelle giornate di sole assicura tramonti degni di un quadro.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 733 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nAll'interno del territorio comunale di Massa e Cozzile si contano cinque frazioni:\nAltre localit\u00e0 del territorio.\nAltre localit\u00e0 ufficialmente riconosciute nello statuto del comune sono i nuclei abitati di Biscolla e Mortineto. Tra le altre localit\u00e0 minori si ricordano quelle di Croci, Le Molina, Mazzalucchio, Passerine, Tomboli, Tregiaie, Tregiaiole, Vacchereccia, Bruceto.\nInfrastrutture e trasporti.\nMassa e Cozzile \u00e8 collegata a Pistoia mediante autocorse CTT Nord che transitano sulla ex strada statale 435 Lucchese.\nFino al 1938 la localit\u00e0 era attraversata dalla tranvia Lucca-Monsummano, che svolgeva servizio passeggeri e merci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2855699", "revid": "701660", "url": "https://it.wikipedia.org/wiki?curid=2855699", "title": "Catacombe di Vigna Randanini", "text": "Le catacombe ebraiche di Vigna Randanini si trovano nel fianco di una collina fra la Via Appia Antica e la Via Appia Pignatelli.\nQueste catacombe, scoperte nel 1859, riutilizzarono un edificio pagano, a cui fu aggiunta una copertura a volta ed una pavimentazione musiva con tessere bianche e nere.\nL'ipogeo \u00e8 costituito da due gallerie principali, divise in varie diramazioni. Vi si trovano loculi scavati nelle pareti, cubicoli con arcosoli ed alcuni sepolcri a forno (\"kokhim\").\nLe catacombe hanno un sistema di gallerie e cunicoli che si estendono su un'area di 18.000 m\u00b2. Le gallerie, piuttosto larghe, si trovano a una profondit\u00e0 di circa 10 m e si sviluppano per una lunghezza complessiva di circa 700 m, oggi in parte percorribili a piedi. Indicare una datazione precisa per queste catacombe \u00e8 molto difficile, ma le pitture e i resti rinvenuti si collocano tra la fine del II e il IV secolo d.C.\nAll'interno sono state scoperte 195 iscrizioni in greco e latino, alcune sono incise su lastre di marmo, altre dipinte o graffite sulla malta. La grafia \u00e8 poco curata, con imprecisioni ortografiche e grammaticali che in parte possono essere attribuite ad errori dell'incisore. Al momento della scoperta molte epigrafi erano nel terreno di riporto e in stato frammentario, il patrimonio epigrafico doveva essere originariamente pi\u00f9 copioso. La catacomba infatti sub\u00ec un costante spoglio del proprio arredo gi\u00e0 in epoca antica e in seguito dopo il ritrovamento avvenuto nel 1859 durante la seconda guerra mondiale quando le gallerie vennero usate come rifugio. \nNella galleria principale dove oltre al cubicolo della Menorah datato alla fine del III secolo d.C., troviamo il cubicolo delle Palme, cos\u00ec chiamato per la presenza ai quattro angoli della raffigurazione di palme da datteri, motivo ornamentale nella Diaspora. Le pareti sono occupate dai loculi che hanno parzialmente distrutto la ricca decorazione datata tra la fine del III e l'inizio del IV secolo d.C. In un'altra area della catacomba si trova il cubicolo dei Pegasi, con ogni probabilit\u00e0 un ipogeo pagano inglobato successivamente nella necropoli ebraica. I colori utilizzati negli affreschi delle pareti sono il rosso cinabro, il verde e il marrone. Al centro della volta troviamo una Nike alata, personificazione della vittoria, che impugna con la mano sinistra un ramo di palma e con la mano destra una corona di alloro che tende verso un giovane."}
{"id": "2855704", "revid": "38120", "url": "https://it.wikipedia.org/wiki?curid=2855704", "title": "Paolo W. Tamburella", "text": ""}
{"id": "2855706", "revid": "1942768", "url": "https://it.wikipedia.org/wiki?curid=2855706", "title": "Tiny Core Linux", "text": "Tiny Core Linux \u00e8 una mini-distribuzione Linux strutturata in soli 10MB. Tiny Core a differenza di altre distribuzioni Linux di piccole dimensioni, presenta delle caratteristiche innovative. Il core della distribuzione gira per intero in RAM e ha un tempo di boot estremamente ridotto. I componenti principali del sistema sono un Kernel Linux 3.0, BusyBox, Tiny X, Fltk (Fast Light ToolKit).\nUna barra delle applicazioni in stile macOS spicca come elemento di discontinuit\u00e0 rispetto a quelle tradizionali di GNOME e KDE. La distribuzione base non presenta nessuna applicazione utente ad eccezione di un browser che consente di accedere alla repository online delle estensioni.\nLe estensioni sono file compressi (vedi Compressione dei dati) di tipo squashfs.\nNavigando l'archivio \u00e8 possibile selezionare le applicazioni da utilizzare e installarle secondo uno dei 3 metodi proposti.\nInstallazione estensioni.\nEsiste anche un modo ibrido di operare: Local/Install: installa le estensioni in una partizione Linux o un loop back file contenente la cartella /usr/local. Le estensioni che supportano questa modalit\u00e0 sono marcate come compatibili PPI nei loro .info file. L'obiettivo di Tiny Core \u00e8 quello di essere un sistema Linux usabile in tutti i contesti, da quelli di \u201camministrazione e recovery\u201d a quelli di normale produttivit\u00e0 \u201cdesktop environment\u201d. Le piattaforme hardware gestite da questa distribuzione sono la maggior parte di quelle ad oggi esistenti nel mondo dei computer desktop, dei notebook e dei netbook.\nTraduzione italiana.\nNel repository ufficiale \u00e8 disponibile l'estensione base-locale che contiene le traduzione delle interfacce grafiche."}
{"id": "2855707", "revid": "729019", "url": "https://it.wikipedia.org/wiki?curid=2855707", "title": "Centrale nucleare di Tianwan", "text": "La centrale nucleare di Tianwan \u00e8 una centrale nucleare cinese situata presso la citt\u00e0 di Lianyungang, nella provincia del Jiangsu. La centrale sar\u00e0 alla fine composta da 4 reattori VVER1000, 2 CNP1000 e 2 VVER1200.\nDal marzo 2010 la produzione del carburante \u00e8 stata trasferita in Cina, come parte integrante del contratto per la fornitura del reattore. L'espansione del sito ed il passaggio di consegne per la fornitura del carburante \u00e8 parte integrante del programma di espansione della AtomStroyExport in Cina."}
{"id": "2855717", "revid": "125790819", "url": "https://it.wikipedia.org/wiki?curid=2855717", "title": "Guidobaldo da Montefeltro", "text": "Biografia.\nFiglio di Federico da Montefeltro e di Battista Sforza, assunse il dominio di Urbino alla morte del padre in momenti di grande incertezza politica alla sola et\u00e0 di dieci anni, guidato e assistito dallo zio paterno, il conte Ottaviano Ubaldini, nominato suo tutore, e dal fratello Antonio da Montefeltro. Il 1\u00ba maggio 1483 fu nominato Capitano Generale degli eserciti della lega tra il re di Napoli e il duca di Milano. Ebbe qualche divergenza con il pontefice a proposito del Castello di Petroia, ma le ripian\u00f2 subito e gi\u00e0 al tempo della congiura dei baroni milit\u00f2 per la Chiesa contro il regno di Napoli, divenendo uno degli alleati pi\u00f9 fedeli del papa.\nFu al soldo del papa Alessandro VI durante l'infausta discesa in Italia di Carlo VIII e la caduta del regno di Napoli (21 febbraio 1495). In seguito marci\u00f2 contro lo stesso re francese militando per la Serenissima.\nAcquisita in tutta Italia la fama di valente capitano, fu chiamato dai fiorentini contro Pisa, ma non ebbe fortuna in questa guerra per l'abilit\u00e0 strategica del suo avversario Lucio Malvezzi.\nNella battaglia di Valerano fu fatto prigioniero da Battista Tosi, che militava nelle file degli Orsini.\nQuando il duca Valentino si diede all'occupazione della Romagna, Imola e Forl\u00ec le citt\u00e0 di Caterina Sforza caddero l'una dopo l'altra. Guidobaldo abbandon\u00f2 in tutta fretta il ducato invaso da nord, per salvarsi la vita, rifugiandosi prima a Ravenna, poi a Mantova.\nIl duca non pot\u00e9 tornare a Urbino se non quando sal\u00ec al soglio pontificio il papa Giulio II, essendo pienamente reintegrato nei suoi possessi dal Pontefice che entr\u00f2 solennemente insieme a lui nel Ducato, passando di citt\u00e0 in citt\u00e0. Da \"Vita di Guidobaldo\" pag 132\"...Cominciando, pertanto il Duca a respirare, mostrandosi ricordevole de' beneficj, e grato a coloro che ne' casi sinistri, non solo non lo avevano abbandonato, ma s'erano esposti ai pericoli e alle fatiche per lui, don\u00f2 a Ghiriaco Palamedi (Ciriaco Palamidessi) dal Borgo San Sepolcro, capitano e servitore fedele, ed esperimentato in pace ed in guerra, le possessioni che erano state del conte Ugolino, diedogli pregio di nobilt\u00e0, e fecelo conte della Metola;...(diploma 15/ottobre/1507)\". Venne nominato dal papa anche Capitano Generale e Gonfaloniere di Santa Romana Chiesa, ruoli gi\u00e0 ricoperti dal padre Federico.\nA soli trentasei anni soccombette alla gotta che lo aveva lungamente tormentato e mor\u00ec nell'aprile del 1508. La salma fu portata solennemente a Urbino e sepolta nella chiesa di San Bernardino, il mausoleo ducale, accanto a quella di suo padre Federico. Con la morte di Guidobaldo si estinse la discendenza dei da Montefeltro e Francesco Maria I Della Rovere divenne duca e signore di Urbino.\nDiscendenza.\nGuidobaldo l'11 febbraio 1488 spos\u00f2 la diciassettenne Elisabetta Gonzaga, figlia di Federico I Gonzaga, marchese di Mantova. La coppia non ebbe figli."}
{"id": "2855718", "revid": "200568", "url": "https://it.wikipedia.org/wiki?curid=2855718", "title": "Negozio di vicinato", "text": "In Italia si indica con il termine negozio di vicinato o esercizio di vicinato un punto vendita al dettaglio con superficie di vendita (alla quale ha accesso la clientela) non superiore ai 150\u00a0m\u00b2 nei comuni con popolazione residente inferiore a 10.000 abitanti oppure a 250\u00a0m\u00b2 in quelli con popolazione superiore ai 10.000 abitanti.\nTale categoria \u00e8 costituita da tradizionali negozi di quartiere del settore alimentare o non alimentare, parzialmente a libero servizio, o da negozi affiliati a un'insegna della grande distribuzione organizzata. In tal modo questi ultimi tipi di punti vendita puntano sia sulla qualit\u00e0 del servizio e sulla familiarit\u00e0 con la clientela tipici dei negozi tradizionali che sui vantaggi derivanti dall'appartenenza a una catena."}
{"id": "2855720", "revid": "287204", "url": "https://it.wikipedia.org/wiki?curid=2855720", "title": "Filippo De Ferrari", "text": "Biografia.\nFilippo De Ferrari (in seguito trasform\u00f2 il nome in Philippe de La Renoti\u00e8re von Ferrary) fu uno dei pi\u00f9 grandi filatelisti della storia. \nNacque a Parigi nella casa in Rue d'Astorg, che era la residenza parigina dei suoi genitori - Raffaele De Ferrari e Maria Brignole Sale, duchi di Galliera, nobili di Genova - . Allo stato civile francese venne denunciato come \"Louis-Philippe Antoine-Marie Augustin Raoul de Ferrari\". \nFilippo fu il maschio secondogenito e nacque tre anni dopo la morte, avvenuta a 16 anni, del primogenito Andrea. Sin da ragazzo rivel\u00f2 un carattere difficile, chiuso e ribelle, che lo port\u00f2, ancora adolescente, a distaccarsi affettivamente dalla famiglia, della quale non sopportava i rigidi principi educativi; il suo equilibrio fu anche minato dal comportamento della madre, rimasta sconvolta dalla morte prematura del suo adorato Andrea. Si fece allestire un grande appartamento separato dal resto della casa, al pianterreno dell'H\u00f4tel Matignon, che rest\u00f2 poi la sua abitazione principale per tutta la vita.\nMentre, soprattutto negli anni del Secondo Impero, fino al 1867, in Francia si svilupp\u00f2 un grande fermento industriale e finanziario, che permise al padre Raffaele di moltiplicare le proprie gi\u00e0 grandi ricchezze, Filippo si rifiut\u00f2 testardamente di dedicarsi agli affari e addirittura nel 1871 si schier\u00f2 con i comunardi che organizzarono la grande sollevazione di Parigi, che colp\u00ec molto il fragile Filippo con la sua violenza spesso gratuita. \nI genitori cercarono sempre di mascherare il grave dissenso del giovane figlio ribelle, ma nulla poterono per impedire che Filippo rinunciasse alla cittadinanza italiana in favore di quella francese e che si facesse adottare da un ufficiale austriaco, tal Emanuel de La Renoti\u00e8re, Conte di Kriegsfeld, cos\u00ec da poter aggiungere al proprio cognome \u201cFerrari\u201d (che francesizz\u00f2 in \u201cFerrary\u201d) un ulteriore \u201cde La Renoti\u00e8re\u201d.\nPreso atto di questo definitivo distacco, i Duchi di Galliera assegnarono un enorme appannaggio al figlio, ma decisero di dedicare la gran parte del loro immenso patrimonio a opere di filantropia, soprattutto verso la citt\u00e0 e i cittadini di Genova. Dopo la morte del marito Raffaele, avvenuta nel 1876, la Duchessa di Galliera, dispose di destinare all'Austria l'H\u00f4tel Matignon, che divent\u00f2 la sede dell'ambasciata dell'Impero austro-ungarico in Francia, con la clausola che il figlio Filippo potesse restare nella sua residenza occupando il padiglione a destra della portineria, dove infatti sarebbe vissuto fino al 1914.\nFilippo, dopo la morte del padre adottivo, continuando a rivelare la sua inquietudine interiore, assunse la cittadinanza austriaca e sub\u00ec quindi tutti i contraccolpi della prima guerra mondiale. Viaggi\u00f2 molto, soprattutto alla ricerca di rarit\u00e0 filateliche e, alla fine, poco prima di morire, chiese e ottenne la cittadinanza svizzera. Si spense a Losanna nel 1917, ancora celibe e . Lasci\u00f2 tutti i suoi averi, costituiti soprattutto dalla gigantesca collezione di francobolli, al Museo Postale di Berlino. La decisione di lasciare la collezione al Museo Postale di Berlino non venne per\u00f2 rispettata dal governo francese che fece sequestrare i francobolli per venderli in asta pubblica.\nLa passione per la filatelia.\nGi\u00e0 negli anni della sua infanzia, caratterizzata da una salute fragile, inizi\u00f2 a dedicarsi alla raccolta dei francobolli, anche come distrazione dai gravi eventi (le sconfitte degli austriaci contro Vittorio Emanuele II e Napoleone III a Magenta e Solferino) che influenzarono molto la sua crescita. A un giornalista che nel 1900 gli chiese della sua passione, Filippo rispose di aver iniziato la collezione di francobolli a dieci anni, quando trascorse un periodo in Germania, raccogliendo la serie di Hannover, con la testa del Re.\nNel 1863, a soli 13 anni, incontr\u00f2 uno dei pi\u00f9 grandi commercianti filatelici del tempo, il parigino Pierre Mah\u00e9, che, insieme allo studioso J.B. Moens, furono i precettori di Filippo, indirizzandolo verso la filatelia. Con i propri grandissimi mezzi finanziari, e coltivando quasi esclusivamente la passione per i francobolli, De Ferrari mise insieme la pi\u00f9 straordinaria raccolta filatelica privata che la storia abbia conosciuto, superata forse solo dalla collezione della Corona d'Inghilterra.\nLa sede adibita alla conservazione dei francobolli fu fissata in tre stanze del Palazzo Galliera. Le stanze erano rivestite di scaffalature divise in reparti, ogni reparto conteneva un fascio di fogli di cartoncino e in ogni foglio erano applicate due file di francobolli corredati da una sommaria descrizione. Mah\u00e8 riceveva ogni luned\u00ec 50.000 franchi che dovevano servire agli acquisti filatelici, dunque ogni sette giorni la collezione si ampliava fino a raggiungere cifre impensabili. \nFerrari non amava le lettere, i fogli interi o i blocchi di francobolli: la sua passione era rivolta principalmente ai valori singoli sia nuovi che usati. Nella sua collezione erano presenti anche molti falsi che, in base a varie testimonianze, erano stati acquistati a ragion veduta per motivi di studio o per scopi di beneficenza.\nFerrari fece rilevare le raccolte di molti noti filatelisti dell'epoca: Sir Daniel Cooper, il barone Athur de Rothschild, il giudice Philbrick, ecc.\nNel 1880 dal commerciante Thomas Ridpath di Liverpool riusc\u00ec a comprare uno dei francobolli pi\u00f9 rari: l'esemplare da 1 centesimo della Guiana Britannica, nero su fondo magentapagandolo 150 sterline. \nLa sua collezione fu dispersa attraverso una serie di aste pubbliche che si svolsero tra il 1921 e il 1925. Prima del loro inizio la ditta Stanley Gibbons si era offerta di acquistare in blocco il patrimonio per una somma di 12.000.000 di franchi, ma l'offerta venne respinta e il realizzo effettivo fu di 26.482.964 franchi."}
{"id": "2855721", "revid": "196390", "url": "https://it.wikipedia.org/wiki?curid=2855721", "title": "Aerospatiale-Matra", "text": ""}
{"id": "2855722", "revid": "121575556", "url": "https://it.wikipedia.org/wiki?curid=2855722", "title": "Brad Falchuk", "text": "Carriera.\nLa carriera di Brad Falchuk in televisione \u00e8 iniziata come scrittore di \"Mutant X\" (2001), \"Earth: Final Conflict\" (2001-2002) e \"Veritas\". Nel 2003 \u00e8 stato assunto a lavorare sulla prima stagione di Nip/Tuck , dove ha formato uno stretto legame con il creatore dello show, Ryan Murphy. Falchuk e Murphy hanno poi scritto l'episodio pilota di \"Pretty/Handsome\", incentrato su di un ginecologo transessuale, che la rete FX ha acquistato nel 2008, ma da cui non \u00e8 stata tratta alcuna serie.\nDopo Falchuk e Murphy hanno cominciato a cercare il loro prossimo progetto e ha deciso di concentrarsi su un argomento pi\u00f9 leggero. Hanno collaborato con Ian Brennan, che aveva scritto una sceneggiatura su cori di High School. Erano a un passo da creare la serie televisiva \"Glee\" per la Fox Broadcasting Company, che ha debuttato nel 2009. Falchuk, Murphy e Brennan ha ricevuto due Writers Guild of America Award nomination per Best Comedy Series e Best New Series. Dopo il successo precoce di \"Glee\", Falchuk ha firmato un biennale, con il 20th Century Fox Television, che comporter\u00e0 ulteriori lavori su \"Glee\", nonch\u00e9 lo sviluppo di altri progetti per lo studio. Nel 2018, insieme a Ryan Murphy e Tim Minear, Brad Falchuk ha iniziato la produzione della serie TV \"9-1-1\"."}
{"id": "2855723", "revid": "196390", "url": "https://it.wikipedia.org/wiki?curid=2855723", "title": "EADS-Astrium", "text": ""}
{"id": "2855727", "revid": "3831", "url": "https://it.wikipedia.org/wiki?curid=2855727", "title": "Chiesa Ortodossa in Italia", "text": ""}
{"id": "2855729", "revid": "30729919", "url": "https://it.wikipedia.org/wiki?curid=2855729", "title": "DeaKids", "text": ""}
{"id": "2855735", "revid": "61051", "url": "https://it.wikipedia.org/wiki?curid=2855735", "title": "DaimlerChrysler Aerospace AG", "text": ""}
{"id": "2855738", "revid": "45785", "url": "https://it.wikipedia.org/wiki?curid=2855738", "title": "Philippe De Ferrary", "text": ""}
{"id": "2855741", "revid": "729019", "url": "https://it.wikipedia.org/wiki?curid=2855741", "title": "Sferoplasto", "text": "Uno sferoplasto (caratteristico dei gram negativi) \u00e8 una cellula la cui parete cellulare \u00e8 stata quasi completamente rimossa, per esempio nei batteri gram negativi tramite l'azione della penicillina, che inibisce la sintesi del peptidoglicano presente nella parete cellulare. Il nome deriva dal fatto che dopo la rimozione della parete cellulare, la tensione fa s\u00ec che la membrana delle cellule acquisisca una caratteristica forma sferica. Gli sferoplasti sono osmoticamente fragili, e subiscono lisi se trasferiti in una soluzione ipotonica.\nSferoplasti giganti, appositamente preparati, di batteri gram negativi possono essere utilizzati per studiare la funzione dei canali ionici batterici attraverso una tecnica chiamata patch clamp, tecnica originariamente concepita per caratterizzare il comportamento dei neuroni e altre cellule eccitabili. Per preparare sferoplasti giganti, i batteri vengono fatti crescere in un mezzo contenente sostanze chimiche che impediscono alle cellule di dividersi completamente. Questo fa s\u00ec che i batteri formino inizialmente lunghi \"filamenti\", che condividono una singola membrana e citoplasma. Dopo un certo periodo di tempo, le pareti cellulari dei filamenti sono completamente rimosse, e si verifica il collasso dei filamenti batterici in sfere di grandi dimensioni, circondate da un doppio strato lipidico unico. Le membrana possono poi essere analizzate tramite un apparato patch clamp per determinare le caratteristiche dei canali ionici incorporati. "}
{"id": "2855743", "revid": "61051", "url": "https://it.wikipedia.org/wiki?curid=2855743", "title": "B\u00f6lkow GmbH", "text": ""}
{"id": "2855748", "revid": "174925", "url": "https://it.wikipedia.org/wiki?curid=2855748", "title": "Guerra Cimbrica", "text": ""}
{"id": "2855750", "revid": "767487", "url": "https://it.wikipedia.org/wiki?curid=2855750", "title": "Highlord", "text": "Gli Highlord sono un gruppo power metal melodico italiano originario di Torino.\nBiografia.\nLa band inizia la sua attivit\u00e0 nel 1996, inizialmente con il nome Avatar. Nel 1997 la band realizza un demo-tape di 4 brani inediti. Recentemente disponibile come download digitale, legale presso il sito specializzato \"CdBaby\" in versione rimasterizzata.\nNel 1998 il gruppo viene contattato dall'Underground Symphony per una proposta di contratto, ma a causa di alcuni problemi di accordo tra le parti, il gruppo decide di firmare per la neonata \"Northwind Records\" (ora non pi\u00f9 attiva come label, ma solo come online store).\nNel frattempo avviene un cambiamento di line-up e subentra Vasc\u00e9, il cantante degli \"St\u00e9ndhal\", band hard-rock power vincitrice del concorso piemontese \u201cPagella Rock\u201d del 1998. Nell'ottobre del 1999 esce l'album d'esordio intitolato \"Heir of Power\" e distribuito in tutto il mondo per una tiratura iniziale di duemila copie. Dopo l'uscita dell'album, gli Highlord realizzano diverse date nel Nord d'Italia: tra le pi\u00f9 importanti ricordiamo quelle al Pub \"4 Assi\" di Torino, al \"Thunder Road\" di Pavia, al \"Binario Zero\" di Milano e all\"'Oscar Wilde\" di Vercelli.\nIl loro secondo album, \"When the Aurora falls...\", contiene 10 brani registrati agli studi \"New Sin\" di Treviso (dove hanno registrato band come Labyrinth, Domine ed Eldritch). L'album esce a fine Dicembre del 2001 sempre per \"Northwind Records\" e ne sancisce il ruolo come una delle pi\u00f9 rappresentative realt\u00e0 nel panorama Power metal italiano. L'album viene licenziato anche in Giappone per la \"Sound Holic ltd\" (non pi\u00f9 attiva dal 2009) in Russia e per la \"Icarus Records\" in Sud America. Nel 2002 Vasc\u00e9 lascia la band e prende il suo posto Andrea Marchisio, gi\u00e0 voce dei Piemontesi \"Desdemona\", in forza anch'essi alla scuderia della \"NorthWind Records\".\nNel maggio dello stesso anno gli Highlord registrano presso i New Sin Studios l'album \"Breath of Eternity\" che vede come bonus track per l'edizione Giapponese la canzone \"Pegasus Fantasy\", sigla della serie animata \"Saint Seiya\" (I cavalieri dello zodiaco in Italia). La pubblicazione in Europa segue nell'Ottobre del 2002. Nel Dicembre del 2002 \"Arise Records\" pubblica la seconda parte del tributo agli Helloween \"Keepers of Jerico\" al quale gli Highlord partecipano con la canzone \"Power\" dall'album The Time of the Oath.\nIn gennaio 2004 la band torna presso i New Sin Studios per registrare l'album \"Medusa's Coil\" che vede la luce prima in Giappone per la \"Sound Holic ltd\" e in seguito in Europa per l'etichetta spagnola \"Arise Records\". Tra le varie canzoni, l'album contiene una reinterpretazione di \"Tough Boy\" dei Tom Cat, una delle sigle della serie animata \"Hokuto no Ken\" (Ken il Guerriero in Italia).\nIn novembre 2005 gli Highlord registrano l'album \"Instant Madness\" presso gli \"Elnor studios\" di Milano (Labyrinth \"Freeman\"). Questa volta la band autoproduce il proprio lavoro e si appoggia solo per la distribuzione italiana alla \"Self Distribuzioni\", mentre ancora una volta la \"Sound Holic\" si occupa della release giapponese, che comprende anche la bonus track \"Cha-la head cha-la\", ovvero la sigla della serie animata Dragon Ball Z.\nIn giugno 2009 gli Highlord cambiano nuovamente line-up e dopo un breve periodo di pausa per decidere quale strada intraprendere tornano ai \"New Sin Studios\" per dare alla luce \"The Death of the artists\". L'album esce in Giappone per \"Rubicon\" e in Europa per \"Scarlet Records\". L'edizione Giapponese contiene inoltre una reinterpretazione di \"Zankoku na tenshi no teeze\", la sigla della serie animata Neon Genesis Evangelion, e una di Rebel Yell, nota canzone dell'artista britannico Billy Idol. Dopo l'uscita dell'album entra nella formazione Lele Mr.Triton come tastierista.\nIn giugno 2012 la band si reca in studio per la registrazione di \"The Warning after\", secondo lavoro ad avere una sonorit\u00e0 che richiama gli anni '80. Il disco esce per \"Punishment 18 Records\" con una tiratura iniziale di 1500 copie. La copertina dell'album \u00e8 realizzata dall'artista Felipe Machado, e al brano \"Arcade Warriors\" partecipa Ralf Scheepers dei \"Primal Fear\"."}
{"id": "2855751", "revid": "1305772", "url": "https://it.wikipedia.org/wiki?curid=2855751", "title": "Cedega", "text": "Cedega (precedentemente noto come \"WineX\") \u00e8 un programma progettato specificamente per l'esecuzione di giochi e altri programmi creati per Microsoft Windows sotto Linux. In quanto tale, il suo scopo primario \u00e8 l'attuazione delle DirectX API. \u00c8 un'estensione del software libero Wine e la sua licenza \u00e8 proprietaria.\nL'ultima versione \u00e8 la 7.3.0 che \u00e8 stata provata con 51 videogame dalla societ\u00e0 sviluppatrice Transgaming.\nWineX \u00e8 stata rinominata Cedega sul rilascio della versione 4.0 il 22 giugno 2004."}
{"id": "2855758", "revid": "256896", "url": "https://it.wikipedia.org/wiki?curid=2855758", "title": "Atypus coreanus", "text": "Atypus coreanus \u00e8 un ragno appartenente al genere Atypus della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dalla Corea del Sud, luogo di rinvenimento.\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nHabitat.\nDi solito vivono in luoghi ombrosi ed umidi, come boschi e cespugli.\nDistribuzione.\nLa localit\u00e0-tipo di ritrovamento \u00e8 il \"Mt. Yebong-san\", nella provincia settentrionale di Gyeonggi-do, nella Corea del Sud.\nL'allotipo di questa specie \u00e8 stato rinvenuto sul \"Mt. Ungil-san\", nella stessa provincia coreana"}
{"id": "2855759", "revid": "487039", "url": "https://it.wikipedia.org/wiki?curid=2855759", "title": "771 d.C.", "text": ""}
{"id": "2855760", "revid": "1609015", "url": "https://it.wikipedia.org/wiki?curid=2855760", "title": "Zermeghedo", "text": "Zermeghedo (\"Xermegh\u00e9do\" in veneto) \u00e8 un comune italiano di abitanti della provincia di Vicenza in Veneto. Per estensione \u00e8 il comune pi\u00f9 piccolo della regione Veneto.\nGeografia fisica.\nAdagiato sulle ultimi propaggini meridionali dei Lessini, subito a nord di Montebello, a sud di Montorso, sulla sinistra della strada provinciale di Val di Chiampo, Zermeghedo \u00e8 il pi\u00f9 piccolo dei nove comuni della valle del Chiampo ed il pi\u00f9 piccolo comune dell'intera regione Veneto per estensione territoriale.\nStoria.\nZermeghedo \u00e8 un piccolo paese in provincia di Vicenza. Probabilmente il nome \"Zermeghedo\" \u00e8 di origine longobarda, come testimonia la toponomastica locale, ricca di termini germanici. Si sarebbe trattato, infatti, di un dislocamento militare dell'armata del re Alboino, posto a difesa della Via Postumia contro eventuali attacchi provenienti da Nord.\nZermeghedo si costitu\u00ec nel 568 circa, baluardo di difesa a nord contro l'insediamento romano di Arx Janii (Arzignano).\nNell'Ottocento Zermeghedo pass\u00f2 sotto la dominazione dei Franchi succeduti ai Longobardi. Dopo il Mille si svilupparono nella zona i Comuni di cui poche sono le tracce rimaste, finch\u00e9 nel 1250 Zermeghedo fu interessato dall'attacco di Ezzelino da Romano che in quell'epoca distrusse la vicina Montorso.\nQuesto provoc\u00f2 una grande scossa, tanto che i conti Maltraversi nel 1265 vendettero i comuni di Montebello e Zermeghedo alla libera citt\u00e0 di Vicenza.\nIl 23 aprile 1335 nacque il libero comune di Zermeghedo. In questa data, dopo la Messa, sotto il portego della casa di Uguccione fu Olderico si riunirono i 34 capofamiglia convocati \"ad sonum tabulae\" e alla presenza dei dovuti notai provenienti da Montorso, Grancona e Brendola solennemente stesero gli Statuti del Comune, suddivisi in 67 articoli, tuttora visibili, in ottimo stato di conservazione, presso la Biblioteca civica Bertoliana di Vicenza.\nZermeghedo rimase sempre un paese a popolazione ridottissima, per cui ogni volta che si present\u00f2 un governo centralista il paese perse la propria autonomia: ci\u00f2 avvenne sia in epoca napoleonica che in epoca fascista. Dal 1947, anno della riconquistata autonomia, ricordiamo i Sindaci: Candido Biasi, Giovanni Maria Dal Maso, Floriano Mengotto, Giovanni Selmo, dr. Ruggero Castegnaro, Girolamo Selmo, Silvino Biscotto, Antonio Sterluti, prof. Giuseppe Castaman , Gianluigi Cavaliere e l'attuale Luca Albiero.\nSimboli.\nLo stemma del Comune di Zermeghedo \u00e8 stato concesso con decreto del presidente della Repubblica del 10 febbraio 1956.\nEnogastronomia.\nIl Gobeto di Zermeghedo De.Co. \u00e8 un biscotto croccante prodotto di pasticceria tradizionale del territorio di Zermeghedo ed \u00e8 identificato dal logo De.Co. che viene apposto su ciascuna confezione. Presenta una forma semicircolare arrotondata, di colore nocciola tostata, di un profumo dolce marsalato, di un sapore delicato con retrogusto di vino Recioto. La ricetta tradizionale secondo il disciplinari prevede: farine diverse di grano tenero \"00\", zucchero, vino Recioto, olio d'oliva, nocciole, zucchero di canna, lievito. Ogni anno nel primo fine settimana di inizio giugno presso a piazza del paese viene organizzata la Festa del Gobeto in onore del biscotto.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1929 il comune viene soppresso e i suoi territori aggregati al comune Montebello Vicentino; nel 1947 il comune viene ricostituito (Censimento 1936: pop. res. 787)."}
{"id": "2855766", "revid": "1543377", "url": "https://it.wikipedia.org/wiki?curid=2855766", "title": "Eveno di Paro", "text": "Biografia.\nLe fonti antiche non sono concordi sulla sua identit\u00e0: alcune (in particolare Iperide ed Eratostene, citati da Arpocrazione, e la \"Suda\") parlano infatti di due poeti chiamati Eveno, entrambi elegiaci ed entrambi di Paro; Platone, invece, parla di un solo Eveno senza specificare se si trattasse del vecchio o del giovane, ricordando solo che fu contemporaneo di Socrate (il quale nell\"'Apologia\" parla di Eveno come uomo di grandi conoscenze umane e politiche, mentre nel \"Fedro\" lo definisce un \"uomo intelligente\") e nel 399 a.C. fu ad Atene\nsan Girolamo ricorda un solo Eveno, di cui colloca il \"floruit\" al tempo dell'ottantesima Olimpiade (460 a.C.), mentre un frammento del \"De musica\" dello Pseudo-Censorino elenca Eveno tra i poeti elegiaci, insieme a Callino e Mimnermo.\nQuesto ha causato posizioni diverse tra gli studiosi moderni: alcuni ritengono che siano effettivamente esistiti due Eveno distinti, di cui il pi\u00f9 anziano sarebbe il nonno del pi\u00f9 giovane; secondo altri, invece, si tratterebbe di un unico poeta, autore di tutti i frammenti tramandati sotto il suo nome. Il lessico \"Suda\" ricorda anche che Eveno fu maestro di Filisto di Siracusa, nato intorno al 430 a.C.\nOpere.\nDi Eveno \u00e8 rimasto pochissimo: 11 frammenti di poesie elegiache e due esametri, alcuni dei quali sono contenuti nell\"'Antologia Palatina\". In gran parte essi hanno contenuto simposiaco e filosofico. Gli sono anche attribuite tre elegie dedicate ad un certo Simonide contenute nella silloge teognidea.\nArtemidoro cita, inoltre, un passaggio da un'opera di Eveno chiamata \"Erotik\u00e0\" andata perduta e forse scritta in versi elegiaci; alla stessa opera o ad altre opere di carattere erotico di Eveno potrebbe fare riferimento Epitteto nelle \"Diatribe\", che lo pone accanto ad uno scrittore di nome Aristide, forse Aristide di Mileto."}
{"id": "2855776", "revid": "767487", "url": "https://it.wikipedia.org/wiki?curid=2855776", "title": "Vogliamoci bene!", "text": "Vogliamoci bene! \u00e8 un film del 1949 diretto da Paolo William Tamburella.\nTrama.\nNel paese di Pisco Marino la guerra ha lasciato parecchi monumenti in rovina. tra cui l'orologio della torre campanaria, danneggiato in un bombardamento. Occorrerebbe ripararlo ma, purtroppo, anche nel paese la politica complica le cose.\nPer raccogliere i mezzi necessari Don Paolo, il parroco del paese, ha organizzato una lotteria il cui ricavato si rivela superiore al costo stimato della riparazione. Il parroco propone al sindaco di devolvere l'eccedenza ai poveri del paese, ma i locali rappresentanti del \"Fronte Popolare\", l'impulsivo comunista Parboni ed il pi\u00f9 riflessivo socialista Guerrieri, non vogliono che sia solo il parroco a decidere chi ricever\u00e0 la beneficenza, e chiedono al sindaco di intervenire. Il sindaco propone la nomina d'una commissione paritetica, che nominer\u00e0 tre sottocommissioni composte da due membri ciascuna - uno per ciascuno degli opposti schieramenti politici - le quali avranno il compito di scegliere le famiglie pi\u00f9 bisognose.\nIn una di queste sottocommissioni si ritrovano Mario, operaio in un cantiere navale, e la nuova maestra elementare Lucia, e tra i due sboccia una attrazione reciproca.\nOra sorge un altro problema: chi avr\u00e0 l'incarico di riparare l'orologio? Il Sig. De Mori propone di appaltare il lavoro ad una ditta di Roma, suscitando i sospetti di Parboni e Guerrieri, che adombrano una speculazione con il denaro pubblico. Guerrieri propone quindi che l'incarico venga affidato all'unica persona in paese in grado di riparare il complesso meccanismo: l'eccentrico inventore Rocchetti.\nPurtroppo Rocchetti \u00e8 un libero pensatore, anarchico ed anticlericale, che nulla vuole avere a che fare con la politica e col parroco, e quindi rifiuta l'incarico.\nParboni, spazientito dagli sviluppi della vicenda che non depongono a favore della sua parte politica, decide di recarsi a Roma presso la sede centrale del Partito Comunista per esporre la situazione direttamente al Segretario Generale ed avere delle indicazioni su come risolvere la disputa a suo favore, ma dopo diverse ore di anticamera ed appuntamenti mancati, si ritrova a colloquio con lo stesso funzionario di partito che, mesi prima, era venuto a Pisco Marino per organizzare, con l'aiuto dello stesso Parboni, la locale sezione del Partito.\nIl funzionario, dopo aver ascoltato il resoconto della situazione, si lancia in un lungo e tortuoso discorso pieno di riferimenti e citazioni di cui il malcapitato Parboni capisce ben poco, ma torna a Pisco Marino convinto che occorra un'azione di forza per mettere il Comune dinanzi al \"fatto compiuto\" ed evitare che l'orologio venga riparato altrove.\nPertanto i pezzi dell'orologio vengono trafugati nottetempo da Parboni e dagli altri militanti comunisti, che hanno deciso l'azione all'insaputa dell'alleato Guerrieri.\nLa notizia del furto suscita un grande scalpore, e le autorit\u00e0 svolgono le dovute indagini, concentrando i sospetti sull'operaio comunista Marucelli, il quale non ha un alibi n\u00e9 spiegazioni per i lividi e le escoriazioni che si \u00e8 procurato cadendo durante la fuga dalla torre.\nParboni, per paura di venire arrestato, deve quindi chiedere aiuto a Guerrieri per risolvere l'intricata vicenda, e cos\u00ec i pezzi dell'orologio rubato fanno il giro di tutto il paese, per ricomparire misteriosamente in casa di Rocchetti, occultati in un feretro.\nDapprima Rocchetti chiama le forze dell'ordine per denunciare l'apparizione della cassa da morto nel suo laboratorio, credendo che contenga un cadavere. Ma una volta aperta la cassa ed estratti i pezzi dell'orologio lui cede all'istinto professionale, ed inizia a ripararlo.\nLa cerimonia dell'inaugurazione dell'orologio incontra nuovamente difficolt\u00e0, con le opposte fazioni sul punto di venire alle mani, finch\u00e9 il sindaco compone il dissidio ammonendo: \"Vogliamoci bene\"!\nProduzione.\nProdotto da Sonia Perucca Coletti per SCP Societ\u00e0 Cinematografica di Produzione, il film, girato nell'estate del 1949, usc\u00ec nelle sale il 12 aprile 1950.\nQuasi tutte le scene in esterni del film sono state girate a Terracina."}
{"id": "2855788", "revid": "1632387", "url": "https://it.wikipedia.org/wiki?curid=2855788", "title": "Heir of Power", "text": "Heir of Power \u00e8 il primo album della band power metal italiana Highlord, distribuito nel 1999 dalla North Wind Records."}
{"id": "2855792", "revid": "6923", "url": "https://it.wikipedia.org/wiki?curid=2855792", "title": "Isole Shiwaku", "text": "Le Isole Shiwaku (\u5869\u98fd\u8af8\u5cf6, Shiwakushot\u014d?) o \"Shiwakujima\" (\u5869\u98fd\u5cf6?) sono un arcipelago giapponese costituito da 28 isole situate nel Mare interno di Seto.\nLe isole.\nHonjima\nHiroshima\nUshijima\nYoshima\nTeshima\nOteshima\nTakamijima\nShishijima\nSanagishima\nAwashima"}
{"id": "2855798", "revid": "30730557", "url": "https://it.wikipedia.org/wiki?curid=2855798", "title": "Country house", "text": ""}
{"id": "2855800", "revid": "1305772", "url": "https://it.wikipedia.org/wiki?curid=2855800", "title": "Implicazioni della nanotecnologia sulla salute", "text": "In nanotecnologia, le conseguenze sulla salute umana sono dovute ai possibili effetti originati dall'uso di dispositivi e materiali nanotecnologici. Dato che la nanotecnologia \u00e8 un settore emergente, vi \u00e8 grande disputa in merito a quale grado la nanotecnologia risulter\u00e0 vantaggiosa o rischiosa per la salute umana. Le implicazioni per la salute nel campo delle nanotecnologie possono ridursi a due aspetti:\n\u00a0\u00a0\u00a01) il potenziale di innovazione nanotecnologica per ottenere applicazioni mediche che curino malattie e tumori\n\u00a0\u00a0\u00a02) i rischi potenziali per la salute derivanti dalla esposizione ai nanomateriali\nNanotossicologia.\nLe dimensioni estremamente ridotte dei nanomateriali fanno s\u00ec che essi vengano assorbiti dal corpo umano molto pi\u00f9 prontamente rispetto alle particelle di grandi dimensioni. Come queste nanoparticelle agiscono all'interno del corpo \u00e8 uno dei problemi che bisogna risolvere. Il comportamento delle nanoparticelle \u00e8 in funzione della loro dimensione, forma e reattivit\u00e0 di superficie con il tessuto circostante.\nEsse potrebbero causare un sovraccarico sui fagociti, le cellule che ingeriscono e distruggono le sostanze estranee, perci\u00f2 provocando reazioni di stress che portano all'infiammazione e all'indebolimento delle difese del corpo contro altri agenti patogeni. A prescindere da ci\u00f2 che accade se le nanoparticelle, non biodegradabili o lentamente biodegradabili, si accumulano negli organi, un'altra preoccupazione \u00e8 la loro potenziale interazione con i processi biologici all'interno del corpo: a causa della loro ampia superficie, le nanoparticelle esposte ai tessuti e ai fluidi, immediatamente assorbono sulla loro superficie alcune delle macromolecole che incontrano. Questo pu\u00f2, per esempio, colpire i meccanismi che regolano gli enzimi e altre proteine.\nAltre propriet\u00e0 dei nanomateriali che provocano tossicit\u00e0 sono: la composizione chimica, forma, struttura superficiale, carica superficiale, aggregazione e solubilit\u00e0, e la presenza o assenza di gruppi funzionali di altre sostanze chimiche. \nIl gran numero di variabili che influenzano la tossicit\u00e0 rende difficile una generalizzazione sui rischi per la salute associati all'esposizione ai nanomateriali - ogni nuovo nanomateriale deve essere valutato singolarmente e devono essere tenute in conto tutte le sue propriet\u00e0.\nCalifornia.\nNel mese di ottobre del 2008, il \"Department of Toxic Substances Control\" (DTSC), della \"California Environmental Protection Agency\" ha annunciato la sua intenzione di richiedere informazioni riguardo ai metodi usati nei test d'analisi, il destino e il trasporto per l'ambiente, e altre informazioni rilevanti da parte dei produttori di nanotubi di carbonio. La DTSC sta esercitando la sua autorit\u00e0 in base al \"Codice di Sicurezza e Salute della California\" (\"California Health and Safety Code\"), capitolo 699, sezioni 57.018-57.020. Queste sezioni furono aggiunte a seguito dell'adozione dell\"'Assembly Bill\" AB 289 (2006) Esse hanno l'intenzione di informare sul destino e il trasporto, il rilevamento e l'analisi, e altre informazioni sulle sostanze chimiche pi\u00f9 disponibili. La legge attribuisce la responsabilit\u00e0 di fornire queste informazioni al Dipartimento a coloro che fabbricano o importano sostanze chimiche.\nIl 22 gennaio del 2009, una formale lettera di richiesta di informazioni venne spedita ai fabbricanti che producono o importano nanotubi di carbonio in California, o a chi li commercia possibilmente all'interno dello Stato. La presente lettera costituisce la prima formale attuazione messa in legge con l'AB 289 da parte delle autorit\u00e0 ed \u00e8 diretta ai produttori di nanotubi di carbonio, sia dell'industria che del mondo accademico all'interno dello Stato, e ai produttori al di fuori della California che esportano nanotubi di carbonio in California. Questa richiesta di informazioni deve essere evasa dai produttori entro un anno. La DTSC sta aspettando il prossimo 22 gennaio 2010, termine per le risposte come stabilito dalla data di scadenza.\nLa \"California Nano Industry Network\" e DTSC hanno ospitato un simposio per l'intera giornata del 16 novembre 2009 a Sacramento, CA. Questo convegno ha fornito l'opportunit\u00e0 di ascoltare esperti dell'industria nanotecnologica e discutere riguardo alla considerazioni future sulla regolamentazione in California.\nLa DTSC sta espandendo la \"Specific Chemical Information Call-in\" agli elementi composti di ossidi nanometallici.\nNanomedicina.\nLa nanomedicina \u00e8 l'applicazione medica della nanotecnologia. Gli approcci alla nanomedicina vanno dalla uso medico dei nanomateriali, ai biosensori nanoelettronici, e anche alle possibili future applicazioni della nanotecnologia molecolare. I problemi attuali della nanomedicina coinvolgono la comprensione delle questioni relative alla tossicit\u00e0 e l'impatto ambientale dei materiali su scala nanometrica.\nLa ricerca nel campo della nanomedicina \u00e8 finanziata direttamente dalla National Institutes of Health (U.S.A.). Nel 2005 finanzi\u00f2 un piano quinquennale onde istituire quattro centri di nanomedicina. Nell'aprile del 2006, la rivista Nature Materials valutava che si stavano sviluppando in tutto il mondo 130 farmaci nanotecnologici e sistemi di somministrazione.\nLa nanomedicina mira a fornire una serie di strumenti di ricerca e apparecchiature cliniche in un prossimo futuro. La \"National Nanotechnology Initiative\" prevede nuove applicazioni commerciali nel settore farmaceutico, che possono comprendere sistemi avanzati di somministrazione farmacologica, nuove terapie, e \"imaging in vivo\". Le interfacce neuro-elettroniche e altri sensori basati sulla nanoelettronica sono un altro fattibile obiettivo della ricerca. Andando oltre lungo la linea, il campo speculativo della nanotecnologia molecolare ritiene che le macchine ripara-cellule potrebbero rivoluzionare la medicina e l'intero settore medico.\nLa nanomedicina \u00e8 una grande industria, con vendite di nanomedicine che hanno raggiunto i 6,8 miliardi di dollari nel 2004. Con oltre 200 aziende e 38 prodotti in tutto il mondo, la R&amp;D sta investendo ogni anno almeno 3,8 miliardi di dollari sulla nanotecnologia. Poich\u00e9 l'industria della nanomedicina continua a crescere, si prevede di avere un impatto significativo sull'economia."}
{"id": "2855801", "revid": "76963", "url": "https://it.wikipedia.org/wiki?curid=2855801", "title": "Elodie Keene", "text": "Ha vinto tre Emmy Awards, due dei quali per la migliore serie drammatica ed uno per il miglior montaggio. Tutti e tre sono stati attribuiti per il suo lavoro in \"L.A. Law\".\nTra le varie serie televisive dirette dalla regista figurano \"The Wire\", \"Scrubs - Medici ai primi ferri\", \"E.R. - Medici in prima linea\", \"Glee\", \"The Closer\", \"Nip/Tuck\" e \"The Mentalist\"."}
{"id": "2855817", "revid": "729019", "url": "https://it.wikipedia.org/wiki?curid=2855817", "title": "Stazione di Martina Franca", "text": "La stazione di Martina Franca gestisce il traffico ferroviario delle Ferrovie Sud Est sulle relazioni Bari-Martina Franca-Taranto (indicata dall'azienda come linea 1) e sulla Martina Franca-Lecce (indicata come linea 2).\nLa stazione ferroviaria possiede una emettitrice automatica di biglietti ferroviari ubicata in prossimit\u00e0 del binario 1, un totem informativo con tecnologia touch, e un nuovo schermo sul quale \u00e8 possibile verificare gli orari di partenza dei treni in tempo reale. Inoltre vi \u00e8 una biglietteria tradizionale, sala d'attesa e servizi igienici.\nGli orari dei treni non sono cadenzati ma indicativamente v'\u00e8 un treno ogni ora circa per Bari e uno ogni due ore circa in direzione Lecce e Taranto.\nLa stazione \u00e8 ubicata in fondo all'omonimo viale cittadino, in una zona semiperiferica della citt\u00e0. \u00c8 comunque servita dagli autobus del servizio pubblico cittadino della Miccolis tramite la Circolare DX, Circolare SX, linea III-IV e linea V."}
{"id": "2855824", "revid": "1573940", "url": "https://it.wikipedia.org/wiki?curid=2855824", "title": "Dionisio Calco", "text": "Biografia.\nAteneo di Naucrati riferisce che il soprannome \"calco\" (\"bronzeo\") gli venne dall'aver introdotto ad Atene l'uso delle monete di bronzo al posto di quelle d'argento.\nSappiamo, da Plutarco, che Dionisio, che, tra l'altro, fu oratore, partecip\u00f2 alla fondazione della colonia panellenica di Turi nel 444 a.C..\nOpere.\nNon \u00e8 sopravvissuto nulla dei suoi discorsi, ma ci rimangono alcuni frammenti di elegie conviviali, in alcune delle quali il distico cominciava con un pentametro e nei quali si nota un uso ricercato della metafora e del \u03b3\u03c1\u03b9\u03c6\u1ff6\u03b4\u03b5\u03c2 (\"allusioni enigmatiche\")."}
{"id": "2855831", "revid": "663330", "url": "https://it.wikipedia.org/wiki?curid=2855831", "title": "Alfred Enoch", "text": "Biografia.\nNato nel quartiere Westminster di Londra, Enoch \u00e8 figlio dell'attore inglese William Russell (interprete di Ian Chesterton, il primo compagno del Primo Dottore nel serial britannico Doctor Who) e di una dottoressa brasiliana. Dopo aver frequentato la Westminster School di Londra, studia al Queen's College di Oxford per laurearsi in spagnolo e portoghese. Oltre all'inglese, parla fluentemente anche il portoghese.\nCarriera.\nHa recitato nella serie di film di \"Harry Potter\" nel ruolo di Dean Thomas, compagno di stanza ed amico del mago protagonista. \u00c8 apparso come comparsa nella serie televisiva \"Sherlock\", episodio 2 stagione 3. Dal 2014 \u00e8 protagonista della serie TV americana \"Le regole del delitto perfetto\", nei panni dello studente universitario Wes Gibbins. \u00c8 attivo anche in campo teatrale, e ha recitato a Londra in \"Coriolano\" alla Donmar Warehouse con Tom Hiddleston (2014) e \"Rosso\" con Alfred Molina al Wyndham's Theatre (2018).\nDoppiatori italiani.\nNelle versioni in italiano delle opere in cui ha recitato, Alfred Enoch \u00e8 stato doppiato da:"}
{"id": "2855832", "revid": "1573940", "url": "https://it.wikipedia.org/wiki?curid=2855832", "title": "Ramyan", "text": "R\u0101m\u012b\u0101n o Ramyan (farsi \u0631\u0627\u0645\u06cc\u0627\u0646) \u00e8 il capoluogo dello shahrest\u0101n di Ramyan, circoscrizione Centrale, nella provincia del Golestan. Aveva, nel 2006, una popolazione di 11.719 abitanti. "}
{"id": "2855835", "revid": "1861950", "url": "https://it.wikipedia.org/wiki?curid=2855835", "title": "Utilizzatori del Boeing 757", "text": "Il Boeing 757 \u00e8 un aereo di linea bimotore a medio raggio a fusoliera stretta progettato e costruito dalla statunitense Boeing Commercial Airplanes. Il 757 \u00e8 il pi\u00f9 grande aereo passeggeri a corridoio singolo realizzato da Boeing ed \u00e8 stato in produzione dal 1982 al 2004. L'equipaggio di condotta \u00e8 costituito da due piloti. L'aereo \u00e8 dotato di un \"glass cockpit\", due motori turboventola di potenza sufficiente per consentire decolli da piste relativamente corte e altitudini elevate, un impennaggio di coda convenzionale e, per garantire minore resistenza aerodinamica, un profilo alare supercritico. Destinato a sostituire il pi\u00f9 piccolo trimotore Boeing 727 su rotte a breve e medio raggio, il 757 pu\u00f2 trasportare da 200 a 295 passeggeri su una distanza massima da km a km, a seconda della versione. Il velivolo \u00e8 stato progettato in concomitanza con il bireattore a fusoliera larga Boeing 767, con cui condivide molte caratteristiche progettuali, tanto da permettere ai piloti di operare su entrambi con lo stesso \"type rating\".\nIl 757 \u00e8 stato progettato con due diverse lunghezze della fusoliera. L'originale 757-200, entrato in servizio nel 1983; il 757-200PF, una variante cargo e il 757-200M, un modello combinato passeggeri-cargo, hanno debuttato alla fine degli anni 1980. La versione allungata 757-300, il bireattore a fusoliera stretta pi\u00f9 lungo mai prodotto, ha iniziato il servizio nel 1999. \u00c8 stata prodotta anche una variante militare da trasporto, con designazione C-32. Alcuni operatori privati e di governo hanno personalizzato il 757 per svariati ruoli, come per la ricerca e per il trasporto. Tutti i 757 sono spinti da motori Rolls-Royce RB211 o Pratt &amp; Whitney PW2000.\nLa produzione del 757 si \u00e8 conclusa nel mese di ottobre 2004, dopo aver realizzato esemplari per 54 clienti diversi. Il 757-200 \u00e8 stato il modello di gran lunga pi\u00f9 venduto, con 913 esemplari costruiti. La diminuzione delle vendite dovuta ad una tendenza dell'industria del trasporto aereo verso jet pi\u00f9 piccoli, ha portato la Boeing a terminare la produzione senza prevedere una sostituzione diretta, in favore della famiglia 737. L'ultimo 757 prodotto \u00e8 stato consegnato a Shanghai Airlines nel novembre del 2005. A ottobre 2018 si contano 709 esemplari in servizio e Delta Air Lines \u00e8, a questa data, il maggior operatore, avendone in flotta 127.\nOrdini e consegne.\nLegenda tabella:\nNote:\nConfigurazioni di bordo.\nLegenda tabella:"}
{"id": "2855837", "revid": "300067", "url": "https://it.wikipedia.org/wiki?curid=2855837", "title": "Maleye N'Doye", "text": ""}
{"id": "2855843", "revid": "838137", "url": "https://it.wikipedia.org/wiki?curid=2855843", "title": "Elezioni regionali in Francia del 2010", "text": "Le elezioni regionali in Francia del 2010 si sono tenute il 14 e il 21 marzo per il rinnovo degli organi istituzionali di tutte le 26 regioni (22 della Francia metropolitana, \u00e8 4 d'oltremare).\nIl PS e i suoi alleati di sinistra, prima delle elezioni controllavano tutte le regioni tranne l'Alsazia e la Corsica, governate dall'UMP. Le elezioni del 2010 sono state un grande successo per il PS e per gli alleati, che ora controllano 21 su 22 regioni della Francia metropolitana.\nLe precedenti elezioni regionali del 2004 si erano concluse con un clamoroso trionfo per i partiti dell'opposizione della sinistra, guidata dal Partito Socialista Francese (PS) in alleanza con partiti minori, tra cui il Partito Comunista Francese (PCF), il Partito Radicale di Sinistra (PRG), ed i Verdi (Les Verts). La sinistra ottenne il controllo di 20 delle 22 regioni della Francia metropolitana, sconfiggendo i partiti di destra, l'Unione per un Movimento Popolare (UMP) e l'Unione per la Democrazia Francese (UDF), oltre al partito di estrema destra Fronte Nazionale (FN). I risultati furono visti come una grande sconfitta per l'allora Presidente francese Jacques Chirac, e per il Primo Ministro Jean-Pierre Raffarin.\nSituazione.\nCome detto, dopo le elezioni del 2004, in cui si assistette ad una storica vittoria della sinistra, guidata dal PS, solo l'Alsazia e la Corsica sono ancora governate dall'UMP. La sinistra miglior\u00f2 molto la sua posizione a livello nazionale nel 2007 (elezioni presidenziali e legislative), ma anche nelle municipali e alle cantonali del 2008. Nella Francia metropolitana, tutti i Presidenti di sinistra in carica hanno concorso per un secondo mandato in un'elezione che in generale favorisce le persone gi\u00e0 in carica, e che serve come critica anti-governativa. La sinistra \u00e8 rimasta per\u00f2 divisa tra il PS e Europa Ecologia, che aveva ottenuto risultati molto buoni alle europee del 2009.\nLa destra, e in particolare l'UMP e i suoi alleati, uscirono vittoriosi dalle elezioni presidenziali e legislative del 2007, oltre che dalle europee del 2009. La destra \u00e8 favorita dalla sua unit\u00e0, per la sua nuova alleanza con il Movimento per la Francia di Philippe de Villiers e Caccia, Pesca, Natura e Tradizioni di Fr\u00e9d\u00e9ric Nihous. Nonostante questa unit\u00e0, per\u00f2, alla destra \u00e8 mancata una grande riserva di voti nell'eventualit\u00e0 di un secondo turno, in cui ha contato solo su un sostegno parziale da parte dei centristi del Movimento Democratico e dal Fronte Nazionale. Inoltre, la crescente impopolarit\u00e0 del Presidente Nicolas Sarkozy ha danneggiato la destra in un'elezione in cui i votanti tendono a sanzionare il governo in carica a Parigi.\nL'estrema destra, dal canto suo, era indebolita dai recenti fallimenti elettorali.\nSistema elettorale.\nVige un sistema elettorale maggioritario plurinominale su due turni.\nAl primo turno serve la maggioranza assoluta per vincere. Se ci\u00f2 accade, ai vincitori vengono assegnati \"in blocco\" un quarto dei seggi (in Corsica un sesto), mentre i restanti tre quarti vengono suddivisi proporzionalmente fra tutte le liste, compresa la vincitrice, che abbiano ottenuto almeno il 5%. Determinati i seggi di ogni lista, essi vengono proporzionalmente suddivisi fra le liste provinciali bloccate dei candidati di ciascuna lista.\nSe nessuno ottiene la maggioranza assoluta, si passa al secondo turno. Sono qualificate tutte le liste che hanno superato il 10% (in Corsica il limite \u00e8 al 7%). Le liste al di sotto del 5% sono definitivamente eliminate. Le liste fra il 5% e il 10% hanno tre giorni per trovare un accordo con una lista qualificatasi e fondersi inserendo in essa i propri candidati: se ci\u00f2 non accade, anch'esse sono eliminate. Determinate le liste definitive in corsa al secondo turno, i risultati del primo turno sono annullati.\nAl secondo turno serve la maggioranza relativa per vincere. Ai vincitori vengono assegnati \"in blocco\" un quarto dei seggi (in Corsica un sesto), mentre i restanti tre quarti vengono suddivisi proporzionalmente fra tutte le liste, compresa la vincitrice, che abbiano ottenuto almeno il 5%. Determinati i seggi di ogni lista, essi vengono proporzionalmente suddivisi fra le liste provinciali bloccate dei candidati di ciascuna lista.\nI principali partiti politici e le strategie.\nSinistra.\nLa sinistra del Partito Socialista Francese (PS) \u00e8 divisa sulla strategia elettorale. Da un lato, l'estrema sinistra ed il Nuovo Partito Anticapitalista (NPA) rifiutano di partecipare ad un esecutivo diretto dal PS; il Partito Comunista Francese (PCF), invece, desidera continuare la sua partecipazione in diversi esecutivi guidati dal PS.\nIl PCF ha infine deciso di continuare il Fronte di Sinistra insieme al Partito di Sinistra (PG), provato alle europee del 2009. Queste liste sarebbero indipendenti al primo turno, ma sosterrebbero (o si unirebbero) una lista guidata dai socialisti al ballottaggio, a condizione che il MoDem centrista non faccia lo stesso. La decisione finale sulla questione fu poi trasferita ai membri regionali del partito. In 17 delle 22 regioni, i membri approvarono la decisione di un Fronte di Sinistra espanso; in cinque regioni, per\u00f2, i membri del PCF optarono per un'alleanza al primo turno con il PS: queste regioni sono la Borgogna, Champagne-Ardenne, Lorena, Bassa Normandia e Bretagna. In queste regioni, tuttavia, i comunisti dissidenti si sono uniti al NPA e al PG per creare liste indipendenti al primo turno.\nI membri del NPA votarono sulla strategia di partito nel mese di dicembre, e la strategia di indipendenza della maggioranza ricevette il sostegno solo del 36,3% dei membri, con il 31,5% che fu favorevole a continuare le trattative con il PCF e PG per raggiungere un accordo, mentre il 28,5% rifiut\u00f2 ogni trattativa con il PG. Infine, l'esecutivo del NPA opt\u00f2 per sostenere liste indipendenti della \"sinistra della sinistra\" in tutte le regioni al primo turno, e acconsent\u00ec alla \"fusione tecnica\" con altre liste di sinistra ai ballottaggi, senza partecipare agli esecutivi regionali. In 11 regioni, l'NPA si \u00e8 presentato da solo, anche contro la lista del Fronte della Sinistra; tuttavia, in tre regioni - Linguadoca-Rossiglione, Limosino e Paesi della Loira - l'NPA ha sostenuto la lista del Fronte della Sinistra al primo turno. Infine, in tre delle cinque regioni (ad eccezione di Bretagna e Lorena) in cui il PCF ha sostenuto il PS dal primo turno, ha formato liste con il sostegno del PG.\nContrariamente al 2004, quando aveva corso con liste comuni insieme alla Lega Comunista Rivoluzionaria (LCR), nel 2010 Lotta Operaia va alle elezioni con liste indipendenti in tutte le regioni.\nIl Partito Socialista non \u00e8 stato in grado di riunire la sinistra al primo turno, come nel 2004. Il PS ha ricevuto sostegno da ecologisti dissidenti, ma anche da parte del Partito Comunista in quattro regioni, ma non il sostegno dell'alleato del PCF, il PG). I socialisti possono contare sul sostegno del Partito Radicale di Sinistra in tutte le regioni, tranne la Bretagna. In Poitou-Charentes, S\u00e9gol\u00e8ne Royal ha integrato cinque candidati del MoDem nelle sue liste.\nTutti i presidenti in carica, eccetto il controverso Georges Fr\u00eache (gi\u00e0 espulso dal partito nel 2005), si sono ripresentati alle elezioni. Il PS, con H\u00e9l\u00e8ne Mandroux, si opporr\u00e0 a Georges Fr\u00eache in Linguadoca-Rossiglione.\nEcologisti.\nForti del risultato eccellente alle elezioni europee del 2009, la coalizione di Europa Ecologia si \u00e8 di nuovo stretta intorno ai Verdi ed ai partiti e movimenti associati. Europa Ecologia correr\u00e0 nelle elezioni con liste indipendenti in tutte le regioni, con l'intenzione di sostenere la sinistra nei ballottaggi. Tuttavia, l'obiettivo ultimo del partito sarebbe di strappare il controllo di una grande regione, come Ile-de-France, dal PS. I candidati della coalizione comprendono il ricercatore Philippe Meirieu, il magistrato Laurence Vichnievsky, l'attivista rurale Fran\u00e7ois Dufour e Augustin Legrand, dell'associazione per senzatetto \"Les Enfants de Don Quichotte\". Inoltre, EE pu\u00f2 contare sul supporto del movimento Cap21, in precedenza vicino al MoDem.\nL'Alleanza Ecologista Indipendente (AEI), dopo aver ottenuto il 3,6% dei voti alle europee, partecipa da sola alle elezioni in 10 regioni. L'AEI ha siglato accordi elettorali con Europa Ecologia in Alsazia e Midi-Pirenei, con MoDem in Alvernia, Franca Contea, Paesi della Loira e Poitou-Charentes.\nMoDem.\nPur avendo conseguito un pessimo risultato alle Europee, il movimento moderato di Fran\u00e7ois Bayrou si \u00e8 presentato autonomamente in tutte le regioni, ed andr\u00e0 al ballottaggio in Aquitania.\nUMP.\nIl partito del presidente Sarkozy \u00e8 riuscito ad aggregare a s\u00e9 alcuni piccoli alleati, e si presenta in tutte le regioni. Tra i candidati anche diversi membri di governo.\nDue candidature in seno al centro destra sono state concesse al Nuovo Centro in Borgogna e Nord-Pas-de-Calais\nDestra estrema.\nIl Fronte Nazionale si presenta in tutte le regioni. In particolare, Jean-Marie Le Pen si candida in Provenza-Alpi-Costa Azzurra, la figlia Marine in Nord-Pas-de-Calais. Esiste tuttavia un buon numero di liste dissidenti.\nRisultati del primo turno.\nIl primo turno di voto \u00e8 stato contrassegnato da un astensionismo record, che ha eccezionalmente superato il tasso di partecipazione (53% di astenuti contro il 47% dei votanti).\nL'astensione ha colpito duramente l'UMP, che haraccolto solo il 27% delle preferenze, contro il 30% dei socialisti. Terzo partito sono stati gli ecologisti al 13%, mentre \u00e8 risorto il Fronte Nazionale ha ottenuto il 12%. I comunisti hanno raccolto il 6%, mentre molto grave \u00e8 stato l'insuccesso del MoDem di Bayrou bloccato al 4%.\nNon essendosi raggiunta la maggioranza assoluta in nessuna regione, \u00e8 stato previsto il ritorno integrale al voto per domenica 21 marzo per il secondo turno, dove hanno avuto accesso i candidati con almeno il 10% delle preferenze. Le sfide sono state le seguenti:\nNel secondo turno si \u00e8 decisa anche la suddivisione dei seggi nei consigli regionali: secondo la legge elettorale francese, in tutte le regioni in cui si passa al secondo turno, i risultati del primo turno sono annullati, rilevando essi ai soli fini dello sbarramento, e tutte le liste non qualificate per il secondo turno sono escluse dai consigli a meno che non vengano accettate in apparentamento da liste qualificatesi.\nApparentamenti.\nLa sinistra ha optato per una politica di fronte comune contro la destra. Il risultato \u00e8 stato la fusione di quasi tutte le liste progressiste in una lista chiamata \"Union de la gauche\", Unione della sinistra.\nIl quadro definitivo delle sfide del secondo turno si \u00e8 dunque semplificato in questo senso:\nRisultati del secondo turno.\nIl secondo turno ha visto un lieve rialzo della partecipazione (51% contro il 49% di astensionismo).\nI risultati hanno decretato il trionfo delle sinistre, che hanno raccolto il 54% dei voti. L'UMP si \u00e8 bloccata al 36%, mentre il Front National \u00e8 sceso al 9%.\nLa sinistra ha trionfato in tutte le sfide tranne l'Alsazia. Passa a sinistra anche la Corsica, anche se i progressisti mancano la maggioranza assoluta (24 seggi su 51) e dovranno cercare i due voti mancanti fra i nazionalisti corsi di Femu a Corsica o di Corsica Libera.\nPer quanto riguarda le regioni d'Oltremare, l'esito \u00e8 stato pi\u00f9 equilibrato, con R\u00e9union e Guyana francese alla destra, Guadalupa e Martinica alla sinistra .\nRisultati per regione.\nAccedono al secondo turno solo i partiti che al primo turno abbiano ottenuto almeno il 10% dei voti."}
{"id": "2855846", "revid": "599013", "url": "https://it.wikipedia.org/wiki?curid=2855846", "title": "Georgi Panov", "text": "Carriera.\nCon la Nazionale bulgara conquist\u00f2 una medaglia d'argento al Campionato europeo del 1957 e una di bronzo a quello del 1961.\nPartecip\u00f2 a tre edizioni dei Giochi Olimpici e per due volte, a e , fu portabandiera per il suo paese."}
{"id": "2855847", "revid": "111433", "url": "https://it.wikipedia.org/wiki?curid=2855847", "title": "Federico da Montefeltro", "text": "Conte di Montefeltro, di Urbino e di Castel Durante, ebbe signoria di molti altri luoghi, arrivando ad assurgere al rango di duca di Urbino, dal 1474 alla morte. Nel 1437 spos\u00f2 in prime nozze Gentile Brancaleoni (1416-1457), figlia del signore di Mercatello e Sant'Angelo in Vado Bartolomeo Brancaleoni; in seconde nozze, nel 1460, Battista Sforza (1446-1472), figlia di Alessandro Sforza signore di Pesaro. Impieg\u00f2 gli enormi guadagni derivati dalle condotte militari per mantenere una splendida corte, ma soprattutto per edificare il Palazzo Ducale d'Urbino e il Palazzo Ducale di Gubbio, per rafforzare le difese militari dello stato con la costruzione e la ristrutturazione di rocche e castelli, per allestire una delle pi\u00f9 celebri biblioteche dell'epoca. Per questo \u00e8 ricordato come uno dei principali mecenati del Rinascimento italiano. Amico intimo di Piero della Francesca, era definito \"la luce dell'Italia\".\nBiografia.\nFederico da Montefeltro nacque a Gubbio nel 1422, figlio illegittimo di Guidantonio da Montefeltro. Federico fu poi legittimato con la bolla papale emessa dal papa Martino V. Tuttavia leggende e ipotesi fantasiose hanno costellato nei secoli passati i natali di Federico. Secondo alcuni storici sarebbe stato figlio di Elisabetta degli Accomanducci di Monte Falcone dei conti del castello di Petroia. Federico si consider\u00f2, pubblicamente, sempre figlio di Guidantonio.\nFederico da Montefeltro trasform\u00f2 il ducato di Urbino in un importantissimo centro artistico e culturale, secondo in Italia solo a quello di Lorenzo il Magnifico a Firenze.\nIntrodotto a corte solo nel 1424, dopo la morte della contessa Rengarda Malatesta, prima moglie di Guidantonio, ne venne allontanato nel 1427 alla nascita di Oddantonio, figlio legittimo del conte di Urbino e della seconda moglie Caterina Colonna. Pass\u00f2 l'infanzia dapprima nel monastero benedettino di Gaifa, presso Urbino, poi - per volont\u00e0 del conte Guidantonio - presso la corte di Giovanna Alidosi, vedova del conte Bartolomeo Brancaleoni, quindi nel 1433 viene inviato a Venezia come ostaggio e successivamente a Mantova, dove frequent\u00f2 la celebre scuola di Vittorino da Feltre (Ca' Zoiosa). In quella circostanza venne armato cavaliere dall'imperatore Sigismondo di Lussemburgo (1433). Dopo essere tornato in patria spos\u00f2 nel 1437 Gentile Brancaleoni, ottenendo in dote la terra di Mercatello, con numerosi castelli, per i quali venne creato conte nel 1443.\nNel 1438 ottenne il comando della compagnia militare detta \"Feltria\", creata in societ\u00e0 da Bernardino Ubaldini e da Guidantonio da Montefeltro, e militante nell'esercito visconteo comandato da Niccol\u00f2 Piccinino. Il 22 luglio 1444 a Urbino viene barbaramente assassinato il fratellastro Oddantonio. Federico si reca in citt\u00e0, firma una convenzione con il comune nella quale \u00e8 prevista l'immunit\u00e0 per i congiurati e viene acclamato Signore. Con analoghe forme prender\u00e0 possesso di tutti i dominii aviti. L'estraneit\u00e0 di Federico all'assassinio \u00e8 stata messa in dubbio dai pi\u00f9 (contemporanei e storici moderni). Alleato di Francesco Sforza, nel 1445 acquist\u00f2 la signoria di Fossombrone da Galeazzo Malatesta senza autorizzazione papale, cosa che gli cost\u00f2 la scomunica, tolta solo due anni dopo dal papa Niccol\u00f2 V.\nNel 1447 ottenne per la prima volta la piena legittimazione del potere con la concessione del vicariato apostolico in temporalibus. In quegli anni Federico si sbarazz\u00f2 delle ultime opposizioni interne. Nel 1446 svent\u00f2 la cosiddetta congiura di carnevale, nella quale risultarono coinvolti importanti esponenti della famiglia comitale e della corte di Oddantonio, ovvero Antonio di Niccol\u00f2 da Montefeltro, Francesco di Vico e Giovanni di San Marino, che furono tutti decapitati; nel 1447 sopprimendo nel sangue la rivolta di Fossombrone, sobillata (come la congiura di carnevale) dal signore di Rimini Sigismondo Pandolfo Malatesta (la citt\u00e0 venne messa a ferro e fuoco per tre giorni, affinch\u00e9 fosse da monito, in tutto il Montefeltro, di quale fosse la sorte di chiunque avesse osato la ribellione).\nFederico si faceva raffigurare sempre dal suo lato sinistro della faccia a causa della perdita dell'occhio destro in uno scontro armato imprecisato, forse il torneo del 1450 organizzato per commemorare l'adesione di Francesco Sforza al ducato di Milano. Sebbene si sia ritenuto per un certo periodo che il duca si fosse fatto praticare un taglio sul naso per ampliare la visuale dell'occhio sinistro rimastogli, \u00e8 molto probabile che il ponte nasale gli fosse stato frantumato dallo stesso colpo di lancia che gli distrusse l'occhio.\nL'azione politica militare del conte di Urbino fu per lo pi\u00f9 indirizzata a contenere e contrastare quella di Sigismondo Pandolfo Malatesta, signore di Rimini. I contrasti tra le due casate avevano origini antiche, risalenti alla met\u00e0 del Duecento, ma si acuirono e si smorzarono a fasi alterne. Alle ragioni politiche (territoriali ed economiche) si aggiunse una profonda antipatia personale. Le scelte di schieramento e i passaggi di alleanza furono spesso dettati dalla forte contrapposizione tra i due. L'epilogo avvenne nel 1462 nella battaglia del Cesano. Sigismondo fu costretto a ripiegare e da allora, nel giro di pochi mesi, perse tutti i domini a esclusione di Rimini. Federico, che agiva come capitano del papa, si avvantaggi\u00f2 ottenendo ampi possedimenti nel Montefeltro (1463).\nNel 1472 fu incaricato di prendere possesso, alla testa di seimila armati, di Volterra per conto di Firenze che rischiava di perdere il controllo delle miniere di allume appena scoperte nelle colline metallifere. Trovandosi di fronte un esercito di popolo, composto anche da contadini, i mercenari di Federico da Montefeltro si abbandonarono a terribili saccheggi e vaste distruzioni.\nNel 1474 Federico raggiunse l'apice del prestigio ottenendo il titolo ducale di Urbino dal papa Sisto IV, che gli concesse anche l'Ordine equestre di San Pietro. In quell'anno fu anche aggregato all'Ordine dell'Ermellino dal re Ferdinando I di Napoli e nell'Ordine della Giarrettiera dal re Edoardo IV d'Inghilterra. Recenti studi dimostrano che fu, assieme al papa Sisto IV, uno degli artefici della memorabile congiura dei Pazzi avvenuta nel 1478 all'interno del Duomo di Firenze con lo scopo di eliminare Lorenzo de' Medici e il fratello Giuliano. Al tempo non venne accusato.\nMor\u00ec, colpito da una malattia infettiva, probabilmente malaria, durante la guerra di Ferrara il 10 settembre 1482, mentre comandava l'esercito del duca di Ferrara, opposto a quello papale e veneziano, e fu sepolto nella chiesa di San Bernardino a Urbino.\nCondotte militari.\nDopo l'esperienza fatta nell'esercito visconteo comandato dal Piccinino (1438-1441) \u00e8 al servizio del re di Napoli contro Francesco Sforza (1442).\nDopo la presa del potere, nel 1444 passa a Francesco Sforza e alla Repubblica fiorentina.\nNel 1450 lascia la condotta fiorentina per il solo Sforza, divenuto duca di Milano. A partire dall'anno successivo \u00e8 con il re di Napoli.\nL'apoteosi delle azioni militari venne raggiunta con la presa di Volterra per conto di Firenze nel 1472. Ma innumerevoli sono state le sue vittorie, spesso conquistate con stratagemmi diversi volti a evitare scontri armati. Si dimostrer\u00e0 magnanimo con chi si arrendeva, spietato con quanti resistevano.\nLo Stato.\nFederico fu:\nNel 1474 venne elevato al rango di duca di Urbino, ma lo stato continu\u00f2 a mantenere il precedente carattere composito di citt\u00e0, terre e castelli che si reggevano con propri statuti, governati dal Montefeltro per accordi e patti giurati, quindi sotto la veste giuridica del Vicariato apostolico in temporalibus concesso dal Pontefice.\nMecenatismo.\nAlla corte di Federico operarono gli architetti Maso di Bartolomeo, Luciano Laurana e Francesco di Giorgio Martini; quest'ultimo sar\u00e0 anche artista a tutto tondo e verr\u00e0 inserito a corte come suo consigliere personale, essendo suo amico e confidente. Numerosi pittori operarono per Federico. Tra essi Piero della Francesca, intimo amico di Federico, ma anche Paolo Uccello, Giusto di Gand e Pedro Berruguete.\nFederico si faceva raffigurare sempre dal suo lato sinistro della faccia a causa della perdita dell'occhio destro in uno scontro armato imprecisato, forse il torneo del 1450 organizzato per commemorare l'adesione di Francesco Sforza al ducato di Milano. Sebbene si sia ritenuto per un certo periodo che il Duca si fosse fatto praticare un taglio sul naso per ampliare la visuale dell'occhio sinistro rimastogli, \u00e8 molto probabile che il ponte nasale gli sia stato frantumato dallo stesso colpo di lancia che gli distrusse l'occhio.\nEgli fu, in vita, continuo coltivatore dell'erudizione personale, grazie probabilmente alla sua permanenza e formazione nei monasteri benedettini durante gli anni di fanciullezza; per questo favor\u00ec e sostenne le arti e la cultura in generale. Tra i suoi protetti ci fu anche il matematico Luca Pacioli.\nLa famosa biblioteca di Federico, unica in quell'epoca per vastit\u00e0 e pregio, venne realizzata in collaborazione con il libraio fiorentino Vespasiano da Bisticci, suo principale fornitore: tra i copisti e miniatori che lavorarono presso lo Scriptorium urbinate ci fu anche Federico Veterani. L'intera biblioteca (che insieme ai volumi raccolti dai successori di Federico raggiunse una consistenza di oltre 1760 codici manoscritti) venne acquistata per 10.000 scudi dal papa Alessandro VII Chigi nel 1657 che di fatto la salv\u00f2 dalla dispersione. Da allora costituisce il nucleo pi\u00f9 importante della Biblioteca apostolica vaticana.\nL'alleanza con Roma e la religiosit\u00e0 personale.\nTrascorse i primi anni di vita con i monaci dell'Abbazia benedettina di Gaifa, nei pressi di Urbino. Questi trasmisero al giovane Federico un marcato senso del sacro. Successivamente egli venne educato severamente alla condotta religiosa da alcuni precettori personali - camaldolesi provenienti dall'importante monastero di Fonte Avellana, situato non lontano da Gubbio, nel territorio del Ducato - in un contesto familiare (i Montefeltro), gi\u00e0 Vicari Apostolici e imparentati con il papa Martino V. Ma l'incontro fondamentale della sua vita religiosa sar\u00e0 quello con san Bernardino da Siena nel 1435. Durante la permanenza del Santo nella terra dei Montefeltro infatti, Bernardino ebbe la simpatia e la stima di Federico che, frequentandolo, fru\u00ec della sua direzione spirituale rimanendone segnato nel carattere per tutta la vita.\nNella sua preziosa biblioteca Federico possedeva una rarissima copia miniata della Bibbia da lui commissionata per uso personale, detta appunto Bibbia Montefeltro, oggi conservata nella Biblioteca Apostolica Vaticana. Questo testo seguiva sempre il Duca per la preghiera e la lettura personale, anche durante le sue condotte militari. Anche a causa della professata fede egli venne nominato dal papa Pio II e successivamente confermato da Paolo II e Sisto IV come Gonfaloniere della Chiesa. Fu inoltre capitano generale della Chiesa nonch\u00e9 consigliere politico di papa Sisto IV.\nDiscendenza.\nDalla prima moglie Gentile Brancaleoni, essendo ella sterile, non ebbe figli.\nDa Battista Sforza, la moglie pi\u00f9 amata, ebbe:\nEbbe inoltre, in giovent\u00f9, numerosi figli naturali, tutti legittimati:"}
{"id": "2855848", "revid": "767487", "url": "https://it.wikipedia.org/wiki?curid=2855848", "title": "The Dub", "text": "The Dub \u00e8 un film muto del 1919 diretto da James Cruze.Prodotto dalla Jesse L. Lasky Feature Play Company, il film venne distribuito il 19 gennaio 1919.\nLa sceneggiatura si basa su \"The Dub\", storia breve di Edgar Franklin (pseudonimo di Edgar Franklin Stearns) pubblicato il 17 giugno 1916 su \"All-Story Weekly\".\nTra gli interpreti, Wallace Reid nel ruolo del titolo, Charles Ogle e Ralph Lewis.\nTrama.\nQuando la societ\u00e0 Blatch, Markham &amp; Driggs fa crac, Markham ruba alcuni documenti e l'opzione per una preziosa miniera. Nel contempo, Blatch, che cerca di far decadere i tempi dell'opzione per poter comperare la miniera a un prezzo pi\u00f9 basso, vuole convincere Driggs, il terzo socio, di star tentando di recuperare le carte con l'aiuto dell'avvocato Hadden. Nell'operazione viene coinvolto John Craig, un imprenditore edile, e poi anche Enid Drayton, la pupilla di Markham. Questi ultimi due trovano le prove che sia Markham che Blatch per anni hanno truffato il socio. Driggs, rientrato in possesso dei documenti, premia John e informa Enid, che era stata tenuta prigioniera dal tutore, che lei \u00e8 proprietaria di un palazzo di un milione di dollari.\nProduzione.\nIl film fu prodotto dalla Famous Players-Lasky Corporation e dalla Jesse L. Lasky Feature Play Company.\nDistribuzione.\nIl copyright del film, richiesto dalla Famous Players-Lasky Corp., fu registrato il 2 dicembre 1918 con il numero LP13127.\nDistribuito dalla Famous Players-Lasky Corporation, il film - presentato da Jesse L. Lasky - usc\u00ec nelle sale cinematografiche statunitensi il 19 gennaio 1919."}
{"id": "2855849", "revid": "228587", "url": "https://it.wikipedia.org/wiki?curid=2855849", "title": "All or Nothing at All", "text": "All Or Nothing At All \u00e8 una canzone scritta nel 1939. Le parole sono state scritte da Jack Lawrence ed \u00e8 stata messa in musica da Arthur Altamn. Il primo artista ad interpretare questo brano fu Frank Sinatra, arrivato in seconda posizione negli Stati Uniti, ed \u00e8 stata la sua prima canzone registrata di tutta la sua carriera. Successivamente, venne interpretata da molti artisti fra i quali Jimmy Scott, Chet Baker, Johnny Pace, John Coltrane, Freddie Hubbard, Diana Krall, Barry Manilow, Sarah Vaughan, Ian Shaw, Simply Red e molti altri."}
{"id": "2855856", "revid": "487039", "url": "https://it.wikipedia.org/wiki?curid=2855856", "title": "I\u017ee", "text": ""}
{"id": "2855861", "revid": "767487", "url": "https://it.wikipedia.org/wiki?curid=2855861", "title": "Too Many Millions", "text": "Too Many Millions \u00e8 un film muto del 1918 diretto da James Cruze che si basa su \"Someone and Somebody\", romanzo di Porter Emerson Browne pubblicato a New York nel 1917.\nProdotto dalla Jesse L. Lasky Feature Play Company, il film venne distribuito l'8 dicembre 1918 dalla Paramount Pictures.\nTrama.\nWalsingham Van Dorn, un agente librario mezzo fallito, eredita dagli zii una fortuna di quaranta milioni di dollari. Incredulo, affida la gestione dell'eredit\u00e0 all'avvocato Wilkins, mentre lui si ritira a vivere solitario. Una sera, per\u00f2, gli giunge in casa una ragazza, Desiree Lane, che gli intima di rifondere due milioni di dollari che i suoi zii avevano truffato al padre di lei. Van Dorn cerca di restituirle il maltolto, ma scopre che l'avvocato \u00e8 fuggito con tutti i suoi beni. I due giovani si mettono sulle tracce del fuggitivo ma l'albergo in cui si sono fermati per la notte prende fuoco e loro si salvano restando con addosso il solo pigiama. Per evitare uno scandalo, si sposano. Naturalmente, sono innamorati e l'unione si rivela estremamente felice.\nCos\u00ec, quando due anni dopo Wilkins restituisce il denaro rubato, cominciano a chiedersi se tutti quei soldi porteranno loro la felicit\u00e0.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Famous Players-Lasky Corp., fu registrato il 12 ottobre 1918 con il numero LP12984.\nIl film usc\u00ec nelle sale USA l'8 dicembre 1918, distribuito dalla Famous Players-Lasky Corporation e dalla Paramount Pictures. In Spagna prese il titolo di \"Demasiados millones\"."}
{"id": "2855865", "revid": "59785", "url": "https://it.wikipedia.org/wiki?curid=2855865", "title": "Meta Romuli", "text": "La Meta Romuli era una piramide che si trovava a Roma, nel rione di Borgo vicino alla Basilica di San Pietro in Vaticano. Essa era denominata anche \"Piramide vaticana\" o \"Piramide di Borgo\".\nStoria.\nSi trattava di una sepoltura monumentale che in antichit\u00e0 sorgeva in prossimit\u00e0 dell'incrocio tra la via Cornelia e la via Trionfale, in un'area fuori porta, l'\"Ager Vaticanus\", che vedeva la presenza di numerose aree cimiteriali come la vicina necropoli vaticana.\nSi trovava al fianco di un altro grande mausoleo, il cosiddetto \"Therebintus Neronis\" demolito a partire dal VII secolo, che invece era a pianta circolare.\nSopravvisse ai grandi cambiamenti dovuti alla costruzione della primitiva basilica di San Pietro, giungendo fino al medioevo e divenendo un elemento importante della topografia urbana.\nIl suo nome era dovuto alla credenza popolare, che la collegava alla piramide Cestia (\"meta Remi\"), identificandole con i sepolcri dei due mitici fondatori e facendole oggetto di varie leggende. Tradizionalmente si credeva che il luogo del martirio di San Pietro fosse posto nel punto di mezzo tra le due piramidi e conseguentemente la piramide fu rappresentata per secoli nelle raffigurazioni del martirio. La troviamo raffigurata per esempio nel Polittico Stefaneschi di Giotto, nella Porta del Filarete della Basilica di San Pietro, nell'affresco della \"Visione della croce\" nelle Stanze di Raffaello, negli affreschi della volta della basilica di San Francesco ad Assisi di Cimabue.\nNel Rinascimento fu creduta il \"Sepolcro degli Scipioni\". Fu demolita a partire dal 1499, su ordine di papa Alessandro VI, con la collaborazione dei pellegrini, per l'apertura della nuova via Alessandrina (Borgo Nuovo) che collegava l'area del Vaticano con il ponte sul Tevere. Alcuni resti del nucleo di calcestruzzo sopravvissero ancora per qualche decennio.\nStruttura.\nLa forma a piramide per i monumenti sepolcrali fu in uso in epoca augustea nell'ambito di influenze culturali egittizzanti. Sorsero moltissimi sepolcri piramidali, alti tra i 40 e 50 metri di cui sopravvive solo quella di Caio Cestio.\nLa piramide vaticana doveva essere presumibilmente della stessa epoca e secondo le testimonianze era pi\u00f9 grande di quella Cestia, alta circa 40 metri, circondata da una pavimentazione con lastroni di travertino riutilizzati nel VII secolo per i gradoni della basilica di san Pietro. Era probabilmente costruita anch'essa in calcestruzzo e laterizi con rivestimento in marmo, smontato nel corso dei secoli, e camera sepolcrale interna coperta a volta."}
{"id": "2855867", "revid": "125024107", "url": "https://it.wikipedia.org/wiki?curid=2855867", "title": "Daniela Cal\u00f2", "text": "Biografia.\nOriginaria di Sava, in provincia di Taranto, \u00e8 torinese di adozione, dove frequenta il corso di recitazione e dizione del Teatro Nuovo sotto la direzione di Enza Giovine. \nHa legato la sua voce all'attrice Evangeline Lilly nei panni di Hope van Dyne nei film della \"Marvel Cinematic Universe\", di Tauriel in \"Lo Hobbit\" e soprattutto di Kate Austen nell'acclamata serie TV \"Lost\" per la quale ha vinto nel 2006 il premio Anello d'Oro, attribuito dal Festival del Doppiaggio Voci nell'Ombra come miglior voce femminile."}
{"id": "2855868", "revid": "599013", "url": "https://it.wikipedia.org/wiki?curid=2855868", "title": "Bartender", "text": ""}
{"id": "2855869", "revid": "1573940", "url": "https://it.wikipedia.org/wiki?curid=2855869", "title": "Khan Bebin", "text": "Kh\u0101n Beb\u012bn (farsi \u062e\u0627\u0646\u200c\u0628\u0628\u06cc\u0646) \u00e8 una citt\u00e0 dello shahrest\u0101n di Ramyan, circoscrizione di Fenderesk, nella provincia del Golestan. Aveva, nel 2006, una popolazione di 10.435 abitanti. "}
{"id": "2855871", "revid": "767487", "url": "https://it.wikipedia.org/wiki?curid=2855871", "title": "Pape-Philippe Amagou", "text": ""}
{"id": "2855874", "revid": "547034", "url": "https://it.wikipedia.org/wiki?curid=2855874", "title": "Discografia di Keith Jarrett", "text": "La discografia di Keith Jarrett contiene dischi pubblicati tra il 1967 e oggi; include 87 album, 8 singoli e 22 compilation."}
{"id": "2855877", "revid": "300067", "url": "https://it.wikipedia.org/wiki?curid=2855877", "title": "Fabien Causeur", "text": ""}
{"id": "2855878", "revid": "599013", "url": "https://it.wikipedia.org/wiki?curid=2855878", "title": "V\u00edctor D\u00edaz", "text": ""}
{"id": "2855879", "revid": "287204", "url": "https://it.wikipedia.org/wiki?curid=2855879", "title": "Victor Diaz", "text": ""}
{"id": "2855880", "revid": "300067", "url": "https://it.wikipedia.org/wiki?curid=2855880", "title": "V\u00edctor D\u00edaz D\u00edaz", "text": ""}
{"id": "2855883", "revid": "287204", "url": "https://it.wikipedia.org/wiki?curid=2855883", "title": "Victor Diaz Diaz", "text": ""}
{"id": "2855886", "revid": "173219", "url": "https://it.wikipedia.org/wiki?curid=2855886", "title": "Obodriti", "text": "Gli Obodriti od Obotriti (ted. \"Abodriten\" o \"Abotriten\" o \"Obotriten\") erano un gruppo di trib\u00f9 slave appartenenti alla stirpe dei Venedi che abitavano nel medioevo gli attuali Meclemburgo ed Holstein.\nNell'VIII secolo furono alleati di Carlo Magno nella sua lotta contro i Sassoni e grazie a questo acquisirono una posizione prevalente nella regione. Furono poi combattuti dai successori di Carlo Magno e sottomessi da Ottone I. Ribellatisi nel 983, insieme ai Veleti, loro tradizionali nemici, si affrancarono per un breve periodo dalla dominazione germanica. Furono sottomessi nuovamente all'impero germanico nel 1147 da Enrico il Leone che successivamente uccise il loro sovrano Niklot. Il figlio maggiore di Niklot, Pribislavo, recuper\u00f2 il titolo di principe di Meclemburgo nel 1167, come vassallo dei Sassoni. La dinastia dei duchi di Meclemburgo discendente da Pribislavo si estinse nel 1918.\nLe principali citt\u00e0 degli Obodriti furono: Reric, fiorente porto e centro commerciale del mar Baltico, Liubice (oggi Lubecca), alla confluenza del Schwartau nel Trave, Castello di Meclemburgo che fu sede dei regnanti al tempo della dinastia dei Naconidi.\nNome.\nSecondo alcuni studiosi il nome \"Obrodita\" significa \"discendente degli Obodri\", \"dei molto vigili\".\nGli Obodriti si incontrano nelle fonti storiche per la prima volta negli Annales Regni Francorum dell'anno 789, in cui vengono chiamati \"Abotriti\". In seguito negli stessi annali i riferimenti sono fatti ad \"Abodriti\". Anche Eginardo nella Vita et gesta Caroli Magni fa riferimento al popolo degli \"Abodtiti\".\nIl nome Obodtriti (\"Obodritos\") compare nelle opere di Adamo di Brema, \"Gesta Hammaburgensis Ecclesiae Pontificum\", mentre Helmold di Bosau nella \"Chronica Slavorum\" li chiama Obotriti.\nNella \"Descriptio civitatum et regionum ad septentrionalem plagam Danubii\" del Geografo bavarese vengono chiamati \" Nortabtrezi\", indicando anche che essi dispongono di 53 citt\u00e0 ciascuna comandata da un suo \"duces\"\nInfine Adamo di Brema, nella sua \"Gesta Hammaburgensis ecclesiae pontificum\" li chiama anche \"Reregi\" per indicare la provenienza dalla loro principale citt\u00e0 Reric.\nTrib\u00f9.\nLe principali trib\u00f9 che componevano gli Obodrtiti erano quattro:\nAltre trib\u00f9 associate agli Obodriti erano:\nStoria.\nFra il VII e l'VIII secolo gruppi slavi provenienti da est emigrarono sulle coste del Mar Baltico spingendosi poi verso l'interno. Gli Obodriti si insediarono nella vasta area fra l'Elba e l'Oder, nel territorio del Meclemburgo e l'Holstein orientale.\nI primi principi dell'etnia sono rintracciabili gi\u00e0 verso la fine dell'VIII secolo. Il primo Samtherrscher obodrita di cui si hanno notizie storiche fu Witzan (\u2020 795), contemporaneo e alleato di Carlo Magno nella guerra dei Franchi contro i Sassoni, alleati dei Veleti. \nNel 798 ebbe luogo la decisiva battaglia di Sventanafeld il cui esito fu loro favorevole agli Obodriti che ottennero in ricompensa parte dei territori prima appartenenti ai Sassoni.\nNell'808 la citt\u00e0 capoluogo Reric fu distrutta dal re danese Godfred. Dall'810 i Sassoni si posero al sicuro dalle incursioni obodrite dietro il \"Limes Saxoniae\", una linea di confine di difficile attraversamento costituita da foreste quasi impenetrabili. Dall'819 vi fu la prima fortificazione con Liubice, alla confluenza del Schwartau nel Trave.\nL'imperatore Ottone I, nel 955, mosse guerra agli Obodriti e li sconfisse sul fiume Raxa. Essi vennero cos\u00ec sottomessi ed il loro territorio costitu\u00ec la marca dei Billunghi. Gi\u00e0 trent'anni dopo, nel 983 ebbe inizio la prima grande rivolta slava contro i Franchi. Essi riuscirono cos\u00ec a liberarsi temporaneamente dal dominio tedesco.\nNel 1043 il naconide Godescalco divenne duca degli Obodriti. In appoggio ad Adalberto di Brema si preoccup\u00f2 di costituire uno stato cristiano-slavo dell'Elba secondo il modello polacco. Dopo la caduta di Adalberto, avvenuta nel 1066, Godescalco fu ucciso e Kruto gli subentr\u00f2 al comando. Egli attacc\u00f2 la fortezza di Hammaburg e la distrusse.\nNel 1090 il figlio di Godescalco, Enrico, uccise il nemico Kruto con l'aiuto dei Danesi e nel 1093, dopo la battaglia di Schmilau, divenne duca degli Obodriti. Alla sua morte, avvenuta nel 1127, il regno croll\u00f2, dopo che il cognato Canuto Lavard fu ucciso nel 1131.\nPoco dopo subentr\u00f2 il duca sassone Enrico il Leone, che nel 1147 con la Crociata dei Venedi sottomise gran parte del territorio degli Obodriti.\nSegu\u00ec nel 1160 una guerra condotta da Danesi e Sassoni contro gli Obodriti, nel corso della quale per\u00ec il principe obodrita Niklot (regnante nel periodo 1131-1160). Pribislavo, uno dei figli di Niklot, ricevette in feudo nel 1167, dopo la sua sottomissione, l'eredit\u00e0 del padre, inclusa quella a suo tempo conquistata da Enrico il Leone. Egli fu il capostipite dei futuri duchi del Meclemburgo."}
{"id": "2855888", "revid": "1987129", "url": "https://it.wikipedia.org/wiki?curid=2855888", "title": "Barista", "text": "Il barista \u00e8 una figura professionale che lavora nei bar. Esso \u00e8 addetto alla preparazione ed al servizio di caff\u00e8 e bevande derivate, cioccolate, alla distribuzione di bibite ecc.\nDescrizione.\nBarista, barman e bartender sono termini che indicano operatori nel settore bar con mansioni ben distinte.\nIl barista \u00e8 quella figura che opera prettamente nell'ambito della caffetteria e dei \"coffee shop\".\nIl barman ed il bartender sono figure specializzate nella creazione dei cocktail e differiscono tra loro nello stile di preparazione.\nIl personale del bar e le varie figure professionali.\nIl personale di un bar di medio-alto livello \u00e8 composta da:"}
{"id": "2855893", "revid": "838137", "url": "https://it.wikipedia.org/wiki?curid=2855893", "title": "Rosario Saro Vella", "text": "Biografia.\nDopo aver trascorso l'infanzia a Canicatt\u00ec (Agrigento) si trasferisce prima a San Gregorio di Catania poi presso l'Istituto Teologico di Messina per compiere gli studi ecclesiastici.\nEntra nella Societ\u00e0 Salesiana di San Giovanni Bosco professando i voti religiosi il 12 settembre 1968.\nViene ordinato sacerdote il 27 maggio 1979. Successivamente consegue la laurea in filosofia all'Universit\u00e0 degli Studi di Palermo.\nNel 1981 parte missionario per il Madagascar dove ricopre dal 1982 al 1995 l'incarico di parroco ad Ankililoaka, dal 1989 al 1990 di maestro dei novizi, dal 1995 al 2004 parroco della parrocchia e del distretto di Betafo e dal 2004, fino al dicembre 2007, direttore e parroco della comunit\u00e0 salesiana di Bemaneviky.\nIl 7 novembre 2007 papa Benedetto XVI lo nomina vescovo di Ambanja.\nRiceve la consacrazione episcopale il 16 dicembre 2007, nella spianata retrostante la cattedrale di Ambanja, dall'arcivescovo di Antananarivo Odon Marie Ars\u00e8ne Razanakolona, co-consacranti l'arcivescovo Augustine Kasujja, nunzio apostolico in Magadascar, e l'arcivescovo Calogero La Piana, S.D.B., metropolita di Messina-Lipari-Santa Lucia del Mela.\nInsegna patristica nel seminario maggiore interdiocesano di Antsiranana ed \u00e8 pure membro del collegio dei consultori della diocesi di Ambanja.\nL'8 luglio 2019 papa Francesco lo nomina vescovo di Moramanga.\n\u00c8 il primo vescovo salesiano del Madagascar.\nGenealogia episcopale.\nLa genealogia episcopale \u00e8:"}
{"id": "2855905", "revid": "1305772", "url": "https://it.wikipedia.org/wiki?curid=2855905", "title": "Bandar-e Torkeman", "text": "Bandar-e Torkeman, anticamente Bandar Shah, (farsi \u0628\u0646\u062f\u0631 \u062a\u0631\u06a9\u0645\u0646) \u00e8 il capoluogo dello shahrest\u0101n di Torkaman, circoscrizione Centrale, nella provincia del Golestan. \u00c8 un porto che si affaccia sul mar Caspio, e 3\u00a0km ad ovest della citt\u00e0 si trova l'isola di Ashuradeh, unica isola iraniana sul mar Caspio. Aveva, nel 2006, una popolazione di 45.045 abitanti. \nEconomia.\nL'economia si basa principalmente sull'agricoltura, l'artigianato (tappeti), l'allevamento, la pesca e il turismo. Il 50 % del caviale iraniano proviene da quest'area."}
{"id": "2855921", "revid": "599013", "url": "https://it.wikipedia.org/wiki?curid=2855921", "title": "Bowdoin College", "text": "Il Bowdoin College (pronuncia: bo\u028ad\u026an), fondato nel 1794, \u00e8 un \"liberal arts college\"\nche si trova a Brunswick, cittadina costiera del Maine (nella regione del New England). Il \"College\" conta circa 1.700 studenti ed \u00e8 una scuola mista dal 1971. Dispone di 33 insegnamenti fondamentali e 4 complementari; l'anno accademico \u00e8 suddiviso in due semestri, ciascuno di quattro corsi; il rapporto studenti-docenti \u00e8 di 9 a 1.\nBrunswick si trova sulle rive della \"Casco Bay\" e del fiume Androscoggin, 19 chilometri (12 miglia) a nord di Freeport, 45 chilometri (28 miglia) a nord di Portland, nella Contea di Cumberland (Maine), e 211 chilometri (131 miglia) a nord di Boston (Massachusetts). In aggiunta al suo campus di Brunswick, il \"Bowdoin\" gestisce anche 47,8 ettari (118 acri, 478.000\u00a0m\u00b2) del \"Coastal Studies Center\" sulla \"Orr's Island\" (o \"Orrs Island\") nella cittadina di Harpswell (sempre nel Maine, poco pi\u00f9 di 20 minuti in auto dalla sede di Brunswick) e 81 ettari (200 acri, 809.000\u00a0m\u00b2) della stazione scientifica sulla \"Kent Island\"\nnella Baia di Fundy.\nStoria.\nIl \"Bowdoin College\" venne riconosciuto mediante statuto nel 1794 dal governatore Samuel Adams del Massachusetts, di cui il Maine era allora parte e il nome gli fu dato in onore di James Bowdoin, secondo governatore del Massachusetts, il cui figlio James Bowdoin III \u00e8 stato il primo benefattore donando alla nuova scuola 2400 ettari di terreno (6.000 acri, 24\u00a0km\u00b2) sulla Kent Island, la sua ricca biblioteca, la sua collezione d'arte e 5.500 dollari. Al momento della sua fondazione era il \"college\" situato pi\u00f9 a oriente degli Stati Uniti. In passato chi aveva ricevuto la laurea da un istituto di insegnamento superiore poteva avere riconosciuto lo stesso titolo da un altro istituto. Nel 1806, preoccupati di avere bisogno di altre credenziali, tredici laureati della Harvard accettarono anche il titolo del \"Bowdoin\".\nIl \"Bowdoin\" afferm\u00f2 il proprio ruolo nel 1820, decennio in cui il Maine \u00e8 diventato uno Stato indipendente a seguito del Compromesso del Missouri e il \"College\" laure\u00f2 alcuni dei suoi alunni pi\u00f9 famosi, tra cui il futuro Presidente degli Stati Uniti Franklin Pierce, nel 1824, e gli scrittori Nathaniel Hawthorne e Henry Wadsworth Longfellow, entrambi iscritti all'associazione \"Phi Beta Kappa\", nel 1825.\nLe connessioni del \"Bowdoin\" alla Guerra di secessione americana sono tali da far nascere la battuta che la \"guerra inizi\u00f2 e fin\u00ec\" a Brunswick. Harriet Beecher Stowe \"la piccola signora che inizi\u00f2 questa grande guerra\", cominci\u00f2 a scrivere il suo importante romanzo antischiavista La capanna dello zio Tom nella \"Bowdoin Appleton's Hall\", mentre il marito insegnava nel \"College\" e il generale Joshua Chamberlain, alunno e poi professore al \"Bowdoin\", fu incaricato di ricevere in consegna l'Armata Confederata della Virginia Settentrionale (arresasi alle truppe dell'Unione) nel villaggio di Appomattox Court House nel 1865. Chamberlain, decorato con la Medal of Honor, governatore del Maine, Tenente generale del Maine e presidente del \"Bowdoin\", si distinse nella Battaglia di Gettysburg, dove ha condotto il \"20th Maine Volunteer Infantry Regiment\", nella sua coraggiosa difesa della \"Little Round Top\".\nCi sono altre connessioni con persone della guerra di secessione, come il Generale Oliver Otis Howard, laureatosi al \"Bowdoin\" nel 1850, che condusse il \"Freedmen's Bureau\" e in seguito fond\u00f2 la Howard University e il governatore del Massachusetts John Albion Andrew, laureatosi nel 1837, responsabile della formazione del famoso \"54th Massachusetts\",\nWilliam Pitt Fessenden (laurea nel 1823) e Hugh McCulloch (1827), Segretario del Tesoro durante il governo di Abramo Lincoln. Dopo la guerra, il \"Bowdoin\" sostenne di aver partecipato al conflitto con una percentuale pi\u00f9 grande di qualsiasi altro \"college\" del Nord e non solo per l'Unione. In effetti, anche Jefferson Davis (primo e unico Presidente degli Stati Confederati) ricevette una laurea honoris causa al \"Bowdoin\", quando era \"Secretary of War\" nel 1858.\nOltre a Howard e Chamberlain, un alunno del \"Bowdoin\", il terzo che raggiunse il grado di generale nella guerra di secessione: il generale di brigata onorario Ellis Spear, laurea nel 1858, che era vicecomandante di Chamberlain a Gettysburg.\nAnche se la \"Medical School of Maine\" del \"Bowdoin\" chiuse i battenti nel 1920, il \"College\" \u00e8 conosciuto per i suoi corsi particolarmente curati nel campo delle scienze naturali. Un alunno illustre fu il dottor Augustus W. Stinchfield, che consegu\u00ec il dottorato in medicina nel 1868 e divenne uno dei cofondatori della \"Mayo Clinic\" di Rochester (Minnesota). Gli fu chiesto di unirsi allo studio medico privato dei due fratelli Mayo nel 1892. Nel 1915, i soci dello studio privato di allora confluirono nella \"Mayo Clinic\", struttura \"non profit\".\nForse l'alunno del \"Bowdoin\" pi\u00f9 noto nel campo delle scienze \u00e8 il discusso entomologo diventato poi sessuologo Alfred Kinsey, classe 1916. La reputazione del \"College\" in questo settore \u00e8 stata cementata in gran parte dalle esplorazioni artiche dell'ammiraglio Robert Edwin Peary, classe 1877, e da Donald Baxter MacMillan, classe 1898. Peary condusse con successo la prima spedizione al Polo Nord nel 1908 e MacMillan, un membro dell'equipaggio di Peary, divenne poi famoso esplorando la Groenlandia, l'Isola Baffin e il Labrador con lo \"schooner\" (imbarcazione simile a una goletta) \"Bowdoin\" tra il 1908 e il 1954. Il museo \"Peary-MacMillan Arctic Museum\" del \"Bowdoin\" onora i due esploratori, e la mascotte del \"College\", l'orso polare, \u00e8 stato scelto nel 1913 per onorare MacMillan, che ha donato un esemplare particolarmente grosso alla sua \"alma mater\" nel 1917 (nella Hyde Plaza del \"College\" c'\u00e8 anche una statua: la \"Polar Bear Statue\").\nSeguendo le orme del presidente Pierce e Thomas Brackett Reed, speaker della Camera, classe 1860, numerosi laureati al \"Bowdoin\" del XX secolo hanno assunto posizioni di primo piano nel governo nazionale, in rappresentanza del Maine. Wallace Humphrey White Jr., laureato nel 1899, leader della minoranza al Senato negli anni 1944-1947 e leader della maggioranza al Senato nel periodo 1947-1949; Joseph Finnegan, laurea nel 1923, senatore per Massachusetts, George John Mitchell Jr., laurea nel 1954, leader della maggioranza al Senato tra il 1989 e il 1995 e che poi assunse un ruolo di primo piano nel processo di pace nell'Irlanda del Nord, e William Sebastian Cohen, laurea nel 1962, ha trascorso venticinque anni alla Camera e al Senato, prima di essere nominato Segretario della Difesa nell'amministrazione Clinton. Il primo distretto elettorale del Maine, dove si trova il \"College\", \u00e8 stato soprannominato \"seggio \"Bowdoin\"\" per la lunga presenza di suoi laureati. Un totale di undici laureati del \"Bowdoin\" hanno governato il Maine e tre laureati del \"College\" si sono seduti nella corte suprema dello Stato.\nNel corso degli ultimi decenni il \"Bowdoin College\" ha subito ammodernamenti vertiginosi. Nel 1970, divenne una delle poche scuole che rese opzionale il SAT (test di ammissione) \ne nel 1971, dopo quasi 180 anni, il \"Bowdoin\" ha ammesso la prima classe femminile. Il \"Bowdoin\" ha abolito le associazioni studentesche maschili (\"Fraternity\") alla fine del 1990. Queste associazioni permettevano aggregazioni, amicizie, dando un senso di appartenenza ad una comunit\u00e0; sono state sostituite con le \"house system\"\".\nSviluppi recenti.\nGli sviluppi recenti includono la nomina del 2001 di Barry Mills, laurea nel 1972, come quinto presidente ex-alunno del \"college\", e una decisione nel 2002 del corpo insegnante di modificare il sistema di classificazione in modo da ampliare il giudizio da cinque punti (A, B, C, D e F) a 10 aggiungendo il pi\u00f9 e il meno (A, A-, B+, B, B-, C+, C, C-, D e F).\nIl 18 gennaio 2008, il \"Bowdoin\" ha annunciato l'eliminazione dei prestiti per tutti i nuovi studenti in corso e la loro sostituzione con aiuti finanziari e con borse di studio a partire dall'anno accademico 2008-2009. \nIl \"College\" si unisce a un gruppo molto ristretto di scuole che hanno scelto di non concedere pi\u00f9 prestiti tra i quali l'Universit\u00e0 di Harvard, la Yale e l'Universit\u00e0 di Princeton, istituzioni tutte con dotazioni finanziarie molto ampie. Il Presidente Mills ha dichiarato: \"Alcuni vedono una vocazione in settori di importanza vitale ma spesso mal pagati come l'insegnamento o i lavori sociali. Giunti alla laurea con un debito significativo, alcuni studenti saranno sicuramente costretti a fare scelte professionali o di istruzione, non sulla base dei loro talenti, interessi e speranze in un determinato settore, ma piuttosto sulla loro necessit\u00e0 di rimborsare i prestiti ricevuti quando erano studenti. Come istituzione dedicata al bene comune, il \"Bowdoin\" deve considerare la correttezza di un tale risultato\".\nDidattica.\nBowdoin offre \"major\" (corsi di studio principali) in studi africani, antropologia, storia dell'arte, studi asiatici, biochimica, biologia, chimica, studi umanistici, informatica, economia, inglese, studi ambientali, finanza, francese, \"Gender and Women's Studies\", geologia, tedesco, \"Government and Legal Studies\", storia, studi latinoamericani, matematica, musica, neuroscienze, filosofia, fisica e astronomia, psicologia, religione, russo, sociologia, spagnolo e arti visive. Inoltre, il \"College\" offre \"minors\" (corsi complementari) di danza, scienze dell'educazione, cinematografia, \"Gay and Lesbian Studies\", insegnamento e teatro.\nStudenti.\nIl tasso di accettazione al \"Bowdoin\" si \u00e8 attestato intorno al 25% negli anni 2000-2005, ma \u00e8 sceso al 18,5% per l'autunno del 2007, diventando uno dei piccoli \"college\" pi\u00f9 selettivi degli Stati Uniti. Infatti The Economist del 17 aprile 2008, in un articolo sulle ammissioni universitarie, ha scritto: \"Le cosiddette \"quasi-Ivies\", come il Bowdoin e il Middlebury hanno visto anche quest'anno registrare bassi tassi di ammissione (18% ciascuno). Ora \u00e8 cos\u00ec difficile entrare al \"Bowdoin\", afferma il responsabile delle ammissioni del \"College\", come lo era a Princeton nel 1970\". Anche se il \"Bowdoin\" non richiede per l'ammissione il test SAT, tutti gli studenti possono sottoporre i voti ottenuti al momento dell'immatricolazione. Il 50% delle matricole che hanno presentato i loro voti conseguiti con il SAT per le sezioni \"Critical Reading\" (lettura critica) e matematica avevano punteggi di 650-740 e 650-730 rispettivamente.\nIl \"Bowdoin\" accetta regolarmente il 30-40 per cento di matricole con i suoi due programmi \"early decision\".\nMentre una parte significativa degli studenti proviene dal New England - tra cui quasi il 25% dal Massachusetts e il 10% dal Maine - di recente \u00e8 aumentato il numero di iscritti provenienti da tutta la nazione. Anche se una volta il \"Bowdoin\" aveva una reputazione di omogeneit\u00e0 etnica, le campagne a favore dell'integrazione hanno portato la percentuale di studenti di colore nelle classi recenti a oltre il 31%.\nIn realt\u00e0, l'ammissione delle minoranze risale al 1826 almeno per quanto riguarda John Brown Russwurm, primo afroamericano laureato al \"Bowdoin\" e il terzo afroamericano laureato in un \"college\" americano.\nCumberland County, nel Maine, \u00e8 tra le 100 contee degli Stati Uniti, con la percentuale pi\u00f9 grande di residenti ebrei. Gli studenti stranieri per la classe di laurea del 2009 erano 476.\nVita studentesca.\nRicordando i suoi giorni al \"Bowdoin\" in una recente intervista, il professor Richard E. Morgan, laureato nel \"College\" nel 1959, descriveva la vita di studenti tutti maschi nella scuola di allora come \"monastica\" e raccontava che \"le uniche cose da fare erano o lavorare o bere\". (Fatto confermato dalla \"The Official Preppy Handbook\" nel 1980 per quanto riguarda il consumo di bevande alcoliche). Secondo Morgan il \"College\" offre una gamma molto pi\u00f9 ampia di opportunit\u00e0 ricreative: \"Se allora avessimo potuto vedere gli standard di vita del Bowdoin di oggi saremmo rimasti sbalorditi\".\nIl \"College\" dispone di due mense principali, una delle quali \u00e8 stata rinnovata alla fine del 1990 ed ogni anno accademico inizia con aragosta al forno davanti a Farley Fieldhouse.\nPoich\u00e9 la soppressione delle \"Greek fraternities\" alla fine del 1990, il \"Bowdoin\" \u00e8 passato a un sistema in cui gli studenti in ingresso vengono assegnati a una casa (\"college house\") connessa con il loro dormitorio del primo anno.\nMentre in origine le \"college house\" erano sei, a seguito della costruzione di due nuovi dormitori, se ne sono aggiunte due dall'autunno 2007, portando il totale a otto: Ladd House (associato con la Osher Hall), Baxter House (West Hall), Quinby House (Appleton Hall), MacMillan House (Coleman Hall), Howell House (Hyde Hall), Helmreich House (Maine Hall), Reed House (Moore Hall) e Burnett House (Winthrop Hall). Le \"college houses\" sono edifici costruiti nel campus, che ospitano ricevimenti ed altri eventi durante tutto l'anno. Gli studenti che scelgono di non vivere nelle loro case di affiliazione, ne conservano l'appartenenza e ne sono considerati membri in tutta la loro carriera al \"Bowdoin\". Prima che il sistema delle \"fraternity\" fosse abolito nel 1990, tutte quelle presenti al Bowdoin erano miste (ad eccezione di una \"sorority\" e di due \"fraternity\" solo maschili non riconosciute).\nLa sezione nel \"Bowdoin\" della \"Phi Beta Kappa\", che \u00e8 stata fondata nel 1825, \u00e8 la sesta pi\u00f9 antica della nazione. Tra coloro che furono inseriti nel \"Maine Alpha chapter\" come studenti vi sono: Nathaniel Hawthorne (1825), Henry Wadsworth Longfellow (1825), Robert Edwin Peary (1877), Owen Brewster (1909), Harold Hitz Burton (1909), Paul Douglas (1913), Alfred Kinsey (1916), Thomas R. Pickering (1953) e Lawrence B. Lindsey (1976).\nOrganizzazioni studentesche.\nMedia e pubblicazioni.\nIl giornale studentesco del \"Bowdoin\", \"The Bowdoin Orient\", \u00e8 la pi\u00f9 antica pubblicazione settimanale di un \"college\" negli Stati Uniti.\nIl periodico \u00e8 stato definito il secondo miglior tabloid settimanale di \"college\" dalla \"Collegiate Associated Press\" nel convegno del marzo 2007. \nInoltre la rivista letteraria della scuola, \"The Quill\" (la penna), viene pubblicata dal 1897.\nLa stazione radio del \"College\", la WBOR (91,1 FM), \u00e8 in funzione dal 1951.\nNel 1999 \u00e8 stata realizzata la \"Bowdoin Cable Network\", una televisione via cavo; trasmette un telegiornale settimanale e diversi studenti vi collaborano realizzando spettacoli semestrali.\nA cappella.\nDei sei gruppi a cappella del campus, i \"Meddiebempsters\" e i \"Longfellows\" sono composti solo da maschi, le \"Miscellania\" e le \"Bella Mafia\" sono tutte donne; i BOKA e gli \"Ursus Verses\" sono misti. I \"Meddiebempsters\", il pi\u00f9 anziano dei sei gruppi \"a cappella\" del Bowdoin e terzo gruppo \"a cappella\" pi\u00f9 vecchio della nazione, era noto dopo la seconda guerra mondiale per i numerosi spettacoli USO (\"United Service Organizations\") in Europa.\nAltre attivit\u00e0.\nIl pi\u00f9 numeroso gruppo studentesco del campus \u00e8 il \"Club Outing\", che pratica canoa, kayak, rafting, campeggio ed escursioni in tutto il Maine. Una delle due storiche societ\u00e0 letterarie della scuola, la \"Peucinian Society\", recentemente rilanciata, era composta da persone come Henry Wadsworth Longfellow e Joshua Lawrence Chamberlain tra i suoi primi membri.\nIl campus.\nI musei nel campus del Bowdoin includono:\nEdifici degni di nota includono il \"Massachusetts Hall\", l\"Hubbard Hall\", la \"Parker Cleaveland House\" e la \"Harriet Beecher Stowe House\".\nAttivit\u00e0 sportive.\nI \"Bowdoin Polar Bears\" competono nella NCAA \"Division III\" \"New England Small College Athletic Conference\" (NESCAC), che comprende anche l\"Amherst College\", il \"Connecticut College\", l\"Hamilton College\", il \"Middlebury College\", il \"Trinity College\" (Connecticut), la \"Tufts University\", la \"Wesleyan University\", il \"Williams College\" e i rivali del Maine \"Bates College\" e \"Colby College\" nel \"Colby - Bates - Bowdoin Consortium\" (CBB). Il colore ufficiale del \"college\" \u00e8 il bianco anche se il nero \u00e8 tradizionalmente impiegato come complemento.\nIl \"Bowdoin\" dispone di trenta squadre, comprese quelle di baseball, pallacanestro, \"cross country\", football, hockey su ghiaccio, lacrosse, sci nordico, vela, calcio, squash, nuoto e subacquea, tennis, atletica leggera e squadre femminili di hockey su prato, golf, hockey su ghiaccio, lacrosse, sci nordico, vela, calcio, softball, squash, nuoto e immersioni, tennis, atletica, pallavolo e rugby. L'hockey su ghiaccio maschile \u00e8 lo sport pi\u00f9 popolare, con centinaia di studenti messi in campo nelle partite contro il grande rivale \"Colby College\". Nel 2004, il \"Bowdoin\" \u00e8 stato il secondo college negli Stati Uniti a mettere in campo una squadra di rugby femminile. Anche se tecnicamente matura, la squadra di rugby femminile compete nel \"New England Rugby Football Union\" (NERFU), piuttosto che nel NESCAC.\nLa squadra di vela, che compete nel \"New England Intercollegiate Sailing Association\" (NEISA) \u00e8 mista. Ci sono anche squadre che competono con altri \"college\" e squadre di club maschili e femminili di scherma, maschili e femminili di canottaggio, maschili di rugby, pallanuoto, pallavolo maschile, maschile e femminile di ultimate. Nei recenti campionati NESCAC erano rappresentati tennis maschile (2008), sci di fondo maschile (2001, 2002), pallacanestro femminile (2001-2007), hockey su ghiaccio femminile (2002, 2004) e hockey su prato femminile (2001, 2005, 2006, 2007); recenti apparizioni sono nel torneo di pallacanestro femminile NCAA (\"Elite Eight\", 2002, 2003, 2005, 2006, 2007; \"Final Four\", 2004), rugby maschile (\"Sweet Sixteen\", 2001), hockey su ghiaccio femminile (\"Final Four\", 2002, 2003; \"Elite Eight\", 2004, 2005) e hockey su prato femminile (\"Final Four\", 2005, 2006). Il \"Bowdoin College\" ha vinto due campionati NCAA nella \"Division III\" entrambi di hockey femminile; nel 2007, sconfiggendo il \"Middlebury College\" nelle finali e, nel 2008, sconfiggendo la \"Tufts University\".\nSostenibilit\u00e0 ambientale.\nIn accordo con il suo \"Environmental Mission Statement\", il \"Bowdoin College\" \"cercher\u00e0 di favorire la tutela ambientale, il riciclaggio dei rifiuti e le altre pratiche sostenibili nelle sue decisioni quotidiane relative alle varie procedure, e tiene conto, nelle operazioni del \"College\", di tutte le misure economiche, ambientali e di interesse sociale.\nTra il 2002 e il 2008, il \"Bowdoin College\" ha ridotto le emissioni di anidride carbonica del 40%. Ha realizzato questa riduzione limitando, nel 2003, da #6 a #2 l'uso di petrolio nel suo impianto di riscaldamento, portando nei periodi freddi la temperatura programmata ambientale negli edifici del campus da 22,2 \u00b0C e 20 \u00b0C (da 72 a 68 gradi gradi Fahrenheit) e aderendo nei lavori di ristrutturazioni ai propri Standard di progettazione ecosostenibile (\"Green Design Standards\").\nInoltre, il \"Bowdoin\" segue un programma \"single stream recycling\", e il servizio mense ha iniziato il compostaggio dei rifiuti alimentari e dei tovaglioli di carta.\n\"Alma Mater\".\nL'inno del \"Bowdoin\" \u00e8 \"Raise Songs to Bowdoin\" (innalza un canto al \"Bowdoin\"). Originariamente fu scritta da Kenneth C. M. Sills (laureatosi al \"Bowdoin\" nel 1901 e poi 8\u00ba presidente del \"College\") e in seguito ampliata nel 1963 da Anthony Antolini che lavor\u00f2 nel Dipartimento di musica del \"College\". Alla parola \"amico\" in entrambe le strofe chi la canta d\u00e0 un pugno in aria (in segno di vittoria).\nIl testo originale della prima strofa era il seguente. Le frasi modificate sono in grassetto."}
{"id": "2855926", "revid": "767487", "url": "https://it.wikipedia.org/wiki?curid=2855926", "title": "Thirty Days (film 1922)", "text": "Thirty Days \u00e8 un film del 1922 diretto da James Cruze. Distribuito dalla Paramount Pictures e dalla Famous Players-Lasky Corporation, che lo aveva anche prodotto, fu l'ultima interpretazione di Wallace Reid, divo del cinema che sarebbe morto il 18 gennaio 1923 a soli 31 anni, appena pochi giorno dopo l'uscita della pellicola nelle sale.\nLa sceneggiatura di Walter Woods si basa sull'omonimo lavoro teatrale di Augustus E. Thomas che fu ulteriormente adattato per il cinema nel 1931 con \"The Girl Habit\", film diretto da Edward F. Cline e interpretato da Charles Ruggles.\nTrama.\nEquivocando sulla relazione innocentemente amichevole tra sua moglie e John Floyd, il geloso Giacomo Polenta terrorizza il suo supposto rivale che, per sfuggirgli, seguendo il consiglio di un amico, si fa condannare a trenta giorni che potr\u00e0 scontare in carcere, al riparo del minaccioso Giacomo. Purtroppo anche Giacomo viene mandato in galera ed entrambi vengono scarcerati lo stesso giorno. John, riuscendo a evitare il suo persecutore, si riconcilia con Lucille, la fidanzata che lo ritiene un casanova, e la soluzione ai suoi timori sar\u00e0 quella di fare imbarcare da una banda di malviventi Giacomo su una nave prima che il possessivo italiano lo riduca in polpette.\nProduzione.\nIl film fu prodotto dalla Famous Players-Lasky Corporation. Venne girato dal 24 agosto al 22 settembre 1922.\nDistribuzione.\nIl copyright del film, richiesto dalla Famous Players-Lasky Corp., fu registrato il 14 novembre 1922 con il numero LP18525.&lt;br&gt;\nDistribuito dalla Famous Players-Lasky Corporation e dalla Paramount Pictures, il film usc\u00ec nelle sale cinematografiche statunitensi l'8 gennaio 1923 dopo essere stato presentato in prima a New York il 10 dicembre 1922.&lt;br&gt; \nNel 1924, fu distribuito in Danimarca (il 18 febbraio, come \"30 Dages Forlovelse\"), nel Regno Unito (22 maggio), in Francia (30 maggio, come \"Un d\u00e9gourdi\"). Per la distribuzione spagnola, venne adottato il titolo \"Treinta d\u00edas\".\nNon si conoscono copie ancora esistenti della pellicola che viene considerata presumibilmente perduta."}
{"id": "2855928", "revid": "4175", "url": "https://it.wikipedia.org/wiki?curid=2855928", "title": "Border Reivers (rugby)", "text": ""}
{"id": "2855943", "revid": "104265", "url": "https://it.wikipedia.org/wiki?curid=2855943", "title": "Ol'ga Bondarenko", "text": ""}
{"id": "2855950", "revid": "1573940", "url": "https://it.wikipedia.org/wiki?curid=2855950", "title": "Siminshahr", "text": "S\u012bm\u012bnshahr (farsi \u0633\u06cc\u0645\u06cc\u0646\u200c\u0634\u0647\u0631) \u00e8 una citt\u00e0 dello shahrest\u0101n di Torkaman, circoscrizione di Gomishan, nella provincia del Golestan. Aveva, nel 2006, una popolazione di 13.545 abitanti. "}
{"id": "2855951", "revid": "287204", "url": "https://it.wikipedia.org/wiki?curid=2855951", "title": "Plugboard", "text": "La Plugboard, o pannello di controllo (il termine usato dipende dall'area di applicazione), consiste in una disposizione di connettori jacks o hubs, in cui \u00e8 possibile inserire dei \"cavi dritti\" per completare un circuito elettrico. I pannelli di controllo sono stati utilizzati per dirigere il funzionamento di alcuni dispositivi elettromeccanici (unit record equipment), utilizzati per l'elaborazione dei dati prima dell'avvento dei computer elettronici. Le Plugboards sono state utilizzate anche su alcune , e su alcuni dei primi computer.\nUnit record equipment.\nLe Plugboard sono state introdotte nel 1906 per il Tabulatore di Hollerith, e venivano cablate agli elaboratori per applicazioni specifiche. Pannelli di controllo estraibili vennero introdotti con l'Hollerith (IBM) type 3-S tabulator nel 1920. In questi \u00e8 possibile poter memorizzare diversi programmi in plugboards separate, per poi poterle inserire nei Tabulatori (Tabulator machine), quando necessario. I manuali IBM usano la parola \"program\" solo per i calcolatori, come ad esempio l'IBM 602 e IBM 604, che eseguono sequenze di operazioni. Per tutte le altre macchine, dagli ordinatori, agli interpreti, all'IBM 407, il pannello di controllo si usa il termine \"directed\" o la frase \"automatic operation was obtained by...\"\nUn pannello di controllo IBM misura circa dai 300 ai 600\u00a0mm (da uno a due piedi) su un lato ed era provvisto di una matrice rettangolare di hub. I connettori ad ogni estremit\u00e0 del cavo dritto vengono inseriti negli Hubs, realizzando cos\u00ec la connessione tra due contatti dell'elaboratore, ed in tal modo permettendo la comunicazione tra un hub trasmittente e un hub ricevente(accettante). Ad esempio, nel caso di in un'applicazione che permetteva di duplicare schede perforate, una colonna di hub atta alla lettura delle schede poteva essere connessa con una colonna di hub che ne permetteva la realizzazione. Era quindi una questione relativamente semplice copiare alcuni campi, anche per colonne diverse ad esempio, e ignorare le altre colonne tramite un cablaggio idoneo. Per poter implementare applicazioni complesse erano comunque necessarie decine di cavi.\nCablare un pannello di controllo richiedeva la conoscenza delle funzioni specifiche dell'elaboratore e dei suoi vincoli temporali.\nMacchine per la cifratura.\nUna Plugboard non removibile venne utilizzata anche sulla famosa macchina Enigma.In questo caso essa agiva come un \u201cquarto rotore\u201d nel meccanismo di funzionamento della macchina a rotori. Il cablaggio della Plugboard faceva parte del settaggio delle \u201cregole giornaliere\u201d le quali specificavano quali rotori inserire ed in quali slot, e quali connessioni della Plugboard realizzare.\nLa Plugboard ha contribuito molto a rafforzare il livello di crittografia della macchina, se si pensa che grazie alla sua aggiunta, il livello di chiavi esistenti arriva a circa formula_1,anche perch\u00e9 una Macchina Enigma senza Plugboard, poteva essere \"risolta\" in modo relativamente semplice usando metodi manuali, i quali sono generalmente inutili con un'Enigma provvista di Plugboard (tant'\u00e8 che i Crittanalisti dell'Alleanza dovettero ricorrere a macchine speciali per \"risolverla\").\nPrimi computer.\nLa prima versione del computer ENIAC venne programmata tramite cablaggio, switch e plugboards. Il cablaggio dell'ENIAC venne successivamente riconfigurato per utilizzare la gi\u00e0 esistente Function Tables data ROM memory come program ROM memory (gli switch e le plugboards continuarono ad essere usate anche nel riconfigurato ENIAC).\nLe Plugboards rimasero in uso sui computer special-purpose per qualche tempo, in qualit\u00e0 di ROM in grado di essere riprogrammate manualmente sul campo. Un esempio \u00e8 il computer Ferranti Argus, utilizzato sul missile Bristol Bloodhound, che dispone di una Plugboard che pu\u00f2 essere programmata con l'inserimento di piccole bacchette di ferrite all'interno di alcuni slot, creando cos\u00ec in effetti una memoria a nucleo magnetico."}
{"id": "2855957", "revid": "47767", "url": "https://it.wikipedia.org/wiki?curid=2855957", "title": "Jeff Rawle", "text": "Carriera.\nOrigini.\nQuando Jeff era ancora molto giovane, la sua famiglia si trasfer\u00ec a Sheffield, dove egli frequent\u00f2 il liceo \"High Storrs\". Fu nel periodo adolescenziale che egli scopr\u00ec la sua passione per la recitazione, apparendo in alcune recite scolastiche. Finita la scuola, lavor\u00f2 per un periodo alla Sheffield Playhouse, prima di trasferirsi a Londra dove avrebbe studiato alla \"London Academy of Music and Dramatic Art\".\nTelevisione.\nIl suo primo ruolo da attore fu quello di Billy in \"Billy il bugiardo\", adattamento televisivo del romanzo \"Billy Liar\" di Keith Waterhouse e Willis Hall, nel quale avrebbe recitato insieme a Colin Jeavons.\nAl suo primo ruolo, ha fatto seguito la sua rinomata interpretazione del sofferente George, nella sitcom \"Drop the Dead Donkey\".\nNel 1984, egli \u00e8 apparso nella storia \"Frontios\" di \"Doctor Who\".\nDal 1995 al 1995, ha recitato in \"Faith in the Future\" della ITV, seguita da \"Doc Martin\", sempre sullo stesso canale, nel ruolo di Roger Fenn.\nAl 2009 risale una sua apparizione nella serie \"The Bill\", della ITV e nella serie \"M.I. High - Scuola di spie\" della BBC.\nTeatro.\nPer quanto riguarda spettacoli teatrali, nel 2008 Jeff ha interpretato Gilbert Murray in \"Fram\" di Tony Harrison, prodotto dal Royal National Theatre.\nCinema.\nNel 2005, ha partecipato al quarto film della saga del maghetto Harry Potter, \"Harry Potter e il calice di fuoco\", nel ruolo di Amos Diggory.\nNarrazione.\nRinomate sono le numerose letture e narrazioni che Jeff ha effettuato, a partire da \"A Bear Called Paddington\" (\"Un orso di nome Paddington\"). Hanno seguito tre serie di \"Budgie the Little Helicopter\" (\"Budgie il Piccolo Elicottero\") della Duchessa di York, \"Universe\" di Stephen Hawking e \"The Grass is Always Greener\" (\"L'erba \u00e8 sempre pi\u00f9 verde\") di Tom Fort, per la stazione radiofonica BBC Radio 4.\nDoppiatori italiani.\nNelle versioni in italiano dei suoi film, Jeff Rawle \u00e8 stato doppiato da:\nScrittura.\nOltre alla recitazione, Jeff \u00e8 anche un abile scrittore. Con alcune sue opere, quali \"The Young Poisoner's Handbook\" del 1995 e \"Who Goes There?\", ha ottenuto anche dei crediti cinematografici."}
{"id": "2855959", "revid": "200568", "url": "https://it.wikipedia.org/wiki?curid=2855959", "title": "Cloruro di uranio", "text": ""}
{"id": "2855970", "revid": "30733533", "url": "https://it.wikipedia.org/wiki?curid=2855970", "title": "Deutsche Nationalbibliothek", "text": ""}
{"id": "2855977", "revid": "767487", "url": "https://it.wikipedia.org/wiki?curid=2855977", "title": "William Richard Gowers", "text": "Biografia.\nSir William Richard Gowers disegn\u00f2 questa illustrazione nel 1886 come una parte della sua documentazione sulla malattia di Parkinson. L'immagine che appare sul suo libro, \"A Manual of Diseases of the Nervous System\", \u00e8 tuttora usato dai medici professionisti come primo riferimento per la malattia.\nNel 1892 Gowers fu uno dei membri fondatori della \"Societ\u00e0 Nazionale per il Lavoro degli Epilettici\", adesso la \"Societ\u00e0 Nazionale per l'Epilessia\", assieme a Sir David Ferrier e John Hughlings Jackson."}
{"id": "2855982", "revid": "767487", "url": "https://it.wikipedia.org/wiki?curid=2855982", "title": "Clarence (film 1922)", "text": "Clarence \u00e8 un film muto del 1922 diretto da William C. deMille. Presentato in prima il 15 ottobre 1922 e distribuito dalla Paramount e dalla Famous Players-Lasky Corporation, che lo aveva anche prodotto, il film era interpretato da Wallace Reid e da Agnes Ayres. Fu uno degli ultimi film di Reid che mor\u00ec qualche tempo dopo, nel gennaio del 1923, tre mesi dopo l'uscita del film nelle sale.\nIl soggetto \u00e8 tratto da \"Clarence\", una commedia di Booth Tarkington che and\u00f2 in scena a Broadway il 20 settembre 1919 con protagonista Alfred Lunt.\nTrama.\nIl signor Wheeler assume Clarence, un ex soldato, per fare dei lavoretti in casa. Il nuovo venuto si innamora presto di Violet Pinney, la governante che la signora Wheeler sospetta essere oggetto delle attenzioni del marito.\nQuando Clarence e Violet impediscono la fuga della figlia Cora che vuole scappare con i soldi e con Stem, il segretario, questi trova un ritaglio di giornale con la foto di Charles Smith, un disertore. Lo mostra a Wheeler, facendogli notare la somiglianza con Clarence e insistendo a dire che sono la stessa persona. Wheeler \u00e8 incline a credergli, anche perch\u00e9 ha notato gli sguardi ammirati di sua moglie per il nuovo lavorante.\nA casa Wheeler arriva per\u00f2 una lettera che rivela che Clarence \u00e8 un professore universitario in procinto di riavere il suo posto. Violet lascia con lui la casa e accetta la sua proposta di matrimonio, mentre gli stravaganti componenti della famiglia Wheeler si riconciliano tra di loro.\nProduzione.\nLa Famous Players-Lasky Corporation produsse il film nel 1922 che venne girato nel luglio 1922 fino ai primi di agosto. La storia \u00e8 tratta da una commedia di Booth Tarkington che venne adattata per lo schermo in altre versioni cinematografiche, quali \"Clarence\", film diretto da George Archainbaud.\nDistribuzione.\nIl copyright del film, richiesto dalla Famous Players-Lasky Corp., fu registrato il 14 ottobre 1922 con il numero LP18328.\nDistribuito dalla Paramount e dalla Famous Players-Lasky Corporation, il film usc\u00ec nelle sale statunitensi il 19 novembre 1922 dopo essere stato presentato in prima a New York il 15 ottobre 1922. In Finlandia, il film fu distribuito il 21 dicembre 1925. In Francia, prese il titolo \"L'Accordeur\", in Spagna quello di \"Un buen ingeniero\".\nNon si conoscono copie ancora esistenti della pellicola che viene considerata presumibilmente perduta."}
{"id": "2856001", "revid": "287204", "url": "https://it.wikipedia.org/wiki?curid=2856001", "title": "Willis Hall", "text": "Carriera.\nLa sua opera pi\u00f9 famosa \u00e8 stata probabilmente \"Billy Liar\" (1960), scritta insieme all'amico e collaboratore Keith Waterhouse e tratta da un romanzo di quest'ultimo. Tuttavia, la fama di Hall \u00e8 nata grazie ad una sua produzione intitolata \"The Long and the Short and the Tall\", che raccontava la storia di un soldato britannico perso nella giungla malese. Successivamente, ha scritto un libro intitolato \"Henry Hollind and the Dinosaur\".\nHall ha scritto pi\u00f9 di una dozzina di libri per bambini, tra i quali notevole \u00e8 una serie che racconta la storia di una famiglia di nome Hollins, che incontra un vampiro vegetariano che si chiama Conte Alucard. Egli ha scritto inoltre pi\u00f9 di 40 produzioni radiofoniche e televisive, oltre ad aver contribuito a molte serie televisive, tra le quali figurano \"The Return of the Antelope\" e \"Minder\".\nEgli ha scritto un musical sullo spaventapasseri Worzel Gummidge, e ne ha basati altri sui libri \"L'isola del tesoro\" ed \"Il vento tra i salici\".\n\u00c8 stato sposato per un periodo con l'attrice britannica Jill Bennett, dalla quale divorzi\u00f2 per sposarsi con Dorothy Kingsmill. Anche la seconda relazione fin\u00ec, e nel 1973 Hall si spos\u00f2 per l'ultima volta con l'attrice ed autrice Valerie Shute.\nWillis Hall \u00e8 morto all'et\u00e0 di 75 anni ad Ilkley, Yorkshire. Precedentemente era membro del \"Magic Circle\", ed aveva utilizzato le sue conoscenze ed abilit\u00e0 nel campo per scrivere i libri del Conte Alucard."}
{"id": "2856006", "revid": "1543377", "url": "https://it.wikipedia.org/wiki?curid=2856006", "title": "FG Sagittae", "text": "FG Sagittae (FG Sge) \u00e8 una stella variabile visibile in direzione della costellazione della Freccia; dista circa dalla Terra. FG Sagittae \u00e8 situata al centro di una nebulosit\u00e0 nota come \"Henize 1-5\".\nLa variabile fu scoperta nel 1943. Nel 1955 fu effettuata una prima registrazione del suo spettro, che risultava essere oscillante tra B4Ieq e la classe A, con un periodo di pulsazione di 15 giorni; la stella possedeva dunque un colore marcatamente bianco-azzurro. Tuttavia, col passare del tempo la stella espanse le proprie dimensioni, raffreddandosi e mutando di conseguenza colore fino a divenire dapprima una stella gialla (classe G, 1991), quindi arancione (classe K); di pari passo si allung\u00f2 il periodo di variabilit\u00e0, attualmente superiore ai 100 giorni.\nSin dal 1992 la stella ha manifestato riduzioni e successivi aumenti di luminosit\u00e0 simili a quelli caratteristici delle variabili R Coronae Borealis; tale comportamento sarebbe da attribuirsi alla penuria di idrogeno tipica di questa classe di stelle evolute.\nSi \u00e8 ipotizzato anche che questa stella sia andata incontro a un cos\u00ec detto \"late thermal pulse\" (LTP, \"impulso termico tardivo\"), ovvero una pulsazione termonucleare data dall'innesco di reazioni riguardanti l'elio successivamente all'abbandono da parte della stella del ramo asintotico delle giganti (AGB) in direzione della regione delle nane bianche."}
{"id": "2856008", "revid": "117772144", "url": "https://it.wikipedia.org/wiki?curid=2856008", "title": "Joseph Smith (1682-1770)", "text": "Biografia.\nFu il console britannico a Venezia, dal 1744 al 1760, mecenate di artisti, in particolare di Canaletto, collezionista d'arte, banchiere, e punto di riferimento per la comunit\u00e0 inglese a Venezia.\nJoseph Smith si stabil\u00ec a Venezia nel 1700 svolgendo il lavoro di import-export e merchant banking in collaborazione con Thomas Williams banchiere londinese e console britannico in citt\u00e0; Smith, che morir\u00e0 quasi centenario, quando arriv\u00f2 a Venezia aveva solo 26 anni e molta voglia di imparare, non solo la pratica bancaria ma anche la cura di operazioni commerciali sui vini italiani, il grano, il pesce secco e, soprattutto, l'uva sultanina, ricercata dagli inglesi per preparare i tradizionali puddings. Vent'anni dopo, nel 1720 quando Williams lasci\u00f2 la citt\u00e0 lagunare Smith continu\u00f2 l'attivit\u00e0 economica mantenendola nella stessa sede di Palazzo Smith Mangilli Valmarana presso il sestiere di Cannaregio (n. 4392), e divenne lui stesso console britannico. \nFu un appassionato collezionista, di dipinti e disegni, manoscritti e libri, monete e medaglie, e gemme incise, svilupp\u00f2 questa sua passione nella citt\u00e0 lagunare coinvolgendo i protagonisti del mondo artistico lagunare. Oltre a Canaletto, tra i pittori viventi nel XVIII secolo frequent\u00f2 i protagonisti della scena artistica veneta. Il suo architetto favorito per la ricostruzione della facciata di Palazzo Smith Mangilli Valmarana, che acquis\u00ec dalla nobildonna Elena Balbi, fu Antonio Visentini famoso vedutista del settecento veneziano autore tra l\u2019altro per conto del console inglese della pubblicazione \u201cAdmiranda Urbis Venetae\u201d un insieme di tavole che rappresentavano le principali architetture della citt\u00e0.\nSmith si trasform\u00f2 prima in cliente degli artisti veneziani, in particolare del Canaletto, per poi diventare un vero e proprio mecenate e intermediario con la ricca clientela inglese, la sua attivit\u00e0 raggiunse il culmine durante la seconda met\u00e0 degli anni trenta quando importanti nobili inglesi come il Conte di Fitzwilliam, il Duca di Bedford, il Duca di Leeds e il Conte di Carlisle iniziarono a richiedere i quadri del Canaletto e di altri artisti.\nNel suo palazzo raccolse personalit\u00e0 quali Carlo Lodoli, Giovanni Poleni professore all'Universit\u00e0, Andrea Memmo, il Tiepolo e G.B.Piazzetta, Gregorio Lazzarini, ma anche Apostolo Zeno, l'Algarotti, Carlo Goldoni, Scipione Maffei e ovviamente gli stessi Canaletto e Antonio Visentini . Sosteneva il lavoro di molti giovani intellettuali, aiut\u00f2 il Pasquali e molto si avvalse del suo lavoro di stampatore in Campo San Bartolomio. Dalla sua storica stamperia, che si chiamava \"La felicit\u00e0 delle lettere\" uscirono opere di Voltaire, Linneo, Rousseau, Diderot ed anche libri proibiti: del Macchiavelli e del Parini o scritti su Paolo Sarpi. In questo palazzo si tennero anche riunioni \"politiche\" nascoste sotto il titolo di incontri artistici, esse vedevano la partecipazione di intellettuali progressisti non solo italiani e di artisti: fra gli ammessi c'erano Pietro Longhi, la Rosalba Carriera, il Ricci.\nJoseph Smith nel 1762 vendette una parte della sua collezione al sovrano inglese Giorgio III che quando acquist\u00f2 la collezione, Giorgio III regnava da solo due anni e non ne aveva che ventiquattro. Grazie alla variet\u00e0 degli interessi collezionistici di Smith, il sovrano entr\u00f2 in possesso di una vasta gamma di opere: splendidi disegni, pitture, gemme, monete, cammei, libri e manoscritti. La grande raccolta grafica costituisce un\u2019affascinante rassegna dell\u2019attivit\u00e0 disegnativa di molti artisti operanti a Venezia ai tempi di Smith, e cos\u00ec divenne importante parte della Royal Collection.\nJoseph Smith, che aveva sposato la cantante Caterina Tofts nota soprattutto in Inghilterra per i successi, continu\u00f2 la sua opera di collezionista e mor\u00ec nel 1770 a 96 anni.\nNel 1775 il suo palazzo ai Santi Apostoli venne venduto a Caterina Da Mula Pisani e nel 1784 \u00e8 acquistato dal conte Giuseppe Mangilli che lo ingrandisce e lo innalza di due piani affidando il progetto a Gianantonio Selva. L'interno, che pure \u00e8 allestito dal Selva, ancora oggi conserva il pi\u00f9 lussuoso ambiente in stile neo-classico a Venezia\nFu membro della Massoneria.\nLetteratura.\nJoseph Smith \u00e8 uno dei protagonisti del romanzo \"Le leggi del tempo\" di Andrea Perego (2016)."}
{"id": "2856009", "revid": "385999", "url": "https://it.wikipedia.org/wiki?curid=2856009", "title": "KDE SC 4", "text": ""}
{"id": "2856013", "revid": "767487", "url": "https://it.wikipedia.org/wiki?curid=2856013", "title": "Gomishan", "text": "Gom\u012bshan (farsi \u06af\u0645\u06cc\u0634\u0627\u0646), o Gom\u012bsh Tappeh (\u06af\u0645\u064a\u0634 \u062a\u067e\u0647), \u00e8 una citt\u00e0 dello shahrest\u0101n di Torkaman, circoscrizione di Gomishan, nella provincia del Golestan. Aveva, nel 2006, una popolazione di 13.545 abitanti. Si trova sulla costa del mar Caspio a nord di Bandar-e Torkeman."}
{"id": "2856019", "revid": "306856", "url": "https://it.wikipedia.org/wiki?curid=2856019", "title": "Picco Ivigna", "text": "Il picco Ivigna (2.581 - detto anche solo \"Ivigna\" - Ifinger in tedesco) \u00e8 una montagna delle Alpi Sarentine nelle Alpi Retiche orientali. Si trova nella provincia autonoma di Bolzano.\nLa montagna \u00e8 collocata ad est di Merano e sopra la stazione sciistica di Merano 2000.\nOgni anno la montagna \u00e8 illuminata dai fuochi del Sacro Cuore di Ges\u00f9."}
{"id": "2856021", "revid": "24443", "url": "https://it.wikipedia.org/wiki?curid=2856021", "title": "Ivigna", "text": ""}
{"id": "2856024", "revid": "24443", "url": "https://it.wikipedia.org/wiki?curid=2856024", "title": "Ifinger", "text": ""}
{"id": "2856031", "revid": "287204", "url": "https://it.wikipedia.org/wiki?curid=2856031", "title": "Maurice Burrus", "text": "Biografia.\nMaurice Burrus nacque nel 1882 da una ricca famiglia di industriali del tabacco operanti in Alsazia, allora appartenente alla Germania. La famiglia, all'inizio dell'Ottocento, era stata trasferita in Svizzera dai decreti napoleonici che riservavano alla Stato la coltivazione del tabacco e la fabbricazione di sigari e sigarette, per poi tornare in Alsazia intorno alla met\u00e0 del secolo XIX.\nIl giovane Maurice, dopo gli studi, fu avviato alla pratica bancaria e successivamente prese in mano le redini dell'azienda di famiglia. Viaggi\u00f2 molto per lavoro e visit\u00f2 l'Asia Minore, il Canada e gli Stati Uniti d'America. Dimostrando grande abilit\u00e0 negli affari, fece fortuna e si fece costruire una gigantesca dimora ispirata al Petit Trianon della reggia di Versailles. \nColtiv\u00f2 una grande passione per l'archeologia, effettuando alcune spedizioni in Grecia e in Asia Minore, sulle tracce di Heinrich Schliemann, lo scopritore dei resti dell'antica Troia.\nIn seguito, ebbe una vita pubblica molto intensa, occupandosi attivamente di politica, fino ad essere eletto deputato nel parlamento francese nel 1936. Partecip\u00f2 attivamente alla Seconda guerra mondiale, aiutando con i suoi mezzi finanziari l'esercito francese e nel 1945 fu decorato con la Croce di guerra.\nNell'immediato dopoguerra, alcune voci, mai provate, su una sua presunta collaborazione con i nazisti lo spinsero in un vero e proprio stato di prostrazione, da cui non si risollev\u00f2 pi\u00f9.\nMor\u00ec, malato, a Ginevra nel 1959.\nLa passione per la filatelia.\nBurrus, durante gran parte della sua vita, ha raccolto pezzo per pezzo una straordinaria collezione di francobolli, paragonabile soltanto alla collezione De Ferrari o a quella di Alfred Caspary. Dopo la sua morte, gli eredi la dispersero, suddividendola in numerosissime vendite, curate dalle pi\u00f9 grandi case d'asta del mondo. L'asta pi\u00f9 importante fu quella battuta nella prima settimana di ottobre 1963 dalla Robson Lowe Ltd. Tra le gemme disperse in quell'occasione si ricorda l'unica lettera conosciuta con i due valori del 1847 dell'Isola Mauritius, i cosiddetti Post Paid; il Penny rosso arancio e il 2 Pence stampati dalla tipografia Barnard."}
{"id": "2856037", "revid": "767487", "url": "https://it.wikipedia.org/wiki?curid=2856037", "title": "Predrag Bjelac", "text": "Biografia.\nLaureatosi alla facolt\u00e0 di arti drammatiche dell'Universit\u00e0 di Belgrado nel 1986, successivamente ha studiato al Lee Strasberg Theatre Insititute di New York. Attualmente risiede nella Repubblica Ceca con la moglie Katarina, lavorando non solo come affermato attore, ma anche come imprenditore."}
{"id": "2856044", "revid": "599013", "url": "https://it.wikipedia.org/wiki?curid=2856044", "title": "Alex Van Gils", "text": "Carriera.\nHa disputato tre partite ai Giochi della XV Olimpiade, segnando 15 punti. Ha inoltre disputato i Campionati europei del 1951 e quelli del 1953."}
{"id": "2856051", "revid": "1566286", "url": "https://it.wikipedia.org/wiki?curid=2856051", "title": "Bill D'Elia", "text": "Egli era un produttore esecutivo di Boston Legal e Ally McBeal, ed \u00e8 il co-creatore e sceneggiatore principale per Giudice Amy.\nD'Elia \u00e8 cresciuto nel Queens, New York City, si \u00e8 laureato all'Ithaca College, e conseguito un master in comunicazione delle arti nel 1972 alla William Paterson University. Nel 1980, era un regista di successo di spot televisivi. Nel 1989 ha prodotto in maniera indipendente e diretto il film Il feudo, basato sul romanzo del 1983 di Thomas Berger. Il film ha attirato l'attenzione di Steven Bochco, che ha assunto D'Elia a dirigere un episodio di Doogie Howser (\"Doogie Howser, MD\"). D'Elia ha continuato a dirigere episodi di numerose altre serie televisive tra cui Northern Exposure, Chicago Hope, The Practice, e Beverly Hills 90210. \u00c8 stato nominato per 5 Emmy Awards per la regia (tre per Chicago Hope e uno ciascuno per Ally McBeal e Boston Legal)."}
{"id": "2856053", "revid": "767487", "url": "https://it.wikipedia.org/wiki?curid=2856053", "title": "The Ghost Breaker (film 1922)", "text": "The Ghost Breaker \u00e8 un film del 1922 diretto da Alfred E. Green. Interpretato da Wallace Reid e da Lila Lee, il film - tratto da un lavoro teatrale di Charles W. Goddard e Paul Dickey - usc\u00ec nelle sale distribuito dalla Paramount e dalla Famous Players-Lasky Corporation che lo aveva anche prodotto. La commedia del 1909, il cui titolo completo era \"The Ghost Breaker, a Melodramatic Farce in Four Acts\" fu presentata a Broadway al Lyceum Theatre il 3 marzo 1913.\nIl film \u00e8 un remake di \"The Ghost Breaker\" del 1914, diretto da Cecil B. DeMille e da Oscar Apfel; un'ulteriore versione dal titolo \"La donna e lo spettro\" con Bob Hope e Paulette Goddard verr\u00e0 fatta nel 1940 da George Marshall che rifar\u00e0 il film nel 1953 col titolo \"Morti di paura\", interpretato da Dean Martin e Jerry Lewis.\nTrama.\nCercando di scappare da una faida di montanari nel Kentucky, Warren Jarvis incontra Maria Theresa, una ragazza che cerca di liberare il castello del padre dai fantasmi di cui \u00e8 infestato. In realt\u00e0, i fantasmi sono dei lestofanti al soldo del duca d'Alva che, convinto che nel castello sia nascosto un tesoro, cerca di impadronirsene, spaventando Maria Theresa che lui vorrebbe sposare. Warren e Maria non troveranno il tesoro, ma sono felici lo stesso perch\u00e9 hanno trovato l'amore.\nProduzione.\nIl film fu prodotto dalla Famous Players-Lasky Corporation (Paramount Pictures)\nDistribuzione.\nDistribuito dalla Paramount Pictures, venne presentato in prima a New York il 10 settembre 1922. In Danimarca, il film fu distribuito come \"Mystikkens Overmand\" il 24 novembre 1923; nel Regno Unito, distribuito dalla Paramount British Pictures, usc\u00ec in sala il 27 marzo 1924, mentre il Francia usc\u00ec il 13 giugno 1924 con il titolo \"La Fin des fant\u00f4mes\".\nNon si conoscono copie ancora esistenti della pellicola che viene considerata presumibilmente perduta"}
{"id": "2856055", "revid": "322321", "url": "https://it.wikipedia.org/wiki?curid=2856055", "title": "Diocesi di Cissa", "text": "La diocesi di Cissa (in latino: \"Dioecesis Cissensis\") \u00e8 una sede soppressa e sede titolare della Chiesa cattolica.\nStoria.\nScarsissime sono le notizie della diocesi che aveva sede nella citt\u00e0 scomparsa di Cissa. Nell'alto Adriatico esistevano nella tarda antichit\u00e0 due citt\u00e0 insulari di questo nome: una in Istria, nei pressi di Rovigno; e l'altra nei pressi di Novaglia sull'isola di Pago in Dalmazia. In passato gli autori si sono suddivisi nell'attribuire a queste due localit\u00e0 l'antica Cissa; oggi sembra prevalere l'identificazione con Novaglia.\nIn passato inoltre, alcuni autori hanno messo in dubbio l'esistenza stessa di una diocesi a Cissa, per alcune varianti riportate dai manoscritti, dove, accanto alla lezione \"cissensis\" si trova anche quella \"cenetensis\", con riferimento alla sede di Ceneda, l'odierna diocesi di Vittorio Veneto. Gli studi di Paschini e di Friedrich hanno dimostrato che la diocesi di Ceneda venne istituita dai Longobardi solo verso la fine del VII secolo o all'inizio dell'VIII.\nDue vescovi sono attribuibili alla sede di Cissa. Vindemio presenzi\u00f2 al sinodo di Grado, celebratosi in epoca imprecisata tra il 571 ed il 577, e convocato dal patriarca di Aquileia Elia. Catturato dall'esarca Smaragdo, Vindemio fu condotto a Ravenna assieme ad altri vescovi perch\u00e9 abiurassero lo scisma tricapitolino. Ritornato in patria, sconfess\u00f2 l'abiura forzata e prese parte al sinodo scismatico di Marano Lagunare del 590 circa, convocato dal patriarca Severo.\nUn vescovo di Cissa di nome Ursino sottoscrisse gli atti del sinodo romano del 680. Dopo questa data la diocesi scomparve, per la distruzione della citt\u00e0 agli inizi dell'VIII secolo, forse per un terremoto con conseguente affondamento della citt\u00e0 sotto il livello del mare.\nDal 1970 Cissa \u00e8 annoverata tra le sedi vescovili titolari della Chiesa cattolica; dal 2 febbraio 2019 l'arcivescovo, titolo personale, titolare \u00e8 Ante Jozi\u0107, nunzio apostolico in Bielorussia."}
{"id": "2856056", "revid": "1452073", "url": "https://it.wikipedia.org/wiki?curid=2856056", "title": "Kirby's Dream Land", "text": "Kirby's Dream Land, anche abbreviato come KDL e conosciuto in Giappone con il titolo di , \u00e8 un videogioco a piattaforme sviluppato da HAL Laboratory e pubblicato da Nintendo per la prima volta in Giappone il 27 aprile 1992 per la console portatile Game Boy. \u00c8 il primo titolo della serie \"Kirby\" e segna il debutto del protagonista eponimo.\nL'idea alla base del titolo era quella di realizzare un videogame semplice e intuitivo, pensato da Masahiro Sakurai per chi non aveva familiarit\u00e0 con le meccaniche dei giochi d'azione; non manc\u00f2 tuttavia di tenere in considerazione i giocatori pi\u00f9 esperti e infatti inser\u00ec alcune sfide opzionali, come ad esempio una difficolt\u00e0 avanzata sbloccabile e la possibilit\u00e0 di modificare i punti vita massimi di Kirby e il numero iniziale di vite. La squadra di sviluppo aveva inizialmente creato lo sprite del personaggio soltanto come prototipo temporaneo, ma se ne affezion\u00f2 a tal punto da adottarlo come \"design\" definitivo.\nIl gioco venne ben accolto dalla stampa specializzata, che ne lod\u00f2 la qualit\u00e0 e gli aspetti innovativi, criticandone per\u00f2 l'eccessiva facilit\u00e0, e si rivel\u00f2 anche un successo di pubblico, registrando nel 2011 il superamento delle 5 milioni di copie vendute. Fu ripubblicato su Nintendo 3DS tramite Virtual Console quello stesso anno e incluso nell'antologia \"Kirby's Dream Collection\" per Wii del 2012, uscita per celebrare il 20\u00ba anniversario di Kirby.\nTrama.\nNel pianeta Popstar, molto lontano dalla Terra, si trova Dream Land, un regno magico i cui abitanti vivono in pace e serenit\u00e0, divertendosi a giocare con le loro Stelle Scintillanti. Una notte il malvagio e ingordo King Dedede discende dalla sua montagna assieme ad un manipolo di sgherri e ruba tutto il cibo e le Stelle del luogo. Kirby, un essere rotondeggiante di colore rosa, decide quindi di fronteggiare il nemico e di riportare a Dream Land tutto ci\u00f2 che \u00e8 stato trafugato. Il suo cammino \u00e8 per\u00f2 costellato di numerosi nemici, come Waddle Dee e il primo boss, Whispy Woods, divenuti poi iconici dell'intera serie videoludica.\nModalit\u00e0 di gioco.\n\"Kirby's Dream Land\" \u00e8 un videogioco a piattaforme a scorrimento orizzontale, con elementi tipici degli \"shoot 'em up\" e degli altri titoli analoghi dell'era dei dispositivi a 8 e 16 bit. L'obiettivo del giocatore \u00e8 quello di raggiungere la fine di ogni schema evitando gli ostacoli e sconfiggendo nemici di vario tipo. \nI livelli, caratterizzati da ambienti sia all'aperto che al chiuso, sono realizzati su un piano bidimensionale, consentendo al personaggio di muoversi solo a sinistra, a destra, in alto e in basso. Alla fine di ogni stage \u00e8 presente un boss, che, se sconfitto, cede un frammento di Stella Scintillante e consente l'accesso al livello successivo.\nKirby ha la possibilit\u00e0 di volare, inghiottendo aria, e di aspirare avversari e oggetti, che poi pu\u00f2 o semplicemente inghiottire o sparare come proiettili a forma di stella, in grado di causare danni ad altri nemici o distruggere blocchi. Durante il percorso, disseminati per il livello, sono presenti diversi cibi, che ripristinano la vita oppure forniscono da power-up: per esempio il Pomodoro Maxim permette di curare i danni subiti e il Curry Superpiccante di sputare fuoco per un breve periodo di tempo.\nIl giocatore accumula punti sconfiggendo avversari e raccogliendo degli oggetti: raggiunto un determinato punteggio riceve una vita extra. Tuttavia, non \u00e8 presente una funzione di salvataggio, pertanto non \u00e8 possibile registrare i punteggi. Una volta terminato il gioco, \u00e8 possibile sbloccare la \"Modalit\u00e0 Extra\", ovvero una versione pi\u00f9 difficile dei livelli gi\u00e0 affrontati.\nSviluppo.\n\"Kirby's Dream Land\" fu realizzato per soddisfare la richiesta di Nintendo che voleva produrre \u00abun gioco che tutti avrebbero potuto apprezzare\u00bb per il Game Boy, sotto la direzione di Masahiro Sakurai di HAL Laboratory, casa di sviluppo in quel periodo sull'orlo della bancarotta, il quale desiderava creare un \u00absimpatico personaggio principale che ogni persona avrebbe adorato\u00bb.\nSakurai realizz\u00f2 una demo del gioco usando un kit di sviluppo Twin Famicom, senza la tastiera e con solo una trackball in grado di selezionare pochi caratteri, che poi present\u00f2 alla Nintendo. L'azienda ne rimase soddisfatta, visto che corrispondeva al gioco divertente e immediato che stava cercando. Pertanto, decise di finanziare il progetto, assumendo Sakurai in qualit\u00e0 di produttore, progettatore e direttore artistico. Il team di programmatori di HAL Laboratory, che comprendeva, tra gli altri, Satoru Iwata, affront\u00f2 alcune difficolt\u00e0. Ad esempio, a causa delle limitazioni del Game Boy, dovettero assegnare delle coordinate di movimento a ogni singolo nemico. Tuttavia, grazie a questo procedimento, si ottennero delle animazioni pi\u00f9 fluide.\nLo sprite semplice e tondeggiante di Kirby doveva essere soltanto temporaneo, utile solo a testare i movimenti del personaggio all'interno del gioco, ma Sakurai e il team se ne affezionarono a tal punto da adottarlo come definitivo, reputando anche che la sua forma circolare avrebbe permesso a tutti di disegnarlo con facilit\u00e0, dato che \u00abquando qualcuno ama davvero un personaggio, gli piace disegnarlo nel proprio quaderno\u00bb.\nIl personaggio venne chiamato inizialmente , e il gioco , ma Nintendo voleva qualcosa di diverso; allora la squadra di sviluppo, che guardava al mercato statunitense, incaric\u00f2 la divisione Nintendo of America di stilare un elenco di nomi che potessero catturare l'attenzione del pubblico occidentale: tra essi figuravano \u00abGasper\u00bb e, per l'appunto, \u00abKirby\u00bb, che convinse particolarmente Sakurai. Questi non ricorda esattamente da dove lo avessero ricavato; secondo alcune fonti sarebbe un tributo all'avvocato John Kirby, che nel 1984 aveva vinto la causa tra la Universal City Studio e Nintendo nella faida intercorsa tra \"Donkey Kong\" e \"King Kong\", per altre si tratterebbe di un riferimento alla Kirby Company, azienda che commercializzava aspirapolveri. Il gioco venne ribattezzato , titolo che venne successivamente riutilizzato per il nome giapponese della serie anime di Kirby realizzata nel 2001.\nIl colore del personaggio fu deciso solo successivamente: Sakurai voleva che fosse rosa, sebbene Shigeru Miyamoto avesse ritenuto che dovesse essere giallo. La Nintendo opt\u00f2 per la prima scelta, ma lo schermo monocromatico del Game Boy non permetteva la colorazione. Questo port\u00f2 all'equivoco che gener\u00f2 l'illustrazione di un Kirby totalmente bianco nella copertina dell'edizione americana di \"Kirby's Dream Land\".\nIwata afferm\u00f2 che la squadra di sviluppo aveva inizialmente molte idee sulle abilit\u00e0 di Kirby, ma alla fine ne vennero implementate soltanto due: l'aspirazione dell'aria e dei nemici. La prima serviva per lenire la frustrazione provocata in molti videogiochi dove il personaggio giocante moriva cadendo in un baratro, mentre la seconda dall'esigenza di poter fronteggiare con facilit\u00e0 gli avversari. Il livello di difficolt\u00e0 molto basso fu una scelta concertata di tutti i membri di HAL Laboratory, poich\u00e9 l'obiettivo era quello di consentire anche ai bambini pi\u00f9 piccoli di completare il gioco.\nColonna sonora.\nLa colonna sonora venne composta da Jun Ishikawa in collaborazione con Hirokazu Ando ed \u00e8 costituita da diciannove brani \u00abbrevi, ripetitivi e allegri\u00bb, pensati per fornire al giocatore tutte le informazioni possibili riguardo ai vari livelli. \u00c8 possibile ascoltarla nel \"Sound Test\", apposita sezione di \"Kirby's Dream Land\" a cui si accede premendo una determinata combinazione di pulsanti nella schermata del titolo, contenente non soltanto la musica, ma anche i vari effetti sonori del gioco. Le tracce sono:\n\"Green Greens\" e \"Welcome to Dreamland\" vennero inseriti nell'antologia \"Kirby's Dream Collection Soundtrack\", che raccoglie i migliori brani dei videogiochi compresi in \"Kirby's Dream Collection Special Edition\", edita nel 2012.\nIshikawa sarebbe diventato il compositore ufficiale di molti dei capitoli della saga di \"Kirby\", ri-arrangiando alcuni pezzi anche per la serie di \"Super Smash Bros.\", come ad esempio quello dello stage \"Dream Land\" in \"Super Smash Bros.\" (1999) o \"Verde Aiuola\" in \"Super Smash Bros. Melee\" (2001).\nDistribuzione e conversioni.\n\"Kirby's Dream Land\" usc\u00ec per Game Boy il 27 aprile 1992 in Giappone, nel suo titolo originale , mentre il primo agosto dello stesso anno in America del Nord e il 3 agosto in Europa. Nel 2011 venne riedito sul Nintendo eShop del Nintendo 3DS il 7 giugno in madrepatria e il 30 giugno in Europa e in Nord America.\nNel 2012 il gioco venne portato su console Wii come parte dell'antologia \"Kirby's Dream Collection\", realizzata per celebrare il ventesimo anniversario della nascita di Kirby e pubblicata il 19 luglio in Giappone e il 16 settembre in tutto il resto del mondo.\nAccoglienza.\n \nAll'epoca della sua uscita, \"Kirby's Dream Land\" ricevette un'accoglienza generalmente positiva da parte della stampa specializzata, la quale tuttavia fu concorde nel lamentare una difficolt\u00e0 eccessivamente bassa: il sito aggregatore GameRankings registra al 2019 una percentuale di gradimento del 62,22%, basata su nove recensioni, e lo colloca al 17\u00ba posto della lista dei migliori titoli per Game Boy.\nIn un articolo retrospettivo sulla serie \"Kirby\", il Nintendo Team di IGN ritenne il titolo un platform decente, ma alquanto basilare rispetto ai capitoli successivi. \"Consoles +\" ritenne che la semplicit\u00e0 del gameplay \u00abfunzioni perfettamente\u00bb, con i mondi \u00ababbastanza grandi da tenere [il giocatore] sulle spine per un po'\u00bb e le stanze segrete \u00abnumerose\u00bb, e in pi\u00f9 giudic\u00f2 pulita la grafica e i personaggi efficaci nel \u00abriflettere perfettamente\u00bb l'universo onirico in cui si trovano; indic\u00f2 come unica pecca la facilit\u00e0, la quale per\u00f2 \u00abnon impedisce al gioco di essere interessante e di meritare attenzione\u00bb. Anche Jonathan Wahlgren di \"Nintendo Life\" defin\u00ec il prodotto buono, ma \u00abtroppo elementare\u00bb. Nadia Oxford di 1UP.com apprezz\u00f2 la meccanica di gioco, che stim\u00f2 come unica e innovativa nel mondo dei platform, similmente a \"Nintendo Power\", che la trov\u00f2 ricca di variet\u00e0, e a \"Super Power\", che ritenne l'opera in grado di competere con il coevo \"\". \"Game Pro\" scrisse che gli elementi grafici sono dettagliati, Kirby un \u00abpersonaggio irresistibilmente carino\u00bb e il concetto alla base del titolo \u00abrinfrescante\u00bb per il panorama videoludico. Joshua Crystal di Allgame defin\u00ec l'opera un \u00abgrande videogioco per i principianti e per quelli che apprezzano un'esperienza divertente, ma breve\u00bb e \"Joypad\" \u00abun gioco platform folle, pieno di nemici e originalit\u00e0\u00bb, con un sistema di combattimento originale e divertente ma dalla facilit\u00e0 sconcertante. Della stessa idea \"Banzza\u00ef\", che di fatto vide come lati positivi \u00abuna buona grafica, un'idea originale e un'animazione folle\u00bb e come punto negativo la difficolt\u00e0 molto bassa. Gerald Villoria, Brian Altano e Ryan Scott di \"GameSpy\" giudicarono il videogioco \u00abelementare\u00bb, se confrontato con quelli a venire della saga, aggiungendo che il fatto che il protagonista fosse in grado di volare eliminava il senso di pericolo; ciononostante per loro contribu\u00ec a rinnovare il genere dei videogiochi a piattaforme. George e Bob, redattori di \"Nintendo Power\", furono concordi nel commentarlo: George afferm\u00f2 che fosse davvero spassoso, grazie ai comandi e all'efficace idea di base, mentre Bob scrisse che era solo all'apparenza semplice, ma che presentava una discreta sfida anche per i giocatori pi\u00f9 esperti.\nLa colonna sonora fu un elemento spesso apprezzato dai critici: Brett Elston di \"GamesRadar\" elogi\u00f2 in particolare il tema del boss finale, \"Joystick\" la giudic\u00f2 \u00abcarina\u00bb e \u00abaccattivante\u00bb (come l'animazione) e \"GamePro\" in grado di supportare adeguatamente l'azione.\nBen Reeves di \"Game Informer\" defin\u00ec \"Kirby's Dream Land\" il 14\u00b0 miglior titolo per Game Boy. Lo staff di \"GamesRadar\" lo inser\u00ec, assieme al suo sequel, tra i giochi desiderati nella Virtual Console del Nintendo 3DS, cos\u00ec come Lucas M. Thomas e Craig Harris di IGN, i quali in pi\u00f9 aggiunsero che erano i personaggi come Kirby ad essere i veri protagonisti del Game Boy, piuttosto che altri gi\u00e0 affermati al tempo come Link, Mario, Samus Aran e Pit.\nNel suo libro \"Writing for Video Game Genres: From FPS to RPG\" (2009), Wendy Despain cit\u00f2 il gioco come esempio principe per illustrare che i primi titoli platform seguivano tutti un medesimo schema, vale a dire un protagonista che deve raggiungere il cattivo per risolvere un problema. Nel 2012, Craig Harris e Lucas M. Thomas di IGN lo indicarono come uno dei videogiochi che avrebbero voluto vedere su Nintendo DSI.\nVersione per Nintendo 3DS.\nLa riedizione su Nintendo 3DS venne piuttosto ben accolta dai critici, che ne apprezzarono la semplicit\u00e0, nonostante i numerosi miglioramenti apportati dai seguiti. IGN rimarc\u00f2 la brevit\u00e0 del titolo di \u00absoli cinque livelli\u00bb e l'assenza delle abilit\u00e0 che sarebbero diventate il marchio di fabbrica del personaggio, come assorbire i poteri di un nemico (implementato infatti soltanto nel secondo capitolo, \"Kirby's Adventure\"). \"Nintendo Life\" evidenzi\u00f2 ancora una volta il basso livello di difficolt\u00e0 e defin\u00ec il gioco una \u00abpasseggiata\u00bb.\nVendite.\nIl 28 maggio 1995, \"Kirby's Dream Land\" registr\u00f2 circa 1,3 milioni di copie acquistate, risultando il quarto gioco per Game Boy pi\u00f9 venduto dell'anno. Gamasutra nel maggio 2010 e Jeuxvideo.com nell'aprile 2011 dichiararono che aveva totalizzato una vendita per pi\u00f9 di 5 milioni di unit\u00e0, divenendo il prodotto di HAL Laboratory di maggior successo commerciale negli anni novanta.\nSeguiti.\n\"Kirby's Dream Land\" fu il primo capitolo di una saga fatta di spin-off e seguiti, la quale, al netto della sua importanza nella storia di Nintendo, non venne mai reputata una serie di punta, al livello di quelle di Mario, Zelda e Metroid. La rivista \"Retro Gamer\" a tal proposito scrisse nell'articolo \"The Complete History of Kirby\" del 2012 che probabilmente ci\u00f2 era dovuto alla bassa difficolt\u00e0 dei titoli, al fatto che il primo capitolo avesse debuttato sul Game Boy piuttosto che su NES o Super Nintendo, alla colonna sonora poco incisiva e ai numerosi giochi cancellati nel corso del tempo. \nIl primo sequel vero e proprio fu \"Kirby's Adventure\" (1993), per Nintendo Entertainment System, che introdusse la capacit\u00e0 di Kirby di rubare i poteri ai nemici (rimasta poi in tutta la saga), a cui succedettero \"Kirby's Dream Land 2\" (1994), sempre per Game Boy, che invece present\u00f2 la possibilit\u00e0 di cavalcare alcuni animali, e \"Kirby's Dream Land 3\" (1995), per SNES. \"Kirby's Dream Land\" ispir\u00f2 inoltre due minigiochi: \"Brezza leggera\", presente sia in \"Kirby's Fun Pak\" (1995), uscito su SNES, sia nel suo remake per Nintendo DS, \"Kirby Super Star Ultra\" (2008)\",\" in cui Kirby deve recuperare tutto il cibo rubato da King Dedede, e \"Kirby's Blowout Blast\", in \"\" per Nintendo 3DS (2016), pubblicato come gioco a s\u00e9 stante nel 2017.\nKirby e King Dedede appaiono come personaggi giocabili nella serie \"Super Smash Bros.\", che inoltre presenta alcuni livelli ispirati negli elementi a \"Kirby's Dream Land\": nel primo titolo della serie (1999) \u00e8 presente il livello \"Dream Land\", in \"Super Smash Bros Melee\" (2001), \"Verde Aiuola\" e in \"Super Smash Bros. for Nintendo 3DS\" (2014) \"Dream Land GB\", che adotta la visuale di uno schermo del Game Boy."}
{"id": "2856065", "revid": "488739", "url": "https://it.wikipedia.org/wiki?curid=2856065", "title": "1,2,4-Trimetilbenzene", "text": ""}
{"id": "2856068", "revid": "7336", "url": "https://it.wikipedia.org/wiki?curid=2856068", "title": "Breve Storia di Quasi Tutto", "text": ""}
{"id": "2856069", "revid": "1543377", "url": "https://it.wikipedia.org/wiki?curid=2856069", "title": "Classe Foca", "text": "La classe Foca era una classe di sommergibili posamine della Regia Marina, costruita in 3 esemplari entrati in servizio a partire dal 1937. \nProgettati dall'ingegnere Cavallini, furono gli ultimi sommergibili posamine italiani.\nProgetto e caratteristiche.\nDerivati dal precedente \"Pietro Micca\", di cui costituivano una versione pi\u00f9 piccola, semplice ed economica, i \u00abFoca\u00bb furono i migliori sommergibili posamine della Regia Marina. Appartenevano al tipo \u00abCavallini\u00bb a doppio scafo parziale con locale mine a centro nave; rispetto al \"Micca\", oltre che minori dimensioni, avevano un cannone (due sul \"Micca\") e un uguale numero di tubi lanciasiluri, con la capacit\u00e0 per\u00f2 di trasportare 36 mine invece che 20. Il cannone era posizionato in un punto inusuale, una piattaforma girevole sita nella parte posteriore della torretta; questa strana sistemazione fu poi modificata e il pezzo spostato sul ponte di poppa.\nUnit\u00e0.\nLa classe era composta da tre unit\u00e0:\nFoca.\nLa storia operativa del \"Foca\" fu molto breve; comp\u00ec in tutto due missioni di posa di mine ed una di trasporto. Scomparve durante una missione ad Haifa nell'ottobre 1940, e si suppone che il battello sia affondato impattando contro una mina al largo di Haifa o nell'esplosione prematura di uno degli ordigni che esso stesso doveva posare.\nAtropo.\nIn tempo di pace svolse attivit\u00e0 di addestramento, poi, allo scoppio della guerra, sotto il comando del capitano di fregata L. Caneschi esegui una missione di trasporto materiali a Lero e, passato al comando del capitano di corvetta P. Manca, svolse una missione di minamento di fronte all'isola di Zante, durante la quale si danneggi\u00f2 in seguito allo scoppio di due proprie mine ma riusc\u00ec a tornare alla base. \nSuccessivamente svolse solo missioni di trasporto in Africa settentrionale.\nAll'armistizio, sotto il comando del tenente di vascello Libero Sauro si consegn\u00f2 agli Alleati nel porto di Augusta. Fino alla fine del conflitto serv\u00ec come addestratore delle unit\u00e0 alleate. Fu radiato il primo febbraio 1948 e successivamente demolito. \nZoea.\nIn tempo di pace fu utilizzato in missioni di addestramento, poi, allo scoppio della guerra, sotto il comando del capitano di corvetta G. Bernab\u00f2 esegui una missione di trasporto materiali a Tobruk e di seguito una missione di minamento di fronte al porto di Alessandria, durante la quale si danneggi\u00f3 in seguito allo scoppio di due proprie mine ma riusc\u00ec a tornare alla base. \nSuccessivamente svolse solo missioni di trasporto in Africa settentrionale.\nAll'armistizio si consegn\u00f2 agli Alleati nel porto di Augusta. Fino alla fine del conflitto serv\u00ec come addestratore delle unit\u00e0 alleate. Fu radiato il primo febbraio 1948 e successivamente demolito. "}
{"id": "2856071", "revid": "300067", "url": "https://it.wikipedia.org/wiki?curid=2856071", "title": "Maleye Ndoye", "text": ""}
{"id": "2856073", "revid": "300067", "url": "https://it.wikipedia.org/wiki?curid=2856073", "title": "Pape Philippe Amagou", "text": ""}
{"id": "2856075", "revid": "470852", "url": "https://it.wikipedia.org/wiki?curid=2856075", "title": "Milano-Sanremo 2010", "text": "La Milano-Sanremo 2010, centunesima edizione della corsa, si \u00e8 disputata il 20 marzo 2010 e ha affrontato un percorso totale di 298\u00a0km. La vittoria \u00e8 andata allo spagnolo \u00d3scar Freire, che ha terminato in 6h57'28\"\nPercorso.\nCome per le edizioni precedenti la corsa, partita da Piazza Castello a Milano, ha attraversato il Pavese e la provincia di Alessandria per poi entrare in Liguria ed immettersi sulla statale Aurelia, passando per i territori di Genova, Savona e Imperia ed arrivare a Sanremo. Il percorso ha affrontato gli storici \"salita delle M\u00e0nie\" e Passo del Turchino, Cipressa e Poggio. I corridori, giunti a Sanremo, hanno svoltato in via Nino Bixio per immettersi sul Lungomare Italo Calvino, luogo del traguardo.\nSquadre e corridori partecipanti.\nAl via si sono presentate venticinque squadre ciclistiche, delle quali diciassette hanno licenza da \"UCI ProTeam\", solo la Footon-Servetto \u00e8 stata esclusa. Le altre otto squadre rientrano nella fascia \"UCI Professional Continental Team\".\nResoconto degli eventi.\nLa prima fase della corsa \u00e8 stata caratterizzata da una lunga fuga a tre, composta da Diego Caccia (ISD-Neri), Fabrice Piemontesi (Androni) e Aristide Ratti (Carmiooro-N.G.C.) che, partiti dopo solo un chilometro, hanno guadagnato pi\u00f9 di 20 minuti e sono stati raggiunti dopo 200\u00a0km sulla salita delle Manie. Nei chilometri precedenti l'inizio dei Capi (nell'ordine Capo Mele, Capo Cervo, Capo Berta), ha attaccato il francese Maxime Bouet (AG2R) che ha staccato di poco pi\u00f9 di un minuto il gruppo e al cui inseguimento si \u00e8 lanciato un gruppetto di sette uomini. Sul Capo Berta il fuggitivo \u00e8 stato raggiunto e superato dall'ucraino Dmytro Hrabovs'kyj (ISD-Neri), raggiunto a sua volta dal gruppo prima di affrontare la Cipressa. Al termine della discesa \u00e8 stato un altro francese ad attaccare, Yoann Offredo della Fran\u00e7aise des Jeux, poi ripreso sul Poggio. Sono seguiti diversi attacchi, sia sul Poggio sia verso il traguardo, ma il gruppo \u00e8 arrivato compatto a Sanremo e \u00d3scar Freire ha battuto in volata il belga Tom Boonen e l'italiano Alessandro Petacchi."}
{"id": "2856077", "revid": "288031", "url": "https://it.wikipedia.org/wiki?curid=2856077", "title": "Vicer\u00e8 d'Etiopia", "text": ""}
{"id": "2856079", "revid": "599013", "url": "https://it.wikipedia.org/wiki?curid=2856079", "title": "D\u00e9sir\u00e9 Ligon", "text": ""}
{"id": "2856080", "revid": "121018315", "url": "https://it.wikipedia.org/wiki?curid=2856080", "title": "Giambattista Pasquali", "text": "Biografia.\nUno dei pi\u00f9 importanti e prestigiosi editori e tipografi veneziani del Settecento, legato al celebre console inglese Joseph Smith, che fu mecenate e collezionista.\nAssieme ad Antonio Zatta, il Pasquali pubblic\u00f2 tutte le opere del celebre commediografo Goldoni, corredate di fini incisioni ed illustrazioni."}
{"id": "2856083", "revid": "599013", "url": "https://it.wikipedia.org/wiki?curid=2856083", "title": "Dino Bruni", "text": "Professionista dal 1956 al 1964, vinse una medaglia d'argento olimpica nella prova a squadre di Helsinki 1952, due tappe al Giro d'Italia e tre al Tour de France.\nCarriera.\nDa dilettante partecip\u00f2 ai Giochi olimpici di Helsinki 1952 e di Melbourne 1956, oltre a vincere un bronzo mondiale nel 1955.\nProfessionista tra il 1956 ed il 1964, corse per la Bianchi, la Ignis e la Gazzola, distinguendosi come velocista. Le principali vittorie da professionista furono due tappe al Giro d'Italia 1960, vestendo per un giorno la maglia rosa, tre tappe al Tour de France, la Coppa Sabatini nel 1961 e nel 1963 e la Tre Valli Varesine nel 1959."}
{"id": "2856084", "revid": "123182958", "url": "https://it.wikipedia.org/wiki?curid=2856084", "title": "Pseudocumene", "text": "Lo pseudocumene (o 1,2,4-trimetilbenzene) \u00e8 un idrocarburo aromatico. A temperatura ambiente si presenta come un liquido incolore infiammabile, dall'odore intenso.\nPreparazione.\nIndustrialmente, il trimetilbenzene \u00e8 isolato durante la distillazione del petrolio. Si ottiene una miscela dei suoi tre isomeri, di cui il 40% circa \u00e8 lo pseudocumene (la percentuale varia in base al metodo di produzione e alla temperatura).\nSolo una compagnia (Koch Refining) negli U.S.A. attualmente isola l'1,2,4-trimetilbenzene. Nel 1981, la sua produzione era stimata per circa 4,540\u00a0kg.\nIn Italia viene prodotto nello stabilimento di Sarroch (Sarlux)\nStruttura e propriet\u00e0.\nLo pseudocumene \u00e8 un composto aromatico, costituito da un anello benzenico con tre gruppi metile (CH3) nelle posizioni 1,2 e 4.\nEssendo un composto aromatico, l'1,2,4-trimetilbenzene \u00e8 poco solubile in acqua. Molto solubile, invece, in etanolo, etere dietilico e benzene. Inoltre \u00e8 molto volatile.\nUsi.\nL'1,2,4-trimetilbenzene disciolto negli olii minerali \u00e8 usato come scintillatore. \u00c8 anche usato come solvente nella produzione di coloranti, profumi e resine; ma soprattutto come additivo per la benzina.\nLo pseudocumene puro \u00e8 usato come reagente per produrre anidride trimellitica.\nPresenza nell'ambiente.\nLo pseudocumene \u00e8 rintracciabile in tutto il mondo. I seguenti dati (tratti da un rapporto dell'EPA) si riferiscono agli Stati Uniti).\nDi tutto l'1,2,4-trimetilbenzene disperso nell'ambiente, 5,3 milioni di libbre sono state disperse nell'atmosfera, 8 milioni di libbre nell'acqua, 14 milioni di libbre nei siti di iniezione sotterranea e 511\u00a0000 libbre disperse sul terreno. La concentrazione atmosferica media negli USA va dai 0,58 ppb (nelle aree rurali) ai 1,20 ppb (nelle aree urbane)\nLa U.S. EPA 1998a riferisce che bere l'acqua di Cincinnati (Ohio) \u00e8 bere circa 0,127\u00a0mg/L di pseudocumene e che sulle coste di Narragasset (Rhode Island), la concentrazione di 1,2,4-trimetilbenzene varia dai 0,002\u00a0mg/L ai 0,540\u00a0mg/L.\nIndicazioni di sicurezza.\nL'1,2,4-trimetilbenzene ha un assorbimento lipofilo e pu\u00f2 accumularsi nei grassi e nei tessuti. Nel flusso sanguigno, circa l'85% del composto \u00e8 nei globuli rossi.\nIl metabolismo dello pseudocumene avviene dall'ossidazione per formare alcoli e acidi carbossilici che sono, poi, coniugati con acidi glucoronici, glicine o solfati che poi vengono escreti nelle urine.\nTossicit\u00e0.\nEsposizioni a lungo termine a solventi contenenti pseudocumene, pu\u00f2 causare nervosia, tensione e bronchiti.\nGli studi sugli animali evidenziano che:\nGli studi sugli uomini evidenziano che gli uomini che hanno lavorato per diversi anni con solventi per pitture contenenti circa il 50% di 1,2,4-trimetilbenzene e il 30% di 1,3,5-trimetilbenzene dimostrano segni di nervosia, tensione ed ansia, bronchiti asmatiche ed anemia. Forse dovute anche a tracce di benzene.\nIl composto non \u00e8 n\u00e9 cancerogeno, n\u00e9 mutageno, ma ulteriori studi sono richiesti.\nMisure antincendio.\nIl composto, altamente infiammabile, non reagisce con l'acqua o con l'anidride carbonica. \u00c8 possibile, quindi, usare questi due metodi di estinzione.\nIndicazioni di protezione.\nIl composto \u00e8 volatile ed irritante, indossare quindi una maschera ed occhiali protettivi. Usare inoltre i guanti ed un camice.\nBibliografia.\nAdjustments Pursuant to CERCLA Section 102."}
{"id": "2856085", "revid": "287204", "url": "https://it.wikipedia.org/wiki?curid=2856085", "title": "Desire Ligon", "text": ""}
{"id": "2856090", "revid": "599013", "url": "https://it.wikipedia.org/wiki?curid=2856090", "title": "Jan Ceulemans (cestista)", "text": "Carriera.\nHa disputato tre partite ai Giochi della XV Olimpiade, segnando 14 punti."}
{"id": "2856091", "revid": "92723", "url": "https://it.wikipedia.org/wiki?curid=2856091", "title": "Sant'Atto (Teramo)", "text": "Sant'Atto \u00e8 una frazione di Teramo. \nDista 11\u00a0km dal capoluogo e sorge a 243 metri sul livello del mare. \nLa popolazione \u00e8 di circa 300 abitanti.\nStoria.\nIl monastero benedettino di San Nicol\u00f2 a Tordino (Teramo) fu fondato nel 1004 e posto alle dipendenze di Montecassino; Attone ne fu il primo abate o priore. \nUn tempo, nei giorni di Pentecoste, i fedeli si recavano in pellegrinaggio alla sua tomba e bevevano l'acqua che stillava dal soffitto sopra il sarcofago. \nIl sepolcro e le reliquie di Attone sono oggi scomparsi, e se ne celebra solo la festa il 19 novembre nella cattedrale di Teramo e nella chiesa parrocchiale (gi\u00e0 abbaziale) di Sant'Atto, unita dal 1477 con il Capitolo del Duomo. &lt;br&gt;\nSant'Atto \u00e8 anche centro di molte industrie, collocate nella zona industriale a Sant'Atto piane.\nVi sono anche sedi bancarie (Banca di Teramo) e sedi della Confcommercio.\nSport.\nSant'Atto in tempi passati ha avuto squadre di calcio e di pallamano. \nQuest'ultimo \u00e8 stato lo sport maggiormente praticato e l'H.C. S. Atto \u00e8 stata campione d'Italia di serie C negli anni'80 raggiungendo la promozione in serie B. \nNelle sue file hanno militato numerosi atleti di valenza nazionale e anche internazionale.\nSedi Onlus.\n\u00c8 stato sede di uno dei pochi Centri Iperbarici in Italia le cui attivit\u00e0 era coordinate dal professor Pierluigi Data dell'Universit\u00e0 di Chieti ed \u00e8 sede del Centro di Riabilitazione e rieducazione a Degenza Diurna \u201cS. Atto\u201d \u00e8 gestito dalla Fondazione Anffas Onlus di TERAMO \nLa struttura, accreditata dalla Regione Abruzzo, opera, ai sensi della Legge 833/78 ex art. 26, con l'obiettivo di intervenire sulla Persona disabile considerata nella sua globalit\u00e0, attraverso programmi d'azione dinamici ed interventi finalizzati al conseguimento del massimo recupero funzionale possibile, per consentire al disabile una migliore qualit\u00e0 della vita anche dopo eventi patologici molto gravi.\nChiesa parrocchiale di Santa Croce.\nLa chiesa di Santa Croce di Sant'Atto, che \u00e8 un grazioso centro abitato a m.243 s.l.m. alle porte di Teramo, di cui \u00e8 frazione, ha costruzioni prevalentemente moderne con abbondanti tracce di edilizia ottocentesca e guarda dall'alto tutto il Nucleo Industriale di Teramo. Anche la chiesa parrocchiale, la Chiesa di Santa Croce, \u00e8 un edificio moderno. Sorta in sostituzione di quella dell'antica Abbazia di Sant'Atto, ha tetto a capanna e facciata in laterizio sulla quale si apre un semplice portale in pietra sormontato da una lunetta che reca l'immagine di una Madonna con Bambino realizzata con mattonelle di ceramica. Pi\u00f9 in alto, al disopra di una trifora, un finto oculo reca l'immagine di Sant'Attone, anch'essa in ceramica, primo priore del monastero benedettino della vicina San Nicol\u00f2 a Tordino. Sul culmine del tetto \u00e8 stato rimesso in opera a vista un antico capitello decorato da grandi foglie di palma aculeate che potrebbe risalire alla fine del XIII secolo. Appoggiato alla parete di sinistra c'\u00e8 uno svettante campanile che ospita una campana. Il 3 maggio 1933 vi venne apposto il grande orologio che oggi vediamo, realizzato con una raccolta fondi di cittadini di Sant'Atto residenti negli Stati Uniti. L'interno \u00e8 a navata unica sovrastata da una controsoffittatura piana su cui si leggono a grandi lettere i dieci comandamenti. A dividere l'aula dal presbiterio, sopraelevato di un gradino, c'\u00e8 un grande arco a tutto sesto che poggia su due semplici colonne; dietro l'altare \u00e8 affissa al muro una grande Croce lignea. Appena dopo l'entrata \u00e8 incastonata al muro un'antica acquasantiera in pietra decorata con motivo a corda.\nTrasporto: strade.\nPer arrivarci da Teramo (vedi mappa): si percorre la S.S. 80 in direzione di Giulianova fino all'ingresso di San Nicol\u00f2 a Tordino. Qui, in corrispondenza della S.P. 17, si gira a sinistra verso Campli e poi subito a destra, imboccando Via G. Galilei. Lungo questo viale s'incontra la segnaletica stradale per Sant'Atto."}
{"id": "2856094", "revid": "77594", "url": "https://it.wikipedia.org/wiki?curid=2856094", "title": "Ushant", "text": ""}
{"id": "2856096", "revid": "452509", "url": "https://it.wikipedia.org/wiki?curid=2856096", "title": "Giovan Battista Pasquali", "text": ""}
{"id": "2856097", "revid": "452509", "url": "https://it.wikipedia.org/wiki?curid=2856097", "title": "Giovanni Battista Pasquali", "text": ""}
{"id": "2856101", "revid": "729019", "url": "https://it.wikipedia.org/wiki?curid=2856101", "title": "Battaglia di Crimea", "text": "La battaglia di Crimea \u00e8 stato il conflitto avvenuto tra l'autunno del 1941 e l'estate del 1942 tra le truppe dell'Asse e le truppe sovietiche per il predominio sulla penisola di Crimea e per il controllo dello Stretto di Ker\u010d', una delle vie di accesso al Caucaso. Essa si svolse in due fasi: la prima, durante l'operazione Barbarossa, che consent\u00ec l'occupazione della penisola da parte delle truppe dell'11\u00aa armata tedesca, affiancata da ingenti forze rumene; la seconda, durante l'operazione Blu, che sostanzialmente coincise con l'assedio e la finale conquista (3 luglio 1942) di Sebastopoli, coriacea \"fortezza\" sovietica.\nIl piano di attacco.\nIl 12 settembre 1941, esattamente una settimana prima che la 6\u00aa Armata occupasse Kiev, il generale Erich von Manstein, fino a quel momento al comando del LVI corpo d'armata sul fronte di Leningrado, sostitu\u00ec al comando dell'11\u00aa armata di fanteria il generale Eugen Ritter von Schobert, perito precipitando con il suo aereo da ricognizione; l'11\u00aa Armata era l'unica grande unit\u00e0 del fronte sud che non aveva preso parte alla battaglia di Kiev, essendo stata destinata, insieme alla 3\u00aa ed alla 4\u00aa Armata rumena, alla conquista della Crimea; il suo compito sarebbe stato quello di avanzare con alcune unit\u00e0 all'interno della penisola mentre il grosso delle truppe si sarebbe diretto verso il fondamentale nodo stradale e ferroviario di Rostov, percorrendo la linea costiera del Mar d'Azov.\nLa conquista della Crimea presentava tuttavia due importanti problematiche: la prima era quella legata agli ostacoli naturali che si frapponevano all'ingresso delle truppe nella penisola, la Crimea infatti \u00e8 separata dalla terraferma dal \u201cSiva\u0161\u201d, una palude salmastra assolutamente intransitabile, tanto dai mezzi cingolati quanto dalla fanteria, con un'unica possibile via di accesso rappresentata dall'Istmo di Perekop, largo circa 7 chilometri, mentre la seconda era rappresentata dall'insufficiente numero di truppe per realizzare entrambi gli obiettivi, unita all'assenza di divisioni corazzate tra i ranghi dell'11\u00aa Armata.\nL'avanzata in Ucraina e la conquista di Odessa.\nL'attacco inizi\u00f2 il 12 settembre, seguendo le direttive originali del generale von Schobert; reparti avanzati del XXX corpo d'armata, comandato dal generale Hans von Salmuth, e del LIV corpo d'armata, comandato dal generale Erik Hansen, avanzarono a est di Berislav, in direzione dell'istmo di Perekop nel tentativo di forzarlo per fare spazio al grosso delle truppe che seguiva; tali reparti erano preceduti dagli esploratori, guidati dallo Sturmbannf\u00fchrer Kurt Meyer, della divisione SS Leibstandarte, comandata dal Gruppenf\u00fchrer Josef \"Sepp\" Dietrich.\nI reparti si fecero strada attraverso la steppa dei Nogaj ed il terreno sarebbe stato adatto al movimento delle truppe corazzate ma, ad eccezione dei mezzi blindati per il trasporto delle truppe, essi ne erano privi; la resistenza sovietica fu molto intensa dato che il dispositivo difensivo era stato preparato in profondit\u00e0 sfruttando al massimo le difese naturali che il territorio era in grado di offrire, tanto che il generale von Manstein fu indotto ad abbandonare momentaneamente l'idea di avanzare anche verso Rostov per concentrare le sue forze ai fini della conquista della sola Crimea.\nIl nuovo piano consisteva nello sfondamento delle difese sull'Istmo di Perekop a seguito del quale le forze si sarebbero suddivise per dirigersi a sud ovest verso Sebastopoli ed a est verso Ker\u010d' mentre in riserva attendeva il corpo d'armata di montagna, comandato dal generale Josef K\u00fcbler, con lo scopo, una volta iniziato l'avanzamento nella penisola, di superare le alture dei monti Jaila e di dirigersi verso il Kuban' al fine di spianare la strada per la penetrazione nel Caucaso; il fronte, difeso dalla 51\u00aa Armata sovietica, fu superato il 27 settembre ma non vi fu lo sfondamento auspicato dai tedeschi in quanto le truppe sovietiche contrattaccarono da est, facendo indietreggiare la 3\u00aa armata rumena, comandata dal generale Dimitrescu, che era a presidio del fianco sinistro dello schieramento tedesco.\nQuesto evento obblig\u00f2 von Manstein a radunare precipitosamente delle forze per evitare il pericolo di uno sfondamento da parte della 9\u00aa e della 18\u00aa armata sovietiche che avanzavano verso ovest ed in suo soccorso giunse da nord il I gruppo corazzato, comandato dal generale Paul Ludwig Ewald von Kleist, al quale erano stati aggregati i primi reparti del CSIR, comandati dal generale Giovanni Messe, giunti in Unione Sovietica; il I Gruppo corazzato, attaccando sul fianco destro le due armate sovietiche in direzione di Berdjans'k, chiuse in una sacca il grosso della 18\u00aa Armata e, nella battaglia che segu\u00ec tra il 5 ed il 10 ottobre, i tedeschi ristabilirono il fronte facendo oltre 65.000 prigionieri. Il pericolo corso tuttavia indusse l'OKH ad affidare all'11\u00aa Armata il solo compito di conquistare la Crimea mentre l'avanzata verso Rostov sarebbe stata compiuta dal I gruppo corazzato e dalla 17\u00aa Armata.\nIl 16 ottobre l'Alto comando sovietico dette l'ordine di evacuazione della citt\u00e0 di Odessa, accerchiata dall'inizio di agosto dalla 4\u00aa Armata rumena, comandata dal generale Nicolae Ciuperc\u0103, e la citt\u00e0 ucraina, tra il 16 ed il 28 ottobre, dovette sopportare una feroce aggressione da parte delle truppe tedesche e rumene ai danni della popolazione ebraica: l'eccidio, noto come massacro d'Odessa, provoc\u00f2 alcune decine di migliaia di morti. Il 17 ottobre fu dato l'ordine di avanzata al LIV Corpo d'armata, ma il dispositivo difensivo sovietico costrinse i tedeschi ad avanzare molto lentamente e solo il 25 ottobre esso riusc\u00ec ad infrangerlo.\nL'invasione della penisola.\nIl 28 ottobre tre corpi d'armata tedeschi irruppero nella penisola: il XXX ed il LIV si diressero verso Sebastopoli mentre il XLII Corpo d'armata, comandato dal generale Hans Emil Otto Graf von Sponeck, fino a quel momento al comando della 22\u00aa Divisione di fanteria, che aveva accorpato, oltre alla 22\u00aa Divisione, anche la 72\u00aa Divisione di fanteria, comandata dal generale Franz Mattenklott e la 46\u00aa Divisione di fanteria, comandata dal generale Himer, si diresse verso Parpach in direzione di Ker\u010d che furono conquistate, rispettivamente il 3 ed il 15 novembre, dalla 170\u00aa Divisione di fanteria, comandata dal generale Wittke, e contemporaneamente furono occupate Jalta e Balaklava con la cattura di circa 100.000 prigionieri.\nA sud ovest la 50\u00aa divisione di fanteria, comandata dal generale Karl-Adolf Hollidt, arriv\u00f2 a ridosso di Sebastopoli ma le difese sovietiche della \"fortezza\" si dimostrarono almeno per il momento impenetrabili e la citt\u00e0 dal 16 novembre al 16 dicembre fu pesantemente bombardata. Il 17 dicembre, preceduto da un intenso bombardamento da parte dell'VIII Corpo aereo, comandato dal generale Wolfram von Richthofen, inizi\u00f2 il primo attacco contro Sebastopoli e il 23, a prezzo di gravi perdite, fu sfondata la prima linea di difesa; il 29 tuttavia, ingenti forze sovietiche sbarcarono a Feodosia e nello stretto di Ker\u010d' riconquistandone il capoluogo, in quel momento presidiato solamente dalla 46\u00aa Divisione che, su ordine del generale von Sponeck, ripieg\u00f2 verso l'interno.\nQuesto inaspettato evento costrinse von Manstein a distaccare la 170\u00aa Divisione, insieme a due brigate rumene, dall'attacco alla fortezza ed inviarle in direzione di Ker\u010d, al fine di evitare la minaccia che in quel momento incombeva sul fianco sinistro dell'11\u00aa Armata, riuscendo a respingere i sovietici e riconquistando Vladislavovka, ma il 31 dicembre, complici le difficili condizioni ambientali e la tenace resistenza, egli diede ordine di cessare l'attacco a Sebastopoli che sarebbe potuto riprendere solo cinque mesi dopo, durante la seconda offensiva estiva tedesca."}
{"id": "2856103", "revid": "339392", "url": "https://it.wikipedia.org/wiki?curid=2856103", "title": "Richard Howe, 1\u00b0 Conte Howe", "text": ""}
{"id": "2856104", "revid": "729019", "url": "https://it.wikipedia.org/wiki?curid=2856104", "title": "Ashuradeh", "text": "Ashuradeh (in persiano \u0622\u0634\u0648\u0631\u0627\u062f\u0647) \u00e8 l'unica isola iraniana sul mar Caspio; amministrativamente appartiene alla provincia di Torkaman, regione del Golestan. Si trova alla fine della penisola di Miankaleh ed \u00e8 a soli 3\u00a0km dalla citt\u00e0 di Bandar-e Torkeman. Pi\u00f9 del 40% del caviale iraniano viene prodotto nelle vicinanze dell'isola.\nStoria.\nAshuradeh era abitata un tempo da 300 famiglie, ma il villaggio \u00e8 ormai deserto. L'isola fu occupata dalle forze russe nel 1837 nonostante le proteste provenienti dalla Persia. Dopo l'occupazione, l'esercito russo mantenne una postazione militare sull'isola per qualche decennio."}
{"id": "2856105", "revid": "339392", "url": "https://it.wikipedia.org/wiki?curid=2856105", "title": "Richard Howe, I Conte Howe", "text": ""}
{"id": "2856111", "revid": "599013", "url": "https://it.wikipedia.org/wiki?curid=2856111", "title": "F\u00e9lix Roosemont", "text": "Carriera.\nHa disputato tre partite ai Giochi della XV Olimpiade, segnando 26 punti. Ha inoltre disputato i Campionati europei del 1953."}
{"id": "2856112", "revid": "287204", "url": "https://it.wikipedia.org/wiki?curid=2856112", "title": "Felix Roosemont", "text": ""}
{"id": "2856118", "revid": "122186986", "url": "https://it.wikipedia.org/wiki?curid=2856118", "title": "Marco Sch\u00f6nb\u00e4chler", "text": ""}
{"id": "2856123", "revid": "112045438", "url": "https://it.wikipedia.org/wiki?curid=2856123", "title": "Sezione di agronomia e veterinaria di Pisa", "text": "La sezione di agronomia e veterinaria della Facolt\u00e0 di Scienze Naturali dell'Universit\u00e0 di Pisa fu un Istituto superiore abilitato a rilasciare una apposita \"licenza\" dopo un corso triennale dal 1843 al 1849 nel Granducato di Toscana e poi con il Regno d'Italia dal 1861 fino al 1896. Divenne, poi un corso quadriennale fino alla istituzione della Facolt\u00e0 di Agraria.\nGli antecedenti.\nL'esperienza di Meleto di Cosimo Ridolfi.\nNell'Italia preunitaria lo studio delle scienze agronomiche e di materie attinenti al mondo agricolo era particolarmente trascurato. In questo quadro la Toscana costituiva una felice eccezione, soprattutto per merito della Scuola di agricoltura che il marchese Cosimo Ridolfi aveva aperto nel 1834 a Meleto in Val d\u2019Elsa nei pressi di Empoli, per educare i futuri fattori. Lo scopo era quello di abituare ai concetti di una agricoltura scientifica i quadri intermedi.\nIl corso triennale a Pisa.\nNel 1843, nell'ambito della Facolt\u00e0 di Scienze Naturali, da poco istituita la cattedra di agricoltura si trasform\u00f2 in un corso triennale, in cui erano contemplati insegnamenti di agronomia, di fisica, di botanica, di algebra e di architettura rurale, al termine del quale era previsto il rilascio di una licenza. Ridolfi era persuaso infatti dell'esigenza di consentire ai figli dei proprietari terrieri di seguire soltanto il corso in questione, senza obbligarli a prendere una laurea universitaria quadriennale, forse troppo impegnativa e costosa, soprattutto nel caso di piccoli possidenti.\nNel 1845, Ridolfi divenne il precettore del futuro granduca e il suo posto a Pisa fu assegnato a Pietro Cuppari, che proveniva dall'esperienza di Meleto. Dopo le restaurazione del 1849 l'insegnamento dell'agricoltura fu soppresso.\nIl \"nuovo\" corso triennale.\nNel 1861 il governo del nuovo regno d'Italia autorizz\u00f2 la costituzione di una apposita sezione che era autorizzata a rilasciare dopo tre anni una licenza.\nLe materie erano: agronomia, fisica, botanica, geometria descrittiva, geologia, e architettura civile e rurale.\nDopo la morte di Pietro Cuppari il suo posto fu preso da Girolamo Caruso che conserv\u00f2 tale incarico per 46 anni."}
{"id": "2856129", "revid": "322321", "url": "https://it.wikipedia.org/wiki?curid=2856129", "title": "Favria", "text": "Favria (\"Favria\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, collocato a nord del capoluogo piemontese.\nSociet\u00e0.\nTradizioni e folclore.\nFavria ha come patroni i santi Pietro e Paolo, la quale festa patronale si svolge l'ultima settimana di giugno, quando per via Bonaudo e le piazze che attraversa vengono montate delle giostre.\nOltre a questa festa c'\u00e8 il palio, che si svolge il giorno del 4 aprile, quando si festeggia Sant'Isidoro di Siviglia. Questa seconda festa prevede il combattimento tra due mucche.\nInfrastrutture e trasporti.\nFavria \u00e8 servita dalla ferrovia Canavesana e dalle reti di autobus extra-urbane gestite da GTT. Da Favria transitano le seguenti autolinee:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2856137", "revid": "1543377", "url": "https://it.wikipedia.org/wiki?curid=2856137", "title": "Armando Milani", "text": "Biografia.\nUna delle pi\u00f9 importanti figure internazionali della grafica italiana , membro dell\"'Alliance Graphique Internationale\" , ha studiato all'Umanitaria di Milano con Albe Steiner e ha collaborato con Antonio Boggeri , Giulio Confalonieri, Massimo Vignelli. Lavora tra Milano e New York dove, tra il 1983 e il 1985, ha insegnato alla Cooper Union School .\nLa sua opera, riconosciuta da premi internazionali , \u00e8 di \"denuncia per portare a una riflessione sui problemi pi\u00f9 gravi nel mondo\".\nHa collaborato con le Nazioni Unite che hanno diffuso un suo poster nel 2004 e una collana di opere \"Human Design Collection\" .\nUna sua mostra dal titolo \"From the eye to the heart, dall'occhio al cuore, 50 logos e 50 poster\", esemplare della sua opera grafica, \u00e8 stata presentata nel 2009 al Museo Luzzati di Genova e successivamente al PAN, Palazzo delle Arti di Napoli."}
{"id": "2856150", "revid": "256896", "url": "https://it.wikipedia.org/wiki?curid=2856150", "title": "Atypus heterothecus", "text": "Atypus heterothecus \u00e8 un ragno appartenente al genere Atypus della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dal greco , h\u00e8teros, che significa \"altro, differente, diverso\" e , th\u00e8ke, cio\u00e8 \"scrigno, teca\", nello specifico si riferisce alla spermateca, di forma diversa dalle altre specie di Atypus.\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nHabitat.\nDi solito vivono in luoghi ombrosi ed umidi, come boschi e cespugli.\nDistribuzione.\nQuesta specie \u00e8 stata rinvenuta in Cina."}
{"id": "2856152", "revid": "599013", "url": "https://it.wikipedia.org/wiki?curid=2856152", "title": "Henri Crick", "text": ""}
{"id": "2856155", "revid": "599013", "url": "https://it.wikipedia.org/wiki?curid=2856155", "title": "Johannes Ducheyne", "text": ""}
{"id": "2856159", "revid": "599013", "url": "https://it.wikipedia.org/wiki?curid=2856159", "title": "Jef Eygel", "text": ""}
{"id": "2856161", "revid": "300067", "url": "https://it.wikipedia.org/wiki?curid=2856161", "title": "Joseph Eygel", "text": ""}
{"id": "2856166", "revid": "729019", "url": "https://it.wikipedia.org/wiki?curid=2856166", "title": "Morane-Saulnier MS.317", "text": "Il Morane-Saulnier MS.317 \u00e8 un monomotore da addestramento e da traino alianti con ala posizionata alta a parasole realizzato dall'azienda francese Morane-Saulnier negli anni sessanta come conversione del precedente MS.315.\nData la conversione recente, diversi sono gli esemplari ancora in condizioni di volo.\nStoria del progetto.\nNei primi anni sessanta circa 40 esemplari di MS.315 ancora in condizioni di volo ma con l'apparato motoelica oramai alla fine della carriera operativa, vennero fatti oggetto di un progetto di ricondizionamento ed equipaggiato, in luogo del precedente Salmson 9Nc, con una nuova motorizzazione di produzione statunitense, il radiale Continental W-670 disponibile come surplus di materiale militare, in grado di erogare una potenza pari a 220 hp (164 kW).\nTecnica.\nL'MS.317 conservava l'impostazione classica dei pari ruolo precedentemente prodotti dalla Morane-Saulnier, monomotore monoplano biposto con ala alta a parasole e carrello fisso.\nLa fusoliera era realizzata in tecnica mista, con struttura in tubi d'acciaio saldato ricoperta in tela tranne che nella parte anteriore completamente metallica, ed era caratterizzata da due abitacoli aperti posti in tandem, l'anteriore per l'allievo pilota ed il posteriore per l'istruttore, protetti da una coppia di parabrezza. Posteriormente terminava in un impennaggio classico monoderiva con piani orizzontali a sbalzo. All'apice posteriore era collocato l'attacco per il gancio di traino.\nLa configurazione alare era monoplana, con l'ala posizionata alta a parasole sopra la fusoliera e collegata alla stessa da un castello tubolare centrale e da una coppia di diagonali integrata da altri elementi di rinforzo e di tiranti in filo d'acciaio.\nIl carrello d'atterraggio era fisso, semplice ed ammortizzato, provvisto di carenatura integrale per le ruote che poteva essere rimossa per operare su terreni fangosi, integrato posteriormente da un ruotino d'appoggio collocato sotto la coda.\nLa propulsione era affidata ad un motore Continental W-670, un radiale a 7 cilindri posti su un'unica stella e raffreddato ad aria, in grado di erogare una potenza pari a 220 hp (164 kW) ed abbinato ad un'elica bipala.\nImpiego operativo.\nGli MS.317 vennero utilizzato come addestratori e traino alianti in numerosi aeroclub in territorio francese. Ultimamente, data la somiglianza con il modello suo progenitore, alcuni di questo sono utilizzati negli airshow dipinti con livree militari."}
{"id": "2856167", "revid": "741864", "url": "https://it.wikipedia.org/wiki?curid=2856167", "title": "Yvan Delsarte", "text": ""}
{"id": "2856169", "revid": "1711941", "url": "https://it.wikipedia.org/wiki?curid=2856169", "title": "Tamazight (rete televisiva)", "text": "Tamazight o Attamina \u00e8 un canale televisivo marocchino pubblico edito da SNRT.\nFondato nel 2010, Tamazight \u00e8 il primo canale di lingua berbera in Marocco.\nDopo una fase di diffusione sperimentale di due mesi, il palinsesto \u00e8 stato lanciato il primo marzo 2010.\nI programmi vengono trasmessi tutti i giorni da luned\u00ec a venerd\u00ec per sei ore, dalle 18 alle 24, e per 10 ore, sabato e domenica dalle 14 alle 24. Il 70% dei suoi programmi sono in lingua berbera (nelle sue tre varianti tashelhit, tarifit e tamazight). la maggior parte dei programmi sono sottotitolati in lingua araba. I programmi televisivi vanno dai dibattiti politici, economici, religiosi e programmi sportivi e di intrattenimento per bambini."}
{"id": "2856178", "revid": "99533147", "url": "https://it.wikipedia.org/wiki?curid=2856178", "title": "L\u00e9on Lampo", "text": "Carriera.\nHa disputato quattro partite ai Giochi della XIV Olimpiade."}
{"id": "2856182", "revid": "1005847", "url": "https://it.wikipedia.org/wiki?curid=2856182", "title": "Mnemone", "text": "Il nome Mnemone (gr.: / \"Mnemon\", \"Colui che ricorda\", \"Colui che rammenta\", \"Colui che non dimentica\"), nella mitologia greca, \u00e8 attribuito a una specifica figura di attendente di qualche eroe, investito di precisi compiti mnemonici, consistenti nel dover riportare alla memoria del suo assistito, nei momenti cruciali, qualche necessit\u00e0 superiore o divina, la cui dimenticanza poteva procurare disgrazia o causare la morte.\nCelebre \u00e8 il servitore e attendente di Achille durante la Guerra di Troia: questi, tuttavia, fall\u00ec nel suo incarico e, per questo motivo, mor\u00ec per mano del suo assistito. \nNon va confuso con Memnone ( / \"Memnon\": \"Colui che tiene duro\"), altra figura mitologica che \u00e8 coinvolta, come antagonista, nella vicenda epica di Achille, dal quale fu ucciso in duello.\nRuolo.\nIl suo ruolo \u00e8 ben esemplificato dalla figura messa al fianco di Achille, per espresso volere di sua madre Teti, che gli affid\u00f2 il solo compito di preservare il figlio dal destino di morte annunciato da una profezia: un oracolo, infatti, aveva predetto la fine di Achille il giorno in cui avesse ucciso un figlio di Apollo, del quale il verdetto oracolare non aveva specificato il nome.\nMnemone, come suggerito dalla stessa etimologia del nome, aveva quindi l'unico compito di rammentargli la profezia nei momenti cruciali, ogni volta che l'eroe si fosse accinto a combattere o fosse sul punto di uccidere qualcuno. In questo modo, Achille avrebbe potuto allontanare da s\u00e9 il destino fatale pronosticatogli dal vaticinio, assicurandosi preventivamente di non trovarsi di fronte a un \"figlio di Apollo\".\nNonostante tutto, \"Mnemone\" fall\u00ec il suo compito: le precauzioni non valsero a evitare che Achille uccidesse Tenete (\"Tenes\"), figlio di Apollo. Di fronte alla scoperta dell'avverarsi del suo destino, Achille pun\u00ec l'insuccesso di Mnemone, affondando un colpo di spada nel petto del servitore.\nFigura dello \"mnemon\", depositario della memoria nel diritto greco arcaico.\nSi ritiene che l'orizzonte mitico-religioso sia anche l'ambito in cui vada ricercata l'origine della figura dello \"mnemone\" su un terreno proprio al diritto greco arcaico: si trattava del magistrato a cui erano affidati, ad esempio, compiti istituzionali riguardanti la conservazione mnemonica di informazioni rilevanti in ambito tecnico e giuridico.\nSi trattava di una sorta di custode della memoria collettiva, la quale riceveva, in questo modo, una forma di istituzionalizzazione, in un'epoca ancora non dominata dalla scrittura. Il suo ruolo non scomparve con l'affermarsi della registrazione scritta, ma si trasform\u00f2 in quello di archivista."}
{"id": "2856183", "revid": "347132", "url": "https://it.wikipedia.org/wiki?curid=2856183", "title": "Giuseppe Angelo Saluzzo di Monesiglio", "text": "Biografia.\nStudi\u00f2 alla Scuola di Artiglieria di Torino. Intrapresa la carriera militare, divenne generale nel 1794. Nel 1757 fond\u00f2 con Joseph-Louis Lagrange (1736-1813) e Gianfrancesco Cigna (1734-1790) la Societ\u00e0 Privata Torinese, che, dopo aver acquisito il nome di Societ\u00e0 Reale, fu trasformata, grazie all'approvazione del re Vittorio Amedeo III, in Accademia Reale delle Scienze (25 luglio 1783). Fu anche uno dei primi studiosi italiani di chimica dei gas. Appront\u00f2 apparati chimici complessi per lo studio dell'anidride carbonica. Il suo nome \u00e8 legato ad un tipo di bottiglia usata nelle esperienze di pneumatica."}
{"id": "2856185", "revid": "1444886", "url": "https://it.wikipedia.org/wiki?curid=2856185", "title": "Centrale nucleare di Doel", "text": "La centrale nucleare di Doel \u00e8 una centrale nucleare belga situata presso la citt\u00e0 di Doel, nell'attuale comune di Beveren, nella provincia delle Fiandre Orientali, in Belgio. L'impianto \u00e8 composto da 4 reattori PWR da 2.910 MW di potenza netta complessiva. Il 18 giugno 2015 il Parlamento belga ha votato una legge per prorogare il funzionamento dei reattori 1 e 2 di 10 anni, estendone la vita utile rispettivamente fino al 2024 e al 2025."}
{"id": "2856188", "revid": "117886810", "url": "https://it.wikipedia.org/wiki?curid=2856188", "title": "Cellule di Paneth", "text": "Le cellule di Paneth sono situate nella mucosa dell'intestino tenue, pi\u00f9 precisamente alla base delle cripte di Lieberk\u00fchn e devono il loro nome al fisiologo austriaco Joseph Paneth (Vienna 1857-1890).\nIstologia.\nLe cellule di Paneth contengono numerosi granuli di secrezione citoplasmatici fortemente eosinofili, ben visibili con la colorazione flossina-tartrazina. La vita media di queste cellule \u00e8 di alcune settimane.\nFunzione.\nLa loro funzione \u00e8 quella di produrre enzimi come il lisozima (funzione battericida) e la Fosfolipasi A (funzione lipolitica) che sono secreti nel succo enterico ed enzimi antimicrobici detti anche \"defensine\". Questi enzimi rappresentano una prima difesa dell'organismo contro eventuali batteri che transitino lungo l'apparato gastrointestinale. Si pensa che tramite il lisozima le cellule di Paneth contribuiscano a mantenere sotto controllo la flora batterica intestinale. Gli acidi biliari e i sali biliari si legano a recettori legati a proteine G presenti sulla membrana e riescono ad attivare la produzione di lisozima."}
{"id": "2856191", "revid": "1003477", "url": "https://it.wikipedia.org/wiki?curid=2856191", "title": "Uhersk\u00e9 Hradi\u0161t\u011b", "text": "Uhersk\u00e9 Hradi\u0161t\u011b (pronuncia IPA: , in tedesco: \"Ungarisch Hradisch\", in ungherese: \"Magyarhradis\", letteramente \"Fortezza Ungherese\") \u00e8 una citt\u00e0 della Repubblica Ceca nella Moravia meridionale, nella Regione di Zl\u00edn, capoluogo del distretto omonimo. \u00c8 il centro pi\u00f9 importante della regione storica della Slovacchia morava.\nGeografia fisica.\nLa citt\u00e0 si trova sul fiume Morava nella Moravia meridionale a solo 30\u00a0km dal confine con la Slovacchia.\nStoria.\nLa citt\u00e0 venne fondata nel 1257 da Ottocaro II di Boemia.\nSport.\nCalcio.\nLa squadra principale della citt\u00e0 \u00e8 il 1. FC Slov\u00e1cko. Milita nella massima serie del Campionato ceco."}
{"id": "2856195", "revid": "121730090", "url": "https://it.wikipedia.org/wiki?curid=2856195", "title": "Scipio Sighele", "text": "Biografia.\nScipio Sighele nacque a Brescia, da una famiglia di avvocati di origine trentina Gualtiero e Angelica Pedrotti. Suo padre fu un magistrato negli anni seguenti l'unit\u00e0 d'Italia alla procura del Re a Palermo. Dopo il liceo studi\u00f2 con Guglielmo Ferrero e Adolfo Zerboglio (seguaci del criminologo Cesare Lombroso) e si laure\u00f2 in Giurisprudenza a Roma nel 1890 con Enrico Ferri. Raggiunse la notoriet\u00e0 con l'opera \"La folla delinquente\" (1891), tradotta immediatamente in lingua francese e poi diffusa come best seller in tutto il mondo. Inizi\u00f2 cos\u00ec la sua riflessione sulla psicologia collettiva, di cui viene considerato uno dei pionieri (\"La delinquenza settaria\", 1897; \"L'intelligenza della folla\", 1903). Insegn\u00f2 diritto penale all'Universit\u00e0 di Pisa.\nNel 1892 pubblic\u00f2 \"La coppia criminale\", in cui riprese tematiche della suggestione collettiva e della \"folie \u00e0 deux\"; ne seguir\u00e0 le linee generali nell'arringa per il celebre processo Murri (1905). Militante del partito nazionalista, irredentista, oper\u00f2 nel Trentino (sua regione d'origine) subendo dall'autorit\u00e0 austriaca due processi nel 1900 e nel 1908, finch\u00e9 nel giugno 1912 venne espulso e dovette lasciare la sua villa a Nago sul Lago di Garda.\nTenne dunque corsi di psicologia collettiva e di sociologia criminale al di fuori dell'Italia, all'\"Institut des Hautes Etudes\" dell'Universit\u00e0 di Bruxelles. Le sue opere ebbero molte edizioni e traduzioni in lingue straniere. Mor\u00ec a Firenze nel 1913.\nPensiero ed eredit\u00e0.\nLa sua attivit\u00e0 di psicologo e di sociologo furono fortemente influenzate da Cesare Lombroso, vissuto in epoca a lui coeva. Sighele analizz\u00f2 i meccanismi interni alla folla, volendo dimostrare come nelle tendenze del collettivo sussistessero attitudini fondamentalmente criminose. Fu uno dei primi autori ad affrontare questo tipo di indagine e sottoline\u00f2 inoltre come l'essere umano, inserito in un contesto di folla, perda il suo autocontrollo razionale lasciando entrare in gioco la sua natura crudele e i suoi istinti criminali. Negli anni la sua ricerca si distanzi\u00f2 da quella di Lombroso, negando la matrice strettamente antropologica del criminale ipotizzata da Lombroso. Ad ogni modo continu\u00f2 la sua attivit\u00e0 di criminologo e, diventato famoso in tutta Europa, Sighele espanse la sua ricerca nel campo della psicologia sociale, analizzando coppie criminali di culto (nel libro \"La coppia criminale - psicologia degli amori morbosi\" ne far\u00e0 una analisi dettagliata). Pur non avendolo mai conosciuto, il suo lavoro influenz\u00f2 Gustave Le Bon, che approfond\u00ec le sue idee e la sua opera. Allo stesso modo Zola, Durkheim e Nordau in Francia utilizzeranno le sue scoperte in vari campi (letterario, sociologico, politico ecc)."}
{"id": "2856202", "revid": "599013", "url": "https://it.wikipedia.org/wiki?curid=2856202", "title": "Jos\u00e9 Cabrera", "text": ""}
{"id": "2856212", "revid": "104834827", "url": "https://it.wikipedia.org/wiki?curid=2856212", "title": "Sangonera la Verde", "text": "Sangonera la Verde \u00e8 una localit\u00e0 spagnola, che fa parte del comune di Murcia da cui dista circa 9\u00a0km.\nSociet\u00e0.\nTradizioni e folclore.\nLe principali feste religiose sono quelle dedicata a Nuestra Se\u00f1ora de los \u00c1ngeles e alla Santa Croce."}
{"id": "2856215", "revid": "300067", "url": "https://it.wikipedia.org/wiki?curid=2856215", "title": "Jos\u00e9 Cabrera G\u00e1ndara", "text": ""}
{"id": "2856216", "revid": "1003477", "url": "https://it.wikipedia.org/wiki?curid=2856216", "title": "Kunovice", "text": "Kunovice (in tedesco \"Kunowitz\") \u00e8 una citt\u00e0 ceca del distretto di Uhersk\u00e9 Hradi\u0161t\u011b, nella regione di Zl\u00edn.\n\u00c8 sede di un aeroporto (IATA:UHE, ICAO:LKKU) da tempo chiuso al traffico civile, presso il quale sono situate le aziende di costruzioni aeronautiche Evektor-Aerotechnik e Let Kunovice."}
{"id": "2856218", "revid": "300067", "url": "https://it.wikipedia.org/wiki?curid=2856218", "title": "Jose Cabrera Gandara", "text": ""}
{"id": "2856219", "revid": "287204", "url": "https://it.wikipedia.org/wiki?curid=2856219", "title": "Jose Cabrera", "text": ""}
{"id": "2856221", "revid": "1444886", "url": "https://it.wikipedia.org/wiki?curid=2856221", "title": "Centrale nucleare di Tihange", "text": "La centrale nucleare di Tihange \u00e8 una centrale nucleare belga situata presso la citt\u00e0 di Tihange, nell'attuale comune di Huy, nella provincia di Liegi, in Belgio. L'impianto \u00e8 composto da 3 reattori PWR da 3.024 MW di potenza netta complessiva. Il reattore 1 ha avuto una proroga per il funzionamento di 10 anni, in attesa di delineare una uscita definitiva dalla produzione elettrica da fonte nucleare."}
{"id": "2856226", "revid": "110157", "url": "https://it.wikipedia.org/wiki?curid=2856226", "title": "Uhersk\u00fd Ostroh", "text": "Uhersk\u00fd Ostroh \u00e8 una citt\u00e0 ceca del distretto di Uhersk\u00e9 Hradi\u0161t\u011b, nella regione di Zl\u00edn."}
{"id": "2856227", "revid": "1873017", "url": "https://it.wikipedia.org/wiki?curid=2856227", "title": "Veronica Maurizzi", "text": "\u00c8 una cintura nera 2\u00ba dan di Karate.\nNel 2003 vince la sua prima gara a Brescia, categoria esordienti femminili, e nello stesso anno vince il suo primo Campionato Italiano al Palafijlkam di Ostia, e rimane in carica per due anni. \nNel 2007 vince nuovamente il Campionato Italiano nella categoria cadette (55\u00a0kg) e il Campionato Europeo a Trieste nel quale ottiene il bronzo, successivamente nel 2009 riprende il titolo di Campionessa Italiana nella stessa categoria di peso juniores.\nNel 2007 viene convocata dalla Nazionale per partecipare al Campionato Mondiale ad Istanbul in cui ottiene la medaglia d'argento dopo essere stata battuta dalla giapponese Kobayashi."}
{"id": "2856235", "revid": "599013", "url": "https://it.wikipedia.org/wiki?curid=2856235", "title": "Igkor M\u014drait\u012bs", "text": ""}
{"id": "2856239", "revid": "31886", "url": "https://it.wikipedia.org/wiki?curid=2856239", "title": "Time for Miracles", "text": "Time for Miracles \u00e8 un brano musicale del cantante statunitense Adam Lambert. Il singolo \u00e8 stato distribuito tramite Amazon.com il 16 ottobre 2009, mentre dal giorno successivo \u00e8 stata distribuita la versione completa attraverso YouTube.\nLa canzone \u00e8 stata scritta da Alain Johannes e dalla sua compagna Natasha Shneider (morta di cancro nel 2008), noti per aver contribuito a molti lavori dei Queens of the Stone Age. La canzone \u00e8 stata utilizzata come tema principale del film catastrofico \"2012\" ed inserita nei titoli di coda del film.\nNonostante il brano sia stato pubblicato dopo l'esperienza del cantante ad \"American Idol\", non \u00e8 considerato il suo singolo ufficiale di debutto, che \u00e8 in realt\u00e0 la \"title track\" che d\u00e0 il nome al suo album \"For Your Entertainment\".\nVideoclip.\nIl videoclip ufficiale del brano \u00e8 stato diretto da Wayne Isham e distribuito tramite MySpace il 21 ottobre. Il video ritrae Lambert mentre cammina tranquillamente tra scene catastrofiche ispirate a \"2012\", intervallate a reali immagini del film.\nClassifica.\n\"Time for Miracles\" ha raggiunto la posizione n\u00ba50 della \"Billboard Hot 100\" e si \u00e8 posizionata alla n\u00ba26 della classifica canadese. Il singolo ha ottenuto oltre 46.000 downloads al suo debutto."}
{"id": "2856241", "revid": "228587", "url": "https://it.wikipedia.org/wiki?curid=2856241", "title": "Marigot", "text": ""}
{"id": "2856246", "revid": "110157", "url": "https://it.wikipedia.org/wiki?curid=2856246", "title": "Hluk", "text": "Hluk \u00e8 una citt\u00e0 della Repubblica Ceca nella Regione di Zl\u00edn, nel Distretto di Uhersk\u00e9 Hradi\u0161t\u011b."}
{"id": "2856249", "revid": "599013", "url": "https://it.wikipedia.org/wiki?curid=2856249", "title": "Herb Jones", "text": ""}
{"id": "2856250", "revid": "300067", "url": "https://it.wikipedia.org/wiki?curid=2856250", "title": "Herbert Jones", "text": ""}
{"id": "2856251", "revid": "1233442", "url": "https://it.wikipedia.org/wiki?curid=2856251", "title": "Gentiloni (disambigua)", "text": ""}
{"id": "2856261", "revid": "729019", "url": "https://it.wikipedia.org/wiki?curid=2856261", "title": "Stazione di Porto Empedocle", "text": "La stazione di Porto Empedocle, \u00e8 una stazione ferroviaria della citt\u00e0 di Porto Empedocle, in provincia di Agrigento. Un tempo era un importante scalo di merci e di interscambio tra linee a differente scartamento.\nStoria.\nLa stazione ferroviaria di Porto Empedocle fu, storicamente, uno dei pi\u00f9 importanti scali ferroviari siciliani del Novecento in quanto stazione terminale di una tra le prime ferrovie dell'isola, la Palermo-Girgenti-Porto Empedocle e della pi\u00f9 importante linea a scartamento ridotto dell'isola, la Castelvetrano-Porto Empedocle. La sua importanza diminu\u00ec in seguito all'inaugurazione della nuova stazione di Agrigento Centrale, negli anni trenta.\nDella costruzione della Palermo-Girgenti-Porto Empedocle si inizi\u00f2 a parlarne nel 1860, quando diversi gruppi imprenditoriali che gestivano l'attivit\u00e0 estrattiva in Sicilia, chiesero alle istituzioni del tempo di costruire una strada ferrata che collegasse i centri minerari dell'isola con la costa. Lo scopo principale era, infatti, quello di raggiungere i punti di imbarco (caricatori) del minerale di zolfo dell'area di Casteltermini, Montedoro, Comitini, Racalmuto e, quindi dirigersi su Porto Empedocle. La linea venne completamente attivata nel 1876 e quando nel 1885 pass\u00f2 alla gestione della Societ\u00e0 per le Strade Ferrate della Sicilia, la cittadina marinara, con il suo porto, era gi\u00e0 diventata un centro industriale di prim'ordine. Nel 1906 la linea fu riscattata dalla neonata Ferrovie dello Stato; nel 1907 erano pronti i progetti di un collegamento, tramite un percorso in parte costiero, con i comuni della parte occidentale dell'isola, congiungendo Porto Empedocle con Castelvetrano.\nIl 20 giugno 1910 il primo tronco della ferrovia, da Castelvetrano a Selinunte, di 13,112\u00a0km, entrava in esercizio. I lavori andarono avanti lentamente fino al 2 luglio 1923 quando con l'attivazione del tratto da Sciacca a Ribera di 22,083\u00a0km si pot\u00e9 finalmente percorrere l'intera linea; per\u00f2, giunti a Porto Empedocle, si era obbligati al trasbordo sulla linea a scartamento normale se si voleva raggiungere la stazione di Girgenti, (dal 1927 Agrigento Bassa), che distava 5\u00a0km dal centro cittadino.\nPorto Empedocle quindi, nel 1923, divenne capolinea di due direttrici ferroviarie a diverso scartamento. Vennero edificate altre stazioni: la prima, a pochi metri dalla \u201ccentrale\u201d di via Lincoln, denominata \u201cPorto Empedocle Succursale\u201d si affacciava al porto e segnava il crocevia del traffico merci con ampio fascio di binari sia a scartamento normale che a scartamento metrico (ridotto). La seconda era denominata \u201cPorto Empedocle Cannelle\u201d, nell'omonimo quartiere, a pochi metri dalla via Roma e dalla Torre Carlo V sulla linea per Castelvetrano. L'ultima, invece, era ubicata in localit\u00e0 \"Punta Piccola\", zona al tempo inaccessibile se non mediante la ferrovia.\nNel 1933, con l'inaugurazione della nuova stazione di Agrigento Centrale, il capolinea della tratta ferroviaria proveniente da Palermo venne spostato nel capoluogo, mentre i collegamenti con Porto Empedocle vennero affidati a treni locali per garantire il proseguimento sulla linea per Castelvetrano. Una scelta, quest'ultima, che se non danneggiava oltremodo il traffico merci locale, fiorente fino agli inizi degli anni sessanta era estremamente disagevole ed antieconomica nel caso di merci e passeggeri provenienti da Castelvetrano e in prosecuzione su carri e carrozze a scartamento ordinario. Per far fronte a questo problema, nel 1951, venne posata una terza rotaia nel tratto compreso tra Porto Empedocle e Agrigento Bassa che consentiva a tutti i treni a scartamento ridotto di proseguire fino alla stazione di Agrigento Centrale, gi\u00e0 attrezzata con il doppio scartamento, e di congiungersi ad Agrigento Bassa, con la linea, sempre a scartamento ridotto, per Naro e Licata. Sempre agli inizi degli anni cinquanta, l'introduzione di nuove automotrici RALn 60, determin\u00f2 un aumento del trasporto ferroviario di viaggiatori: i nuovi mezzi, infatti, rispetto ai vecchi treni a vapore, permettevano un viaggio pi\u00f9 comodo e breve tra Agrigento e Castelvetrano. Le RALn 60 trasportavano inoltre, ogni giorno, numerosi pendolari provenienti da diverse zone dell'agrigentino e del trapanese, che raggiungevano lo stabilimento Akragas della Montecatini di Porto Empedocle.\nA partire dalla met\u00e0 degli anni cinquanta si diffuse in Italia l'idea che la ferrovia in generale fosse un mezzo obsoleto da abbandonare progressivamente in favore dei trasporti su gomma. Ci\u00f2 produsse disposizioni di legge che portarono alla dismissione di numerose tratta ferroviarie o linee complete; in Sicilia vennero dismesse molte ferrovie secondarie tra cui la Agrigento-Naro-Licata e la Lercara-Cianciana-Magazzolo. La Porto Empedocle-Castelvetrano, invece, resistette ancora a lungo a questa teoria di soppressioni dell'esercizio ferroviario, sia per la carenza di adeguate alternative di collegamento stradali, che per un ancora significativo traffico viaggiatori. In particolare, a Porto Empedocle, i residenti utilizzavano le automotrici RALn 60 per raggiungere il mare usando il treno. Quando nel 1966 una rovinosa frana colp\u00ec i quartieri nord occidentali di Agrigento e rese impossibile ai treni il transito verso la stazione Centrale, la ferrovia di Porto Empedocle fu l'unica infrastruttura in grado di affrontare l'emergenza: Nonostante tutto, a partire dai primi anni settanta si inizi\u00f2 progressivamente a ridurre i servizi viaggiatori nella tratta Porto Empedocle-Castelvetrano. Contemporaneamente l'inaugurazione di diversi tratti ammodernati lungo la Strada statale 115 Sud Occidentale Sicula diede il colpo di grazia alla pi\u00f9 importante linea a scartamento ridotto della Sicilia.\nNel 1976, dopo alcune opere di manutenzione effettuate nel ponte Sant'Anna, nell'omonima contrada, nel cuore della valle dei templi di Agrigento, venne eliminata la terza rotaia che permetteva alle automotrici provenienti da Porto Empedocle di raggiungere il capoluogo. Fu il preludio della fine: nel febbraio del 1978 la stazione di Porto Empedocle e tutti i treni fino a Ribera sostituiti con autoservizi. Stessa sorte tocc\u00f2 al secondo tronco della linea Castelvetrano-Ribera il 1\u00ba gennaio 1986. Agli inizi degli anni ottanta la caratteristica cintura ferroviaria a scartamento ridotto che divideva il paese dal porto, fu trasformata in strada carrozzabile, ovvero l'odierna via Empedocle. Venne risparmiata una piccola porzione della stazione Porto Empedocle Succursale, a scartamento ordinario.\nNel 1985 le Ferrovie dello Stato elettrificarono la linea Palermo-Agrigento fino a Porto Empedocle. La stazione di Porto Empedocle rimase in attivit\u00e0 e presenziata fino al 1994: la vastissima area ferroviaria, venne utilizzata per gli accantonamenti, numerosi, di carri da demolire.\nNell'estate 2001 venne inaugurato, in via del tutto sperimentale, il servizio a spola tra Agrigento e Porto Empedocle che prevedeva una fermata intermedia al sito archeologico del tempio di Vulcano. Da allora annualmente, in occasione della settimana della Sagra del Mandorlo in fiore, lungo la linea viaggiano treni speciali che consentono ai cittadini di Porto Empedocle di raggiungere agevolmente il capoluogo.\nDal febbraio 2010 l'Associazione Ferrovie Kaos, collabora con l'Ente Gestore alla pulizia e alla manutenzione della grande aerea ferroviaria. Dal maggio 2010, Ferrovie Kaos organizza, in collaborazione con Trenitalia e la Regione Siciliana alcuni treni speciali, riservati a studenti e turisti. Il convoglio che partendo da Agrigento, transita per la Valle dei Templi fino ad arrivare a Porto Empedocle, \u00e8 stato battezzato Akragas Express.\nInoltre, \u00e8 in programma la trasformazione del sito in area museale-ferroviaria.\nIl 23 aprile 2014, la Fondazione FS Italiane annuncia attraverso un comunicato stampa di aver inserito la linea Agrigento Bassa-Porto Empedocle tra le quattro ferrovie turistiche italiane. Dal novembre 2014 l'area ferroviaria di Porto Empedocle \u00e8 vincolata con decreto dell'assessorato regionale all'identit\u00e0 siciliana e classificata come parco ferroviario.\nStrutture e impianti.\nL'edificio della stazione di Porto Empedocle Centrale si presenta con corpo centrale a sette luci e due elevazioni, con annesso corpo laterale ad una sola elevazione un tempo adibito ad ufficio gestione merci, personale viaggiante e distaccamento Polfer. Di fronte al fabbricato viaggiatori esiste un ulteriore fabbricato che ospitava, fino al 1978, un bar, il dopolavoro ferroviario ed uno spogliatoio.\nNella vasta area ferroviaria sono presenti numerosi reperti di archeologia ferroviaria: \nIn passato era presente un binario di raccordo con l'area ex Montedison con relativa asta di manovra.\nServizi.\nLa stazione, dopo i lavori di recupero, dispone di:"}
{"id": "2856263", "revid": "2083096", "url": "https://it.wikipedia.org/wiki?curid=2856263", "title": "Bucaneve (singolo)", "text": "Bucaneve \u00e8 un brano musicale scritto da Eros Ramazzotti, Adelio Cogliati e Claudio Guidetti, eseguito dallo stesso Ramazzotti e pubblicato il 12 marzo 2010 come quarto singolo tratto dall'album \"Ali e radici\"."}
{"id": "2856266", "revid": "767487", "url": "https://it.wikipedia.org/wiki?curid=2856266", "title": "Francesco Stelluti", "text": "Biografia.\nFrancesco Stelluti nacque a Fabriano il 29 gennaio 1577 da Bernardino e Lucrezia Corradini. In giovane et\u00e0 venne avviato agli studi giuridici, e a questo scopo fu mandato dalla sua famiglia a Roma, dove si dedic\u00f2 anche agli studi letterari. A Roma, strinse amicizia con Federico Cesi, Anastasio De Filiis, e l'olandese Johannes van Heeck. Insieme fondarono, il 17 agosto 1603, l'Accademia dei Lincei. I quattro fondatori avevano tutti i loro emblemi e i loro nomi accademici: Federico Cesi, il Principe mecenate, si chiama \"Celivago\" o anche \"Sammario\"; Johannes van Heeck \"Illuminato\" o \"Monuro\"; Anastasio De Filiis \"Eclissato\", e Francesco Stelluti \"Tardigrado\".\nCome i suoi compagni Stelluti sub\u00ec persecuzioni da parte dei familiari di Federico Cesi, e dovette lasciare per alcuni anni Roma per ritirarsi prima a Fabriano, poi a Parma presso il duca Ranuccio I Farnese. Ritornato a Roma verso il 1609, Stelluti ebbe parte molto attiva nello sviluppo dell'Accademia. Nel 1612 ne fu eletto Procuratore Generale. L'anno successivo promosse l'apertura di una sezione dell'Accademia a Napoli, il \"Liceo\", che affid\u00f2 alla direzione di Giovanni Battista della Porta. Alla morte del Cesi (1630), Stelluti non riusc\u00ec a impedire la fine dell'Accademia. Riusc\u00ec soltanto completare e dare alle stampe nel 1651 il monumentale \"Tesoro messicano\" o \"Rerum medicarum Novae Hispaniae Thesaurus\", illustrazione della flora e della fauna del Messico. Sopravvisse agli altri fondatori dell'Accademia e mor\u00ec a Roma nel 1653, mentre era ospite nel palazzo del duca Paolo Sforza, marito di Olimpia Cesi, figlia del principe Federico.\nFra le sue opere filosofiche ebbe una notevole diffusione negli ambienti scientifici il \"Logicae Physicae et Metaphysicae Brevissimum Compendium\" (1604). Collabor\u00f2 con Federico Cesi al celebre \"Apiarium\" (Roma, 1625) la cui tavola (\u00abMelissographia\u00bb), di cm 26,2 x 36,7, disegnata da Francesco Fontana e incisa da Matteo Greuter su osservazioni dello Stelluti, rappresenta tre api ingrandite circa 20 volte e loro particolari pi\u00f9 ingranditi: \u00e8 la prima figurazione nota al mondo di oggetti microscopici. Tale preziosa opera \u00e8 estremamente rara: ne esistono solo due copie. Nel volume dello Stelluti \"Persio tradotto in verso sciolto e dichiarato\" (Roma, 1630), a p. 52 sono figurate le medesime api, con altri particolari; alle pp. 51 e 54 \u00e8 riportata la \u00abDescrizzione dell'ape\u00bb; dopo quella del Cesi \u00e8 la prima descrizione di particolari naturalistici visti al microscopio.\nLa sua opera letteraria pi\u00f9 importante fu la traduzione delle \"Satire\" di Persio in versi sciolti (Roma, 1630)."}
{"id": "2856267", "revid": "1632387", "url": "https://it.wikipedia.org/wiki?curid=2856267", "title": "Angelo Sala", "text": "Biografia.\nDi confessione religiosa calvinista, abbandon\u00f2 l'Italia, stabilendosi a Ginevra, studiando medicina per qualche anno. La sua idea era quella di modernizzare la medicina, seguendo l'indirizzo della iatrochimica inaugurato da Paracelso.\nLavor\u00f2 come dottore a Dresda (1602), a Sondrino (1604), a Norimberga (1606), a Fraundfeld (1607) per poi tornare a Ginevra (1609). Nel 1610 lavor\u00f2 anche come medico per il Conte Johann von Nassau. Dal 1612 al 1617 lavor\u00f2 a L'Aia nei Paesi Bassi. Successivamente fu il medico personale del Conte Anton G\u00fcnther von Oldenburg. Angelo Sala era anche responsabile di tutte le farmacie della provincia di Oldenburg. Nel 1620 egli si trasfer\u00ec in Amburgo lavorando come \"Chymiater\". Dopo qualche anno ad Amburgo lavor\u00f2 come medico per il \"Landgraf\" Moritz von Hessen-Kassel e successivamente per il Duca Johann Albrecht II di Mecklenburg-G\u00fcstrow. Nel 1625 divenne professore di medicina all'universit\u00e0 di Rostock.\nNell'estate del 1629 Sala segu\u00ec Duca Johann Albrecht II di Mecklenburg-G\u00fcstrow a Lubecca a causa di importanti cambiamenti politici. Continu\u00f2 a lavorare come medico per il Duca fino al 1636. Successivamente divent\u00f2 medico del figlio del Duca, \"Herzog\" Gustav Adolf von Mecklenburg-G\u00fcstrow.\nMor\u00ec il 2 ottobre 1637 a B\u00fctzow.\nDottrina e attivit\u00e0.\nSeguace di Paracelso, adott\u00f2 una concezione corpuscolare della materia. Fondamentali le ricerche in ambito analitico, grazie alle quali offr\u00ec una dettagliata descrizione di numerosi preparati chimici.\nAngelo Sala scrisse 19 pubblicazioni in italiano, tedesco, francese e latino. Sala \u00e8 il fondatore della chimica degli zuccheri."}
{"id": "2856272", "revid": "767487", "url": "https://it.wikipedia.org/wiki?curid=2856272", "title": "The Ghost Breaker (film 1914)", "text": "The Ghost Breaker \u00e8 un film muto del 1914 diretto da Cecil B. DeMille e da Oscar Apfel.\nTrama.\nCarmen, una cameriera, ruba un medaglione appartenente alla principessa Maria Teresa vendendolo a un collezionista di New York, Gaines senza per\u00f2 sapere che il medaglione contiene un segreto, la chiave per avere il tesoro della famiglia Aragon.\nCarmen viene uccisa da Juanita, una rivale in amore, e, prima di spirare, confessa il suo furto alla padrona. Maria Teresa, accompagnata dal fratello Luis, parte alla volta di New York per recuperare il gioiello. Aiutati nella ricerca da Warren Jarvis, i due fratelli affronteranno una serie di avventure che li porteranno da New York al Kentucky fino al ritorno in Spagna dove si risolver\u00e0 il mistero della famiglia Aragon.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 7 dicembre 1914.\nRemake.\nTratto dal lavoro teatrale di Paul Dickey e di Charles W. Goddard, del film verranno fatti var\u00ee remake: nel 1922, \"The Ghost Breaker\" di Alfred E. Green; un'ulteriore versione dai toni di commedia dal titolo \"La donna e lo spettro\" con Bob Hope e Paulette Goddard verr\u00e0 fatta nel 1940 da George Marshall che, nel 1953, riprender\u00e0 la storia dirigendo il film \"Morti di paura\", che avr\u00e0 come interpreti la coppia Dean Martin e Jerry Lewis."}
{"id": "2856273", "revid": "729019", "url": "https://it.wikipedia.org/wiki?curid=2856273", "title": "Centrale nucleare di Borssele", "text": "La centrale nucleare di Borssele \u00e8 l'unica centrale elettronucleare olandese funzionante, \u00e8 situata presso il villaggio di Borssele, nei Paesi Bassi. L'impianto \u00e8 composto da 1 reattore PWR da 482 MW di potenza netta.\nDa una prima volont\u00e0 di chiudere il reattore nel 2003, si e poi rinviato al 2013, attualmente si \u00e8 in previsione di una proroga per il funzionamento fino al 2034, se l'impianto riuscir\u00e0 ad adempiere alle pi\u00f9 severe norme di sicurezza.\nEspansione dell'impianto.\nL'impianto \u00e8 stato proposto per una espansione della capacit\u00e0 nucleare olandese, si prospetta infatti l'installazione di un nuovo reattore da circa 1000 MW di potenza nello stesso sito."}
{"id": "2856276", "revid": "1833487", "url": "https://it.wikipedia.org/wiki?curid=2856276", "title": "Levigatrice a contatto", "text": "La levigatrice a contatto \u00e8 una macchina utensile che esegue la levigatura con carta vetrata dei manufatti in legno, generalmente pannelli in truciolare o MDF impiallacciati, prima delle operazioni di verniciatura.\nDescrizione e uso.\n\u00c8 generalmente composta da un basamento che monta sulla parte alta i gruppi a levigare e sulla parte bassa il nastro trasportatore o tappeto per l'avanzamento del pezzo. La levigatrice a contatto pu\u00f2 avere uno o pi\u00f9 gruppi levigatori, muniti di nastri in carta vetrata. Il nastro \u00e8 tenuto in tensione sulla parte superiore da un cilindro in acciaio e in basso da un cilindro anch'esso in acciaio o rivestito in gomma che imprime anche il movimento al nastro. \nLa parte inferiore del nastro viene a contatto con il pezzo da levigare.\nIl pezzo da levigare viene appoggiato sul nastro trasportatore, regolabile in altezza, che lo porta sotto i nastri in carta vetrata per essere levigato.\nLa macchina inoltre \u00e8 sempre provvista di un sistema di aspirazione delle polveri di lavorazione."}
{"id": "2856285", "revid": "1632387", "url": "https://it.wikipedia.org/wiki?curid=2856285", "title": "La Grande Danse Macabre", "text": "La Grande Danse Macabre \u00e8 il settimo album registrato in studio della black metal band Marduk, e rappresenta il terzo capitolo della trilogia \"Sangue, guerra e morte\", iniziata nel 1998 con il precedente \"Nightwing\" e proseguita con \"Panzer Division Marduk\".\nL'album \u00e8 stato registrato dalla casa discografica \"The Abyss\" nel dicembre 2000 e poi pubblicato dalla Regain Records.\nFormazione.\nospite"}
{"id": "2856289", "revid": "287204", "url": "https://it.wikipedia.org/wiki?curid=2856289", "title": "A Division 1971-1972 (Irlanda)", "text": "La stagione 1971-1972 \u00e8 stata la cinquantunesima edizione della League of Ireland, massimo livello del calcio irlandese."}
{"id": "2856290", "revid": "767487", "url": "https://it.wikipedia.org/wiki?curid=2856290", "title": "The Nude Bomb", "text": "The Nude Bomb \u00e8 un film del 1980 diretto da Clive Donner e basato sulla serie televisiva statunitense Get Smart.\nDi scarso successo commerciale, a causa dell'assenza dei pi\u00f9 popolari co-protagonisti della serie, l'Agente 99 interpretato da Barbara Feldon, che si rifiut\u00f2 di partecipare al progetto ed \"il Capo\" interpretato da Edward Platt, morto nel 1974.\nIl film gode della partecipazione di Vittorio Gassman nella parte del villain.\nEbbe due sequel, Get Smart, Again! (1989) ed il recente Agente Smart - Casino totale (2008)."}
{"id": "2856292", "revid": "296365", "url": "https://it.wikipedia.org/wiki?curid=2856292", "title": "The nude bomb", "text": ""}
{"id": "2856304", "revid": "296365", "url": "https://it.wikipedia.org/wiki?curid=2856304", "title": "The Return of Maxwell Smart", "text": ""}
{"id": "2856305", "revid": "296365", "url": "https://it.wikipedia.org/wiki?curid=2856305", "title": "Maxwell Smart and the Nude Bomb", "text": ""}
{"id": "2856313", "revid": "767487", "url": "https://it.wikipedia.org/wiki?curid=2856313", "title": "The Master Mind", "text": "The Master Mind \u00e8 un film del 1914 diretto da Oscar Apfel (come Oscar C. Apfel) e da Cecil B. DeMille (il cui nome per\u00f2 non appare accreditato nei titoli). La sceneggiatura si basa sull'omonimo lavoro teatrale di David Daniel Cohen andato in scena a Broadway il 17 febbraio 1913. L'attore Edmund Breese riprese per lo schermo il ruolo che aveva portato al successo in teatro nel ruolo del protagonista.\nProdotto e distribuito dalla Jesse L. Lasky Feature Play Company, il film usc\u00ec nelle sale statunitensi l'11 maggio 1914. Nel 1920, la storia venne riadattata per lo schermo con un altro \"The Master Mind\", film che fu diretto da Kenneth S. Webb e interpretato da Lionel Barrymore nel ruolo del titolo.\nTrama.\nDa bambino, Richard \u00e8 stato rapito da un domestico che vuole vendicarsi cos\u00ec dei padroni, allevando il loro figlio come un ladro. Da adulto, Richard diventa un ladro gentiluomo conosciuto come Master Mind. Ritrova dopo i tanti anni in cui hanno vissuto separati il fratello Henry. Ma la loro felicit\u00e0 dura poco: Henry viene condannato a morte per aver ucciso un rivale in amore e viene giustiziato. Richard, per vendicarne la morte, convince Lucine, una sua complice nota nel giro con il nome di \"Three-Arm Fanny\", a sedurre il pubblico ministero che lui ritiene colpevole della morte del fratello. Deciso a ucciderlo, Richard ritorna sulla sua decisione in seguito alle preghiere di Lucine, che si \u00e8 veramente innamorata dell'uomo che ha sposato. Richard allora scioglie la sua banda e scompare nel nulla. Il procuratore vince le elezioni ed \u00e8 eletto governatore.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Jesse L. Lasky Feature Play Co., fu registrato l'8 maggio 1914 con il numero LU2655. Il film usc\u00ec nelle sale cinematografiche degli Stati Uniti l'11 maggio 1914.\nNon si conoscono copie ancora esistenti della pellicola che viene considerata presumibilmente perduta."}
{"id": "2856317", "revid": "287204", "url": "https://it.wikipedia.org/wiki?curid=2856317", "title": "American Airlines Tennis Games 1975", "text": "L'American Airlines Tennis Games 1975 \u00e8 stato un torneo di tennis giocato sul cemento. \u00c8 stata la 2\u00aa edizione del torneo, che fa parte del Commercial Union Assurance Grand Prix 1975. Il torneo si \u00e8 giocato a Tucson in Arizona,a partire dal 31 marzo al 6 aprile 1975.\nCampioni.\nSingolare maschile.\n John Alexander ha battuto in finale Ilie N\u0103stase 7\u20135, 6\u20132\nDoppio maschile.\n Ra\u00fal Ram\u00edrez / William Brown hanno battuto in finale Raymond Moore / Dennis Ralston 2-6, 7-6, 6-4"}
{"id": "2856320", "revid": "188323", "url": "https://it.wikipedia.org/wiki?curid=2856320", "title": "Sensibilit\u00e0 profonda", "text": ""}
{"id": "2856321", "revid": "188323", "url": "https://it.wikipedia.org/wiki?curid=2856321", "title": "Sensibilit\u00e0 generale", "text": ""}
{"id": "2856322", "revid": "188323", "url": "https://it.wikipedia.org/wiki?curid=2856322", "title": "Sensibilit\u00e0 superficiale", "text": ""}
{"id": "2856323", "revid": "188323", "url": "https://it.wikipedia.org/wiki?curid=2856323", "title": "Sensibilit\u00e0 tattile", "text": ""}
{"id": "2856324", "revid": "1904508", "url": "https://it.wikipedia.org/wiki?curid=2856324", "title": "Stemma del Dodecaneso italiano", "text": "Lo stemma del Dodecaneso italiano \u00e8 stato l'emblema utilizzato per designare il Dodecaneso italiano, parte integrante delle colonie italiane.\nStoria.\nLo stemma venne utilizzato dal 1917 al 1947 e rappresentava la croce di Malta su sfondo rosso, simbolo dei Cavalieri Ospitalieri (poi Cavalieri di Rodi e infine Cavalieri di Malta) che si installarono nel Dodecaneso dal 1306 al 1522, quando le isole furono invase dall'Impero Ottomano."}
{"id": "2856325", "revid": "292162", "url": "https://it.wikipedia.org/wiki?curid=2856325", "title": "Mura di Ostia", "text": ""}
{"id": "2856335", "revid": "729019", "url": "https://it.wikipedia.org/wiki?curid=2856335", "title": "American Airlines Tennis Games 1974", "text": "L'American Airlines Tennis Games 1974 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del Commercial Union Assurance Grand Prix 1974. Il torneo si \u00e8 giocato a Tucson in Arizona dal 18 al 24 marzo 1974.\nCampioni.\nSingolare maschile.\n John Newcombe ha battuto in finale Arthur Ashe 6-3, 7-6\nDoppio maschile.\n Charlie Pasarell / Sherwood Stewart hanno battuto in finale Tom Edlefsen / Manuel Orantes 6-4, 6-4"}
{"id": "2856338", "revid": "124633402", "url": "https://it.wikipedia.org/wiki?curid=2856338", "title": "Incidente di Three Mile Island", "text": "L'incidente di Three Mile Island fu una parziale fusione del nocciolo avvenuto nella centrale nucleare sull'omonima isola, nella Contea di Dauphin, in Pennsylvania, il 28 marzo del 1979. Fu il pi\u00f9 grave incidente nucleare avvenuto negli Stati Uniti d'America, e ha portato al rilascio di piccole quantit\u00e0 di gas radioattivi e di iodio radioattivo nell'ambiente.\nL'impianto era sia di propriet\u00e0 che gestito dalla General Public Utilities e della Metropolitan Edison (Met Ed). Il reattore coinvolto nell'incidente, l'unit\u00e0 2, era un reattore ad acqua pressurizzata (\"pressurized water reactor, PWR\") prodotto da Babcock &amp; Wilcox.\nL'incidente avvenne esattamente alle ore 4:00 di mercoled\u00ec 28 marzo 1979, quando il reattore era ad un regime di potenza del 97%. L'incidente ebbe inizio nel circuito di refrigerazione secondario, con il blocco della portata di alimentazione ai generatori di vapore. Questo blocco port\u00f2 a un considerevole aumento della pressione del refrigerante nel circuito primario di raffreddamento del nocciolo, causando prima l'apertura di una valvola PORV di rilascio posta sul pressurizzatore, e poi lo \"SCRAM\", l'arresto di emergenza del reattore mediante l'inserimento delle barre di controllo. A questo punto la valvola di rilascio non si richiuse e gli operatori non si resero conto del problema, anche perch\u00e9 non vi era nella strumentazione l'indicazione della reale posizione della valvola. Fu cos\u00ec che il circuito di raffreddamento primario si vuot\u00f2 parzialmente e il calore residuo del nocciolo del reattore non pot\u00e9 essere smaltito. A causa di ci\u00f2 il nocciolo radioattivo sub\u00ec gravi danni. Gli operatori non poterono diagnosticare correttamente cosa avveniva e reagire in maniera adeguata. La strumentazione carente della sala controllo e l'addestramento inadeguato risultarono essere le cause principali dell'incidente.\nDurante l'incidente si ebbe una pericolosa fusione parziale del nocciolo e di conseguenza vennero riportati alcuni gravissimi danni; l'unit\u00e0 2 fu chiusa ed \u00e8 ancora oggi sotto monitoraggio, in attesa delle future azioni di smantellamento.\nLa catena degli eventi.\nEntro i 10 secondi dall'arresto SCRAM, la valvola di rilascio si sarebbe dovuta richiudere. Ci\u00f2 non avvenne e ci fu una perdita di refrigerante, classificabile come incidente di perdita di refrigerante da piccola rottura (\"small break LOCA\"). Gli operatori ritennero, erroneamente, che la PORV si fosse chiusa, dato che era stato inviato il comando di chiusura alla valvola stessa. Tuttavia non vi fu un reale riscontro della chiusura della valvola.\nPer rispondere alla perdita di refrigerante, le pompe ad alta pressione dei sistemi di refrigerazione di emergenza automaticamente iniettarono acqua nel circuito primario, che contemporaneamente continuava a perdere refrigerante dalla PORV aperta. In questo modo per\u00f2 la pressione del circuito primario rimase alta, insieme al livello nel pressurizzatore, mentre il livello nel nocciolo del reattore continuava a scendere. In un reattore PWR la pressione dell'acqua \u00e8 molto importante, dato che viene mantenuta a livelli elevati per impedirne l'ebollizione; d'altro canto, il livello dell'acqua nel pressurizzatore \u00e8 altres\u00ec fondamentale per il controllo del reattore poich\u00e9 un livello troppo elevato nel pressurizzatore non permetterebbe il controllo della pressione del sistema che tenderebbe ad aumentare, causando la rottura del sistema di raffreddamento.\nGli operatori risposero riducendo il flusso dell'acqua del sistema di emergenza ad alta pressione. Il loro addestramento prevedeva che il livello d'acqua del pressurizzatore fosse l'unica indicazione attendibile della quantit\u00e0 di acqua di raffreddamento nel sistema. Poich\u00e9 il livello del pressurizzatore stava aumentando, pensarono che il primario fosse troppo pieno di acqua. Il loro addestramento prevedeva che il primario non fosse pieno al 100%, pena la perdita di controllo della pressione nel sistema.\nIl vapore prima e l'acqua dopo venivano raccolti in un serbatoio di drenaggio. Quando questo raggiunse la pressione di 13 bar, il disco di rottura si ruppe. A questo punto l'integrit\u00e0 del circuito primario venne persa. Parte dell'acqua cominci\u00f2 a riversarsi nel sistema di contenimento e venne asportata automaticamente dalle pompe di drenaggio, inviando il liquido agli edifici ausiliari non progettati per accogliere fluidi contaminati.\nA seguito della diminuzione della pressione si form\u00f2 del vapore nel sistema di refrigerazione primario del reattore. La presenza di vapore provoc\u00f2 forti vibrazioni nelle pompe, o cavitazione. Poich\u00e9 le vibrazioni avrebbero potuto danneggiare le pompe e renderle inutilizzabili, gli operatori decisero di fermarle. Ci\u00f2 determin\u00f2 un surriscaldamento del nocciolo del reattore (gli operatori ritenevano il sistema di raffreddamento pieno di acqua a causa dell'indicazione di alta pressione nel circuito). Tuttavia, poich\u00e9 l'acqua del refrigerante del reattore evapor\u00f2 a causa della diminuzione della pressione, e inoltre veniva persa dalla PORV aperta, il nocciolo del reattore rimase scoperto, con il risultato che si surriscald\u00f2 ulteriormente. Le barre di combustibile si danneggiarono e il materiale radioattivo in esse contenuto contamin\u00f2 l'acqua del circuito primario.\nAlle 6:22 gli operatori chiusero la valvola di blocco fra la valvola di sfiato e il pressurizzatore. Questa azione arrest\u00f2 la perdita del refrigerante. Tuttavia, la presenza del vapore e dei gas surriscaldati imped\u00ec il regolare efflusso di acqua attraverso il sistema di raffreddamento del reattore.\nDurante la mattina, gli operatori tentarono di aumentare la portata di acqua nel sistema di raffreddamento del reattore per condensare le bolle di vapore che impedivano il regolare flusso di acqua di raffreddamento. Nel pomeriggio, gli operatori tentarono di abbassare la pressione nel sistema di raffreddamento per tentare di stabilizzare la situazione.\nAlla sera, gli operatori iniziarono a iniettare acqua ad alta pressione nel sistema di raffreddamento del reattore per aumentare la pressione e per ridurre le bolle di vapore e idrogeno. Alle 19:50 del 28 marzo, la refrigerazione forzata del reattore fu ristabilita. Avevano condensato il vapore in modo che le pompe potessero funzionare senza vibrazioni eccessive.\nI gas radioattivi dal sistema di raffreddamento del reattore si erano accumulati nella parte superiore del \"vessel\" (il primo contenitore del nocciolo del reattore).\nL'idrogeno accumulato, essendo estremamente leggero, si era raccolto nella parte alta del reattore. Dal 30 marzo al 1\u00ba aprile gli operatori rimossero periodicamente l'idrogeno aprendo la valvola di sfiato sul pressurizzatore del sistema di raffreddamento del reattore. Per un certo tempo, i funzionari dell'ente di controllo (NRC) pensarono che la bolla di idrogeno potesse rappresentare un pericolo di esplosione, con evidenti effetti disastrosi sull'integrit\u00e0 del sistema di contenimento.\nArresto freddo.\nDopo un mese di attese, il 27 aprile gli operatori stabilirono la circolazione del refrigerante per convezione naturale; il nocciolo del reattore veniva cos\u00ec raffreddato tramite il movimento per convezione dell'acqua piuttosto che per pompaggio meccanico. L'impianto entr\u00f2 nella fase di \"arresto freddo\".\nSmantellamento dell'impianto.\nPer ultimare la bonifica dell'unit\u00e0 2 furono necessari 13 anni di lavori. Incominciati nell'agosto del 1979, finirono nel dicembre del 1993, 3 anni dopo la fine prevista dal piano per la bonifica della zona stilato nel 1979. Nella fase finale \u00e8 stato rimosso e trattato completamente dall'ottobre 1985 all'aprile 1990 il combustibile e il corium stimati per oltre 100 tonnellate con una spesa di 975 milioni di dollari circa. Ora sono stoccati in contenitori di acciaio (\"canister\") presso i laboratori nazionali dell'Idaho sotto la propriet\u00e0 e il controllo del Dipartimento dell'Energia americano. La restante parte del sito viene attivamente monitorata fin dalla sua messa in sicurezza e non sono previste ulteriori variazioni almeno fino al 2034, anno in cui \u00e8 pianificato l'arresto definitivo dell'altra unit\u00e0 ancora in funzione, la numero uno, inattiva per manutenzione ordinaria (ricarica di combustibile) nelle fasi concitate dell'incidente del marzo 1979. Attualmente non sono in corso operazioni significative nel sito, solo sorveglianza e manutenzione: lo smantellamento dell'unit\u00e0 1 inizialmente era previsto per il 2014 allo scadere dei quarant'anni d'attivit\u00e0, ma gi\u00e0 nel 2009 la NRC in accordo con l'esercente dell'impianto ha deciso di posticiparlo al 2034, a 55 anni dall'incidente dell'unit\u00e0 2, al fine di poterlo svolgere in concomitanza con quello della seconda (2036) al costo ricalcolato il 31 dicembre 2009 di 836,9 milioni di dollari, mentre il fondo attualmente disponibile \u00e8 di 576,8 milioni."}
{"id": "2856347", "revid": "2373", "url": "https://it.wikipedia.org/wiki?curid=2856347", "title": "Lofoforati", "text": ""}
{"id": "2856349", "revid": "767487", "url": "https://it.wikipedia.org/wiki?curid=2856349", "title": "For Alimony Only", "text": "For Alimony Only \u00e8 un film del 1926 diretto da William C. deMille. Presentato a New York il 20 settembre 1926, il film - prodotto dalla DeMille Pictures Corporation - aveva come interpreti Leatrice Joy, Clive Brook, Lilyan Tashman, Casson Ferguson.\nTrama.\nDurato solo sei mesi, il tempestoso matrimonio tra Narcissa e Peter Williams si conclude con un divorzio. Pur di ritornare libero, Peter \u00e8 disposto a concedere alla moglie pi\u00f9 alimenti di quanti se ne possa permettere. Cos\u00ec, quando incontra e si innamora di Mary Martin, per mantenere la nuova moglie rimane indietro con i pagamenti dovuti a Narcissa e i problemi finanziari che si trova ad affrontare gli fanno anche trascurare Mary. Intanto Narcissa, che si \u00e8 trovata un giovane amante, protesta per gli alimenti che ritardano e Mary, per aiutare il marito, \u00e8 costretta a trovarsi un lavoro come decoratrice d'interni. Un giorno, Peter si reca dall'ex moglie per fare appello alla sua generosit\u00e0. Ma i due vengono visti da Mary che si trova l\u00ec per il suo lavoro. Ignorando che Narcissa \u00e8 l'ex moglie di Peter, la donna, ferita, accetta un invito da Bertie, il nuovo compagno di Narcissa. Quest'ultima, determinata a vendicarsi della donna che le ha rubato l'innamorato, segue la coppia fino a una locanda dove poi arriva anche Peter. Il luogo, non proprio rispettabile, \u00e8 oggetto di un'irruzione della polizia e, agli agenti, Mary lascia intendere che Narcissa e Bertie stanno insieme. Piuttosto che finire in galera, i due si sposano, tagliando cos\u00ec i loro mezzi di sostentamento che, in questo caso, erano gli alimenti di Peter.\nProduzione.\nIl film, prodotto dalla DeMille Pictures Corporation, venne girato nei Laird International Studio, al 9336 di W. Washington Blvd., a Culver City.\nDistribuzione.\nIl copyright del film, richiesto dalla Cinema Corp. of America, fu registrato il 30 agosto 1926 con il numero LP23058.&lt;br&gt;\nNegli Stati Uniti il film - presentato da John C. Flinn - fu distribuito dalla Producers Distributing Corporation (PDC) che lo fece uscire nelle sale l'8 novembre 1926 dopo la prima, tenuta a New York il 20 settembre.\nNel Regno Unito, il film usc\u00ec nelle sale il 22 agosto 1927; in Francia, con il titolo \"Lune rousse\", il 9 settembre 1927; in Danimarca, come \"Maa jeg laane din Kone?\", il 3 settembre 1928; in Portogallo, come \"A Pens\u00e3o da Divorciada\", il 14 giugno 1929. In Brasile prese il titolo \"Casamento Mal Parado\".\nCopia completa della pellicola si trova conservata all'UCLA Film And Television Archive di Los Angeles."}
{"id": "2856351", "revid": "287204", "url": "https://it.wikipedia.org/wiki?curid=2856351", "title": "Vellinge", "text": "Vellinge \u00e8 una cittadina (\"t\u00e4tort\") della Svezia meridionale, situata nella contea di Scania; \u00e8 il capoluogo amministrativo della municipalit\u00e0 omonima."}
{"id": "2856353", "revid": "1745361", "url": "https://it.wikipedia.org/wiki?curid=2856353", "title": "Victor Willis", "text": "Con la sua voce potente, Willis (R&amp;B) viene definito \"il suono dei Village People\", ed \u00e8 una delle voci pi\u00f9 riconoscibili dell'epoca della disco music.\nBiografia.\nFiglio di un predicatore battista, svilupp\u00f2 la sua abilit\u00e0 nel canto nella chiesa di suo padre. Dopo aver frequentato scuole di recitazione e di danza, si rec\u00f2 a New York e si iscrisse alla prestigiosa Negro Ensemble Company. Apparve in molti musical e commedie, tra cui la produzione originale di Broadway \"The Wiz\" nel 1976 e, successivamente, la produzione australiana della stessa opera.\nScrisse e registr\u00f2 diversi demo musicali a met\u00e0 degli anni settanta e venne infine presentato al produttore francese di disco music Jacques Morali. Morali, che aveva definito Willis \"il ragazzo con la grande voce\", gli disse \"Ho sognato che cantavi come voce principale nel mio album e che sarebbe andata molto, molto bene\" .[1]\nWillis accett\u00f2 di cantare e di fare da corista nei Village People, un inesistente concept group, con il quale vennero incise le hit \"San Francisco (You've Got Me)\" e \"In Hollywood (Everybody is a Star)\". L'album divent\u00f2 un grande successo della disco music. Dopo una proposta fatta da Dick Clark perch\u00e9 il gruppo si esibisse ad American Bandstand, a Morali e Willis venne chiesto di sviluppare un \"vero\" gruppo per esibirsi dal vivo. Lo fecero mettendo degli annunci sulle riviste di musica per cantanti \"macho\" che \"potrebbero anche danzare\" e \"devono avere un paio di baffi\".\nPresto Willis si ritrov\u00f2 a scrivere una hit dopo l'altra, prodotte da e scritte in collaborazione con Morali. I Village People salirono subito in cima alle classifiche, con Willis al timone, realizzando numerosi singoli come \"Macho Man\", \"YMCA\"', \"In the Navy\" e \"Go West\".\nNel 1980 ha lasciato i Village People, ed \u00e8 stato sostituito da Ray Simpson.\nVita privata.\nWillis \u00e8 stato, con Glenn Hughes e Ray Simpson, uno dei pochi membri eterosessuali del gruppo. \u00c8 stato sposato con l'attrice Phylicia Rash\u0101d dal 1978 al 1982. Il 17 novembre 2007 si \u00e8 sposato per la seconda volta con Karen, un avvocato. Vivono a Newport nel Galles meridionale, citt\u00e0 natale della moglie."}
{"id": "2856359", "revid": "486946", "url": "https://it.wikipedia.org/wiki?curid=2856359", "title": "Graphic Novels di Heroes", "text": ""}
{"id": "2856364", "revid": "300067", "url": "https://it.wikipedia.org/wiki?curid=2856364", "title": "\u00d3scar Furlong", "text": ""}
{"id": "2856365", "revid": "287204", "url": "https://it.wikipedia.org/wiki?curid=2856365", "title": "Oscar Furlong", "text": ""}
{"id": "2856366", "revid": "488739", "url": "https://it.wikipedia.org/wiki?curid=2856366", "title": "Pseudocumolo", "text": ""}
{"id": "2856367", "revid": "488739", "url": "https://it.wikipedia.org/wiki?curid=2856367", "title": "1,2,4-trimetilbenzene", "text": ""}
{"id": "2856372", "revid": "287204", "url": "https://it.wikipedia.org/wiki?curid=2856372", "title": "Palazzo (Assisi)", "text": "Palazzo \u00e8 una frazione di 1.343 abitanti del comune di Assisi, situata sulla riva sinistra del fiume Chiascio, circa 6\u00a0km a nord ovest del capoluogo.\nSorge a 236 m s.l.m. intorno al trecentesco Castello dei figli di Cambio, eretto nel 1385 a difesa della citt\u00e0 contro le incursioni dei perugini. Il castello nacque dal raccordo delle preesistenti torri gentilizie degli eredi del feudatario Cambio (o Cagno), le quali, collegate per mezzo di una cinta muraria, costituirono una fortificazione quadrilaterale di notevole importanza strategica. Intorno al castello il borgo di Palazzo prosper\u00f2 almeno finch\u00e9 durarono le lotte fra Perugia e Assisi. Intorno al castello, recentemente restaurato, si \u00e8 andato sviluppando - a partire dagli anni Settanta - l'insediamento abitativo, denso ma poco omogeneo.\nPer quello che attiene le chiese, la chiesa della Morte - recante affreschi di Matteo da Gualdo, non pi\u00f9 leggibili - fu affiancata nel XVI secolo, su richiesta del primo visitatore apostolico mons. Camaiani, da una nuova chiesa dedicata alla Madonna delle Grazie e recentemente recuperata. A navata semplice, reca ancora l'immagine dipinta della Vergine, anche se la stessa \u00e8 stata poi schermata nel XVIII secolo da un nuovo fondale sopravanzato, di stile neoclassico.\nL'attuale chiesa parrocchiale, dedicata anch'essa alla Madonna delle Grazie, fu costruita in stile neogotico, a croce latina, e inaugurata nel 1929. L'edificio, internamente disadorno, \u00e8 stato di recente interessato da alcuni lavori di miglioria.\nNel castello di Palazzo si svolge annualmente una manifestazione musicale internazionale nata nel 2000 e intitolata \"Cambio Festival\"."}
{"id": "2856380", "revid": "400518", "url": "https://it.wikipedia.org/wiki?curid=2856380", "title": "Mandrax", "text": ""}
{"id": "2856387", "revid": "124778849", "url": "https://it.wikipedia.org/wiki?curid=2856387", "title": "Calcio ai Giochi del Mediterraneo", "text": "Il calcio \u00e8 una disciplina che \u00e8 sempre stata presente in tutte le edizioni dei Giochi del Mediterraneo.\nSi \u00e8 sempre disputato solo il torneo maschile e per partecipare non ci sono qualificazioni da affrontare, \u00e8 compito delle rispettive delegazioni nazionali per i Giochi del Mediterraneo iscrivere la propria squadra al torneo di calcio, tutti sono invitati a partecipare ma nessuno \u00e8 obbligato, esclusa la nazione ospitante.\nA causa di questo regolamento ogni anno c'\u00e8 sempre stato un diverso numero di squadre partecipanti e quindi il format del torneo \u00e8 stato cambiato spesso. Solo per due volte \u00e8 successo che per due edizioni di fila si avesse lo stesso numero di squadre partecipanti: la prima volta accadde nella V edizione e nella VI edizione quando le squadre furono 8 e la seconda volta accadde nella XIV edizione e nella XV edizione quando le squadre furono 9. Nel corso delle edizioni il numero minimo di squadre \u00e8 stato 3, nella I edizione e nella III edizione, il numero massimo \u00e8 stato 13 nella XIII edizione.\nNel corso delle edizioni oltre ad essere cambiato il format del torneo, sono cambiate anche le nazionali giovanili che hanno partecipato a tale torneo, infatti, a partecipare non sempre sono state le nazionali Under-20 come a Pescara 2009. Ecco quali nazionali hanno partecipato ai Giochi del Mediterraneo:\nDa Alessandria d'Egitto 1951 ad Atene 1991: Nazionali Under-21A Linguadoca-Rossiglione 1993 e Bari 1997: Nazionali Under-23A Tunisi 2001: Nazionali Under-20Ad Almer\u00eda 2005: Nazionali Under-23A Pescara 2009: Nazionali Under-20A Mersin 2013: Nazionali Under-19\nLa nazionale che ha partecipato di pi\u00f9 ai Giochi del Mediterraneo \u00e8 la Turchia con 15 apparizioni, essa \u00e8 anche la nazionale che nel torneo di calcio ha ottenuto pi\u00f9 medaglie, ben 10 (1 oro, 7 argenti e 2 bronzi) mentre la nazionale che ha ottenuto pi\u00f9 ori \u00e8 l'Italia, che ne vinti 4.\nPartecipanti.\nCome si pu\u00f2 vedere dalla tabella, le uniche nazioni che non hanno mai avuto una propria rappresentativa al torneo di calcio dei Giochi del Mediterraneo sono , , e ."}
{"id": "2856397", "revid": "599013", "url": "https://it.wikipedia.org/wiki?curid=2856397", "title": "Boubacar Diarra (calciatore 1979)", "text": "Carriera.\nClub.\nCresce nelle giovanili del Real Bamako, squadra della sua citt\u00e0 natale.\nIn seguito gioca per dieci anni nei tedeschi del Friburgo prima di passare al Kaiserslautern. Nel 2008 passa agli elvetici del Lucerna.\nL'11 marzo 2010 il maliano viene acquistato dal Liaoning. Il 27 marzo 2010 esordisce con la maglia del Liaoning nel match di campionato contro il Changchun Yatai ricevendo un cartellino giallo.\nNazionale.\nL'attaccante vanta 22 presenze con la maglia del Mali, con cui nel 2002 ha partecipato alla Coppa d'Africa."}
{"id": "2856398", "revid": "762947", "url": "https://it.wikipedia.org/wiki?curid=2856398", "title": "Elena Zaniboni", "text": "Elena Zaniboni \u00e8 considerata la pi\u00f9 famosa arpista italiana. Il suo repertorio spazia dalle origini della letteratura arpistica alla pi\u00f9 ardita musica contemporanea.\n23 compositori (fra i quali Marco Betta, Franco Donatoni, Lorenzo Ferrero, Carlo Galante, Domenico Guaccero, Franco Mannino, Virgilio Mortari, Francesco Pennisi, Nino Rota, Mario Zafred etc.) le hanno dedicato le loro opere.\nBiografia.\nElena Zaniboni, nata ad Alessandria (Italia) il 9 marzo 1939 si \u00e8 esibita la prima volta in pubblico a sette anni, diplomandosi a sedici e perfezionandosi in seguito con C.Gatti Aldrovandi e Nicanor Zabaleta.\nPrima Arpa al Teatro San Carlo di Napoli dal 1958 al 1965 e docente di ruolo presso il Conservatorio \u201cV. Bellini\u201d di Palermo dal 1966, ha lasciato questa cattedra nel 1980, essendole stato assegnato il Corso di Perfezionamento di Arpa presso l'Accademia nazionale di Santa Cecilia di Roma, ruolo che ha ricoperto fino al 2006.\nLa Zaniboni ha dato concerti in tutto il mondo, dal Maggio Musicale Fiorentino allo Schonbrunn Palace di Vienna, dal San Carlo di Napoli alla Filarmonica di Katovice, dall'Accademia di Santa Cecilia in Roma al teatro La Fenice di Venezia, dallo Schonberg Hall di Los Angeles alla Wigmore Hall di Londra, dal Rudulfinum di Praga alla National Concert Hall di Dublino, suonando con direttori come Claudio Abbado, Peter Maag, Zdenec Macal, John Nelson, Mario Rossi, Alexander Anissimov, Gabriele Ferro, John Neschling, Motse Atzmon, S\u00e1ndor V\u00e9gh ed altri. Tappe miliari della sua attivit\u00e0 concertistica sono il recital di Arpa al Teatro alla Scala di Milano ed alla Carnegie Hall di New York. Ha suonato il Concerto di Mozart anche al Mozarteum di Salisburgo ed ha effettuato tourn\u00e9e in Giappone, in Cecoslovacchia, in Francia con l'Orchestre National des Pays de la Loire, negli Stati Uniti d'America ed in Brasile.\nOspite in vari festival, ha tenuto a battesimo ventitr\u00e9 opere scritte per lei dai pi\u00f9 noti musicisti d'oggi. \u00c8 regolarmente invitata quale membro della giuria nei concorsi internazionali e nei programmi televisivi (l'apparizione pi\u00f9 recente \u00e8 dell'agosto 2018 nella trasmissione Superquark con Piero Angela).\nIncide per Fonit Cetra, Edi Pan, Frequenz e Xenam Music.\nIl 2 maggio 2011 ha suonato in piazza San Pietro, a Roma, prima della Messa di Ringraziamento per la beatificazione di Giovanni Paolo II.\nA settembre 2014 \u00e8 uscita, per Curci Editore, la sua autobiografia dal titolo \"Le corde dell'anima\".\nDediche.\nBarbera, Bellisario, Betta, Bianchini, Clementi, De Sica, Donatoni, Ferrero, Galante, Guaccero, La Licata, Maghini, Mannino, Molinelli, Montori, Mortari, Pennisi, Petra-Basacopol, Procaccini, Rota, Stassi, Tocchi, Zafred"}
{"id": "2856400", "revid": "767487", "url": "https://it.wikipedia.org/wiki?curid=2856400", "title": "Broccante", "text": ""}
{"id": "2856402", "revid": "30739026", "url": "https://it.wikipedia.org/wiki?curid=2856402", "title": "Gimnofione", "text": ""}
{"id": "2856405", "revid": "30739082", "url": "https://it.wikipedia.org/wiki?curid=2856405", "title": "Kimila Ann Basinger", "text": ""}
{"id": "2856411", "revid": "767487", "url": "https://it.wikipedia.org/wiki?curid=2856411", "title": "Posato (araldica)", "text": ""}
{"id": "2856412", "revid": "62748", "url": "https://it.wikipedia.org/wiki?curid=2856412", "title": "Stefano Mauri", "text": ""}
{"id": "2856415", "revid": "599013", "url": "https://it.wikipedia.org/wiki?curid=2856415", "title": "Bernard Planque", "text": "Carriera.\nCon la ha disputato i Giochi olimpici di Helsinki 1952 e due edizioni dei Campionati europei (1953, 1955)."}
{"id": "2856418", "revid": "767487", "url": "https://it.wikipedia.org/wiki?curid=2856418", "title": "A chiave", "text": ""}
{"id": "2856420", "revid": "767487", "url": "https://it.wikipedia.org/wiki?curid=2856420", "title": "A ferro da mulino", "text": ""}
{"id": "2856422", "revid": "72396", "url": "https://it.wikipedia.org/wiki?curid=2856422", "title": "Limite liquido", "text": ""}
{"id": "2856426", "revid": "767487", "url": "https://it.wikipedia.org/wiki?curid=2856426", "title": "Jean Perniceni", "text": ""}
{"id": "2856428", "revid": "22475", "url": "https://it.wikipedia.org/wiki?curid=2856428", "title": "Drive virtuale", "text": "In informatica un drive virtuale \u00e8 un dispositivo che \u00e8 riconosciuto dai sistemi operativi come un drive fisico ordinario, che attraverso l'uso di software definiti \u201cemulatori di cd\u201d legge dall'hardware delle immagini disco anzich\u00e9 dei veri e propri dischi ottici fisici.\nUn drive virtuale pu\u00f2 emulare ogni tipo di drive fisico, ad esempio fra i tanti un Hard disk drive (disco fisso), un lettore di nastri magnetici, una chiave USB, Floppy disk drive (lettore floppy), CD/DVD/BD/HD DVD o una risorsa condivisa. Un drive emulato \u00e8 creato di solito anche all'interno della RAM (detto disco Ram) per un accesso pi\u00f9 rapido di lettura/scrittura, o in un disco fisso. Usi tipici di drive virtuali includono il mount di immagini disco di CD e DVD, e il mount di dischi fissi virtuali per una crittografia in tempo-reale.\nAlcuni sistemi operativi come Linux e macOS comprendono delle utility relative all'utilizzo di drive virtuali, mentre altri come Microsoft Windows richiedono software aggiuntivi.\nI drive virtuali solitamente sono di-sola-lettura, vengono usati per il mount di immagini disco gi\u00e0 esistenti che non sono modificabili dal drive. Esistono comunque software che comprendono drive CD/DVD virtuali che possono produrre nuove immagini disco; questo tipo di drive virtuali assume vari nomi, tra i quali \"masterizzatori virtuali\".\nUso.\nBackup.\nLe immagini disco possono essere create per evitare l'usura a causa dell'eccessivo utilizzo (in inglese wear-and-tear) dei dischi fisici, come CD o DVD, \"montando\" la loro immagine disco su un drive virtuale. Allo stesso modo, le immagini disco possono fungere da copia di backup dei dischi fisici, come soluzione nel caso in cui l'originale sia danneggiato, perso o rubato.\nVantaggi.\nL'uso di immagini disco in un drive virtuale permette all'utente il trasferimento di dati tra le varie tecnologie, per esempio da un lettore CD a un disco fisso: la presenza di un'immagine disco rende superflua la presenza del CD da cui ha origine e quindi anche del drive CD fisico; l'immagine disco pu\u00f2 essere quindi \"montata\" in un drive virtuale che risiede nel disco fisso. Questo pu\u00f2 fornire vantaggi come velocit\u00e0 maggiore o rumore minore (un disco fisso \u00e8 tipicamente quattro o cinque volte pi\u00f9 veloce di un lettore ottico, e anche pi\u00f9 silenzioso). Inoltre pu\u00f2 ridurre il consumo di corrente elettrica, dal momento che permette a un solo dispositivo (un disco fisso) di essere usato al posto di due (disco fisso pi\u00f9 lettore ottico).\nUlteriori vantaggi nell'uso di drive virtuali sono riscontrabili se si pensa alla grande diffusione che stanno avendo i mini-portatili: essi hanno peso e dimensioni limitati, possiedono solo le capacit\u00e0 essenziali di un computer portatile ma sono notevolmente meno ingombranti e pi\u00f9 leggeri; anche un utente meno esperto nota subito l'assenza di drive CD integrati e spesso questa mancanza rappresenta una carenza non irrilevante se il mini-portatile \u00e8 destinato a un uso che va oltre il semplice svago. I drive virtuali sono la soluzione perfetta: evitano l'uso di un drive CD esterno e permettono la lettura di ogni immagine disco che si riesce a salvare all'interno del mini-portatile (ad esempio nel disco fisso o in una chiave USB collegata alla macchina).\nAlcuni audiofili sostengono che i file audio lanciati dal disco fisso siano di qualit\u00e0 superiore agli stessi lanciati indirettamente da CD, dovuto al fatto che, per esempio, \u00e8 presente un numero minore di errori nel trasferimento di dati.\nI drive virtuali possono anche essere usati come una parte dell'emulazione di un'intera macchina (una macchina virtuale).\nDistribuzione software.\nDopo la distribuzione su larga scala, immagini disco di CD e DVD divennero un elemento comune alle produzioni di Linux. Software applicativi per Mac OS X sono spesso consegnati online come immagini disco con l'estensione.dmg (detti anche Apple Disc Images) contenenti un file di sistema che include l'applicazione, la documentazione per l'applicazione e cos\u00ec via.\nLe immagini disco possono anche essere usate per la distribuzione di software attraverso il network di una compagnia, o per favorire la portabilit\u00e0: molte immagini CD/DVD possono essere salvate all'interno di un disco fisso. L'uso di immagini disco potrebbe anche essere necessario per trasferire software a macchine non dotate di un drive fisico compatibile (come per i mini-portatili sprovvisti di drive CD, vedi sopra), ed \u00e8 in casi come questo che viene in aiuto l'utilizzo di un drive virtuale.\nSicurezza.\nI software per la crittografia in tempo reale (in inglese on-the-fly encryption, da cui la sigla OTFE), come FreeOTFE e TrueCrypt, in cui una \u201cimmagine\u201d criptata di un disco risiede nel PC, utilizzano frequentemente dischi fissi virtuali. Tale immagine criptata risulta molto sicura, poich\u00e9 per essere letta richiede una password di accesso al file o di decifratura. Quando si inserisce la password l'immagine del disco viene \u201cmontata\u201d, ed \u00e8 resa disponibile con una nuova lettera di drive sul PC. I file scritti in questo drive virtuale vengono scritti nell'immagine criptata, e mai nel cleartext (che non \u00e8 criptato).\nLa situazione tipo \u00e8 questa: un'immagine criptata risiede sul drive virtuale in cui viene montata e i dati in essa contenuti sono criptati; l'utente che vuole accedere ai dati inserisce la password richiesta e i software OTFE decifreranno \u201cporzioni\u201d dell'immagine criptata che vengono ubicate nella RAM, dove restano decifrate per tutta la durata dell'utilizzo; questo equivale a dire che non sono criptate solo quando si trovano nella RAM. Nel momento in cui una nuova porzione di immagine viene decifrata, quella precedente viene cancellata e di essa resta solo la parte criptata nel file immagine di provenienza.\nLe porzioni di immagine criptata che vengono decifrate essendo salvate solo in maniera temporanea nella RAM vengono perse in caso di riavvio o di eventuali spegnimenti accidentali (per esempio a causa di mancanza di corrente) della macchina, non pregiudicando quindi la riservatezza del file immagine criptato.\nIl processo di creazione di un disco criptato contenente una tale immagine disponibile all'uso si chiama \"mounting\", il processo di rimozione si chiama \"dismounting\".\nMasterizzatore virtuale.\nUn masterizzatore CD virtuale \u00e8 un dispositivo driver che emula un drive di scrittura CD/DVD. Ci\u00f2 che fa un masterizzatore virtuale \u00e8 di fatto l'opposto di quello che avviene normalmente nell'emulazione di CD: al posto di usare un'immagine .iso per simulare un CD pieno o masterizzato, esso crea un'immagine.iso (o potenzialmente un file simile o superiore, come un file .mp3) basata su file scritti in un dispositivo virtuale.\nQuando l'informazione viene scritta sul drive usando programmi standard di scrittura immagini come Nero o iTunes, il masterizzatore virtuale crea un'immagine.iso che rappresenta il CD che dovrebbe, nel caso del masterizzatore fisico, essere creato fisicamente. L'immagine.iso pu\u00f2 essere compressa in immagine .cso.\nUn masterizzatore CD virtuale pu\u00f2 essere usato da qualunque software di scrittura/masterizzazione CD, e crea un'immagine che pu\u00f2 essere montata successivamente come un drive virtuale. Molti software di scrittura CD non prevedono l'esistenza o meno di un masterizzatore fisico collegato alla macchina, ma forniscono un'opzione all'interno del programma come \u201cCrea un Disco Immagine\u201d o \u201cNuovo File ISO\u201d.\nFra i software con capacit\u00e0 di masterizzazione virtuale sono inclusi Virtual CD, Phantom Burner e Original CD Emulator, che permettono l'emulazione di CD-R, DVD-R e DVD-RW; anche Noteburner che \u00e8 progettato per creare automaticamente file MP3 basati su un CD audio creato da un software musicale come, ad esempio, iTunes."}
{"id": "2856431", "revid": "767487", "url": "https://it.wikipedia.org/wiki?curid=2856431", "title": "Denticolato", "text": ""}
{"id": "2856432", "revid": "767487", "url": "https://it.wikipedia.org/wiki?curid=2856432", "title": "Di otto punte", "text": ""}
{"id": "2856433", "revid": "1573940", "url": "https://it.wikipedia.org/wiki?curid=2856433", "title": "Mnemone (medico)", "text": "Biografia.\nMnemone \u00e8 noto unicamente come uno di coloro i cui nomi compaiono in relazione ai segni o caratteri () apposti ad alcuni casi medici nel terzo libro di Ippocrate, \"De Morbis Popularibus\": Mnemon ne era infatti ritenuto da alcuni l'autore, anche se probabilmente senza una ragione sufficiente."}
{"id": "2856434", "revid": "6923", "url": "https://it.wikipedia.org/wiki?curid=2856434", "title": "Leatrice Joy", "text": "Inizio carriera.\nInizi\u00f2 a recitare con varie compagnie teatrali, debuttando poi nel cinema nel 1915, in un film della piccola e poco conosciuta Nola Film Company che aveva sede a New Orleans. Prima del 1917 si trasfer\u00ec nella nascente Hollywood ed inizi\u00f2 a prendere parte a cortometraggi comici al fianco di Billy West e Oliver Hardy. Messa sotto contratto da Samuel Goldwyn interpret\u00f2 il suo primo ruolo per la MGM sempre nel 1917, in \"The Pride of the Clan\" al fianco di Mary Pickford. La carriera della Joy progred\u00ec rapidamente e l'attrice divent\u00f2 molto popolare tra i frequentatori delle sale; si guadagn\u00f2 cos\u00ec lo status di prima attrice affiancando attori come Wallace Beery, Conrad Nagel, Nita Naldi e Irene Rich.\nVenne spesso scritturata in ruoli di donna indipendente e dalla forte volont\u00e0. Fatto che, nell'atmosfera libera dell'et\u00e0 del jazz dei \"ruggenti anni venti\" rafforz\u00f2 la sua popolarit\u00e0 presso il pubblico, specialmente quello femminile. Il suo corto taglio di capelli e il suo aspetto quasi da ragazzo (interpret\u00f2 spesso anche il ruolo di una donna scambiata erroneamente per un uomo) la resero una figura all'epoca molto alla modo. Venne quindi notata da Cecil B. DeMille e nel 1922 firm\u00f2 un contratto per la Paramount Pictures interpretando nello stesso anno il film ambientato nell'alta societ\u00e0 \"La coppia ideale\" con Conrad Nagel. Interpret\u00f2 diversi film di successo per la Paramount e venne molto pubblicizzata come una delle attrici preferite di De Mille.\nI film sonori e il ritiro.\nNel 1925 nonostante il consiglio contrario dei dirigenti della casa cinematografica, la Joy lasci\u00f2 la Paramount per seguire De Mille nella sua nuova societ\u00e0, la \"Producers Distributing Corporation\", per la quale interpret\u00f2 alcune pellicole di modesto successo tra cui l'ultimo film muto di Lois Weber, \"The Angel of Broadway\" del 1927. Un litigio per motivi professionali pose fine nel 1928 alla societ\u00e0 tra l'attrice e De Mille; Leatrice Joy firm\u00f2 quindi per la MGM. Fu protagonista del secondo film semi-parlato dello studio, \"The Bellamy Trial\", al fianco di Betty Bronson e Margaret Livingston.\nCon l'avvento del sonoro la sua carriera inizi\u00f2 a declinare. Si \u00e8 supposto che in parte questo accadde a causa del suo pesante accento del sud, allora considerato poco alla moda rispetto alla raffinata dizione della East Coast tipica delle nuove attrici. Nel 1929 la Joy divent\u00f2 un'attrice indipendente, senza un contratto fisso. Gi\u00e0 all'inizio degli anni trenta si poteva considerare semi-ritirata dal mondo del cinema, ma continu\u00f2 a interpretare ruoli di secondo piano, quasi da ospite speciale, in alcune pellicole senza molte pretese. Uno di questi film, \"Le memorie di un Don Giovanni\" del 1951 vide nel cast anche una giovanissima Marilyn Monroe.\nNel 1980 comparve in un documentario televisivo della serie \"Hollywood: A Celebration of the American Silent Film\" parlando del suo rapporto sentimentale con John Gilbert.\nVita privata.\nLeatrice Joy spos\u00f2 John Gilbert nel 1922. La coppia ebbe una figlia, Leatrice Gilbert Fountain (1924-2015), ma divorzi\u00f2 nel 1924 per i tradimenti di Gilbert che si rivel\u00f2 un incorreggibile dongiovanni. La figlia, con il nome Leatrice Joy Gilbert, gir\u00f2 in seguito alcuni film e appare in diversi documentari dedicati ai genitori o al cinema muto.\nNel 1931, Leatrice Joy spos\u00f2 in seconde nozze l'uomo d'affari William S. Hook, da cui divorzi\u00f2 nel 1944 per sposare l'anno dopo l'ex attore Arthur Westermark. I due divorziarono nel 1954. Leatrice Joy trascorse i suoi ultimi anni a Greenwich, nel Connecticut e mor\u00ec nel 1985 a causa di una forma acuta di anemia a New York, nel quartiere di Riverdale. \u00c8 sepolta nella Saint Savior Episcopal Churchyard di Greenwich.\nRiconoscimenti.\nPer il suo contributo allo sviluppo dell'industria cinematografica le \u00e8 stata dedicata una stella sulla Hollywood Walk of Fame al 6517 dell'Hollywood Boulevard."}
{"id": "2856436", "revid": "478814", "url": "https://it.wikipedia.org/wiki?curid=2856436", "title": "Coppa Davis 2004", "text": "La Coppa Davis 2004 \u00e8 stata la 93\u00aa edizione del pi\u00f9 importante torneo fra squadre nazionali di tennis maschile. Sedici squadre hanno preso parte al Gruppo Mondiale, 131 in totale. La Spagna vinse la finale contro gli Stati Uniti allo Stadio Olimpico di Siviglia.\nGruppo Mondiale.\nTabellone.\nLe perdenti del 1\u00ba turno giocano gli spareggi per rimanere nel Gruppo Mondiale contro le vincenti del gruppo I dei gruppi zonali.\nTurno di qualificazione al Gruppo Mondiale.\nDate: 24-26 settembre"}
{"id": "2856437", "revid": "767487", "url": "https://it.wikipedia.org/wiki?curid=2856437", "title": "Eclop\u00e9", "text": ""}
{"id": "2856439", "revid": "599013", "url": "https://it.wikipedia.org/wiki?curid=2856439", "title": "Jean-Pierre Salignon", "text": "Collegamenti esterni.\n "}
{"id": "2856442", "revid": "300067", "url": "https://it.wikipedia.org/wiki?curid=2856442", "title": "Jean Pierre Salignon", "text": ""}
{"id": "2856443", "revid": "767487", "url": "https://it.wikipedia.org/wiki?curid=2856443", "title": "Fitto (araldica)", "text": ""}
{"id": "2856446", "revid": "486946", "url": "https://it.wikipedia.org/wiki?curid=2856446", "title": "Parabola del Ricco e del mendicante Lazzaro", "text": ""}
{"id": "2856450", "revid": "599013", "url": "https://it.wikipedia.org/wiki?curid=2856450", "title": "Coppa Davis 2003", "text": "La Coppa Davis 2003 \u00e8 stata la 92\u00aa edizione del pi\u00f9 importante torneo fra squadre nazionali di tennis maschile. Sedici squadre hanno preso parte al Gruppo Mondiale, 135 in totale. L'Australia vinse la finale contro la Spagna nella Rod Laver Arena di Melbourne in Australia. L'Australia vinse il 23\u00ba titolo della sua storia.\nGruppo Mondiale.\nTabellone.\nLe perdenti del 1\u00ba turno giocano gli spareggi per rimanere nel Gruppo Mondiale contro le vincenti del gruppo I dei gruppi zonali.\nTurno di qualificazione al Gruppo Mondiale.\nDate: 19-21 settembre"}
{"id": "2856451", "revid": "767487", "url": "https://it.wikipedia.org/wiki?curid=2856451", "title": "Merlato alla ghibellina", "text": ""}
{"id": "2856452", "revid": "767487", "url": "https://it.wikipedia.org/wiki?curid=2856452", "title": "Merlato alla guelfa", "text": ""}
{"id": "2856453", "revid": "1564499", "url": "https://it.wikipedia.org/wiki?curid=2856453", "title": "Eleazaro", "text": ""}
{"id": "2856455", "revid": "30739811", "url": "https://it.wikipedia.org/wiki?curid=2856455", "title": "Eleazaro di Betania", "text": ""}
{"id": "2856457", "revid": "1543377", "url": "https://it.wikipedia.org/wiki?curid=2856457", "title": "Parachute (Cheryl Cole)", "text": "Parachute \u00e8 un singolo della cantante pop britannica Cheryl Cole, pubblicato in Irlanda e Regno Unito il 14 marzo 2010 dall'etichetta discografica Fascination.\nLa canzone, scritta da Ingrid Michaelson e Marshal Altman e prodotta da Syience, \u00e8 stata estratta come terzo singolo ufficiale dall'album di debutto solista della cantante, \"3 Words\", e pubblicata il 14 marzo in formato digitale e il giorno seguente nei negozi di dischi.\nIl video musicale per \"Parachute\" \u00e8 stato girato a Londra nel gennaio del 2010 e la premi\u00e8re di esso \u00e8 avvenuta proprio il 31 dello stesso mese. Il video \u00e8 stato diretto da AlexandLiane e ricorda molto il tema della sua performance al \"Cheryl Cole's Night In\". Nel video, Cheryl, balla col ballerino e coreografo statunitense Derek Hough.\nLe vendite del singolo nel Regno Unito ammontano a pi\u00f9 di 400.000 copie."}
{"id": "2856458", "revid": "1305772", "url": "https://it.wikipedia.org/wiki?curid=2856458", "title": "Parachute", "text": "Parachute (paracadute in lingua inglese) pu\u00f2 riferirsi a:"}
{"id": "2856461", "revid": "591470", "url": "https://it.wikipedia.org/wiki?curid=2856461", "title": "Villino delle Fate", "text": ""}
{"id": "2856464", "revid": "287204", "url": "https://it.wikipedia.org/wiki?curid=2856464", "title": "Coppa Davis 2002", "text": "La Coppa Davis 2002 \u00e8 stata la 91\u00aa edizione del pi\u00f9 importante torneo fra squadre nazionali di tennis maschile. Sedici squadre hanno preso parte al Gruppo Mondiale, 130 in totale. La Russia vinse la finale contro la Francia nel Palais Omnisports de Paris-Bercy di Parigi in Francia.\nGruppo Mondiale.\nTabellone.\nLe perdenti del 1\u00ba turno giocano gli spareggi per rimanere nel Gruppo Mondiale contro le vincenti del gruppo I dei gruppi zonali.\nTurno di qualificazione al Gruppo Mondiale.\nDate: 20-22 settembre"}
{"id": "2856469", "revid": "125680402", "url": "https://it.wikipedia.org/wiki?curid=2856469", "title": "Teodoro II d'Etiopia", "text": "La sua ascesa al potere, da Ras abissino, pose fine all'Era dei Principi, gettando le fondamenta per la moderna Etiopia. Venuto a conflitto con gli inglesi fu sconfitto e si uccise.\nI primi anni.\nFiglio di nobili, quando i suoi genitori divorziarono sua madre lo port\u00f2 con s\u00e9 a Gondar. Non molto\ndopo suo padre mor\u00ec senza lasciargli alcuna eredit\u00e0. Pot\u00e9 comunque condurre una\nvita agiata grazie ai vasti possedimenti dei nonni materni.\nAscesa al potere.\nL'\"Era dei Principi\" si chiamava cos\u00ec per via dello sproporzionato numero di piccoli sovrani che si autoproclamavano Re dei Re (\"Negus Neghesti\"), e che regnavano su tanti piccoli feudi di importanza nulla (visto che ognuno di questi feudi consisteva in grandi e imprendibili altopiani tipici del territorio etiope).\nKassa incominci\u00f2 come un comune brigante, ma dopo aver ammassato una considerevole quantit\u00e0 di uomini al suo seguito pot\u00e9 finalmente riprendersi il feudo di Qwara, un tempo appartenuto a suo padre, ed in seguito l'intera provincia di Dembiya.\nPrese in moglie la nipote di Menen Liben Amede, madre del Ras Ali, Tewabech Ali.\nDopo aver sconfitto in battaglia il Ras Ali e sua madre Menen Liben fece deporre Giovanni III, marito di questa, e si fece proclamare Imperatore da Abuna Salama III nella chiesa di Derasge Maryam l'11 febbraio del 1855. Prese il nome di Teodoro II per adempiere ad una profezia, secondo la quale un uomo chiamato Teodoro avrebbe riportato l'Impero Etiope al suo massimo splendore.\nIl suo Regno.\nTeodoro cerc\u00f2 di unificare e modernizzare l'Etiopia riconquistando il Regno di Saba e le province di Gojjam, Begemder, Wollo e Simien. Spost\u00f2 la capitale dell'Impero da Gondar a Debre Tabor e in seguito a Magdala. Teodoro diede sua figlia in sposa a Menelik II che in seguito abbandon\u00f2 scappando da Magdala e cos\u00ec facendo offese profondamente Teodoro.\nQuando la prima moglie Tewabech mor\u00ec, divent\u00f2 d'indole crudele. Dalla seconda moglie Tiruwork Wube ebbe un figlio maschio, Dejazmatch Alemayehu Tewodros. Nel 1866 impaurito dai musulmani del nord Teodoro scrisse una lettera di aiuto a Napoleone III e alla Regina Vittoria: la Francia rispose evasivamente e l'Inghilterra non rispose affatto , dal momento che il Canale di Suez, prossimo al compimento, aveva spostato il baricentro dell'importanza commerciale africana dalla costa occidentale e dal Capo di Buona Speranza al Mar Rosso. All'Inghilterra occorreva dunque soltanto il pretesto per l'invasione, pretesto che fu trovato quando Teodoro si ritenne gravemente offeso dall'emissario inglese, Hormuzud Rassam, a Gondar, da causarne la reazione autoritaria, Teodoro lo fece prigioniero assieme ad altri ostaggi, ed espulse gli altri inglesi.\nSpedizione in Abissinia del 1868.\nIn risposta a questo la Gran Bretagna invi\u00f2 una spedizione in Abissinia nel 1868, un contingente formato da soldati inglesi e da indigeni, sotto il comando di sir Robert Napier, allo scopo di ottenere la liberazione degli ostaggi. Il contingente era dotato da quasi quadrupedi da soma e da cavalcatura, con armi e munizioni moderne, e le truppe erano accompagnate persino da elefanti da guerra, 14 dei quali trainavano l'artiglieria. Napier, tuttavia, compreso che era piuttosto controproducente che un'armata cos\u00ec vasta permanesse troppo tempo in un paese ostile e dalla natura montuosa e impervia come l'Etiopia, si mise presto in trattative coi principi nemici di Teodoro, concludendo con l'ausilio di ricchi doni, dei trattati di neutralit\u00e0 coi re di Lasta, dello Scioa e del Tigrai.\nA Magdala, Teodoro, tradito dai suoi vassalli e infine sconfitto in battaglia la vigilia di Pasqua, il 12 aprile 1868, rifiut\u00f2 di essere preso prigioniero, Robert Napier fece cannoneggiare la citt\u00e0 uccidendo i rimanenti soldati del Negus. Teodoro, compreso che tutto era ormai perduto, comand\u00f2 a sua moglie di donare agli inglesi 100 buoi e 500 pecore affinch\u00e9 potessero festeggiare la loro vittoria, quindi si suicid\u00f2 proprio il giorno dopo Pasqua, luned\u00ec 13 aprile 1868 con la pistola che gli era stata regalata dalla Regina Vittoria.\nDopo il suicidio gli Inglesi saccheggiarono la fortezza di Magdala e le diedero fuoco, portando in Europa il mantello di gala e la tiara d'oro di Teodoro, e molti altri oggetti e suppellettili che oggi sono visibili in musei, biblioteche e collezioni private. Sir Robert Nadier fu nominato maresciallo di campo e Lord-Barone di Magdala.\nNel suo sforzo di mantenere in Etiopia personale europeo, Teodoro fece sposare una delle sue figlie ad un ingegnere militare svizzero. Questo ramo della sua famiglia fin\u00ec per andare a vivere in Russia, cos\u00ec che l'attore inglese Peter Ustinov pu\u00f2 vantarsi di essere il bis-bis-nipote di Teodoro.\nSuo figlio.\nL'Imperatrice Tiruwork, ormai vedova, mor\u00ec di crepacuore e fu sepolta nel monastero Sheleqot di Tigrai.\nSuo figlio, \"deggiasmac\" Alemayehu Teodoro, fu deportato prima in India da Raj che amministrava l'Abissinia e poi in Inghilterra dove divenne un protetto della Regina Vittoria che gli assegn\u00f2 un sussidio per essere educato alla Rugby School, una scuola privata. Fu adottato dalla famiglia dell'esploratore Tristam Speedy, ma per le sue precarie condizione fisiche, mor\u00ec all'et\u00e0 di 19 anni. La Regina Vittoria disse: \"Che storia triste! Tutto solo in uno stato straniero senza nemmeno un parente... La sua non \u00e8 stata una vita molto felice\"."}
{"id": "2856473", "revid": "599013", "url": "https://it.wikipedia.org/wiki?curid=2856473", "title": "Andr\u00e9 Chavet", "text": ""}
{"id": "2856475", "revid": "287204", "url": "https://it.wikipedia.org/wiki?curid=2856475", "title": "Andre Chavet", "text": ""}
{"id": "2856478", "revid": "599013", "url": "https://it.wikipedia.org/wiki?curid=2856478", "title": "Jacques Dessemme", "text": ""}
{"id": "2856479", "revid": "104458", "url": "https://it.wikipedia.org/wiki?curid=2856479", "title": "Budejovicky Budvar", "text": ""}
{"id": "2856483", "revid": "287204", "url": "https://it.wikipedia.org/wiki?curid=2856483", "title": "Coppa Davis 2001", "text": "La Coppa Davis 2001 \u00e8 stata la 90\u00aa edizione del pi\u00f9 importante torneo fra squadre nazionali di tennis maschile. Sedici squadre hanno preso parte al Gruppo Mondiale, 139 in totale. La Francia vinse la finale contro l'Australia nella Rod Laver Arena di Melbourne in Australia.\nGruppo Mondiale.\nTabellone.\nLe perdenti del 1\u00ba turno giocano gli spareggi per rimanere nel Gruppo Mondiale contro le vincenti del gruppo I dei gruppi zonali.\nTurno di qualificazione al Gruppo Mondiale.\nDate: 21-23 settembre"}
{"id": "2856489", "revid": "380654", "url": "https://it.wikipedia.org/wiki?curid=2856489", "title": "Freddie Stroma", "text": "\u00c8 conosciuto soprattutto per aver interpretato Cormac McLaggen nel sesto film della saga di Harry Potter, \"Harry Potter e il principe mezzosangue\".\nBiografia.\nSi \u00e8 laureato in neuroscienze alla University College di Londra alternando lo studio alla sua carriera di attore e modello. Per poter partecipare alla saga di Harry Potter ha dovuto prendersi un anno sabbatico, concludendo gli studi nel 2009.\nNel 2010 interpreta Cool Brett nel film di Noel Clarke \"4. 3. 2. 1\". Nello stesso anno \u00e8 stato scelto per il ruolo del Principe Azzurro nella produzione \"Cinderella\" del teatro El Portal Theater e ha ripreso il suo ruolo di Cormac McLaggen in \"Harry Potter e i Doni della Morte - Parte 1\" e nel seguito \"Harry Potter e i Doni della Morte - Parte 2\".\nHa girato nel 2011 un film su Cenerentola diretto da Damon Santostefano chiamato \"\" con Lucy Hale, Megan Park e Missi Pyle.\nDal 2015 \u00e8 uno dei protagonisti della serie televisiva di Lifetime \"UnREAL\" nel ruolo di Adam, ruolo che ha ripreso come \"guest star\" nella seconda stagione. Nel 2016 ha partecipato a \"Il trono di spade\" come Dickon Tarly, ruolo che ha poi dovuto abbandonare nella stagione successiva perch\u00e9 in conflitto con le riprese di \"Time After Time\" dove aveva un ruolo di primo piano. In tale serie ha interpretato una versione fittizia di H. G. Wells. \nNel 2021 viene annunciato nel cast di \"Peacemaker\", serie originale HBO Max facente parte del DC Extended Universe e spin-off di \"The Suicide Squad - Missione suicida\", come Adrian Chase/Vigilante. \u00c8 andato a sostituire Chris Conrad, originariamente assunto per il ruolo che ha abbandonato il progetto a seguito di divergenze creative.\nVita privata.\nSul set di \"UnREAL\" ha conosciuto Johanna Braddy, l'interprete di Anna e nel maggio 2016 si sono fidanzati ufficialmente convolando a nozze il 30 dicembre dello stesso anno.\nDoppiatori italiani.\nDa doppiatore \u00e8 stato sostituito da:"}
{"id": "2856493", "revid": "599013", "url": "https://it.wikipedia.org/wiki?curid=2856493", "title": "Coppa Davis 2000", "text": "La Coppa Davis 2000 \u00e8 stata l'89\u00aa edizione del pi\u00f9 importante torneo fra squadre nazionali di tennis maschile. Sedici squadre hanno preso parte al Gruppo Mondiale, 135 in totale. La Spagna vinse la finale contro l'Australia nella Palau Sant Jordi di Barcellona in Spagna.\nTurno di qualificazione al Gruppo Mondiale.\nDate: 14-23 luglio"}
{"id": "2856496", "revid": "363629", "url": "https://it.wikipedia.org/wiki?curid=2856496", "title": "Medaglia interalleata della vittoria (Regno Unito)", "text": "La medaglia interalleata della vittoria britannica (chiamata \"Victory Medal\" o \"Allied Victory Medal\"), autorizzata nel 1919, fu conferita non solo ai militari britannici ma anche a quelli di Canada, Australia, Nuova Zelanda e India mobilitati per qualsiasi servizio ed entrati in un teatro di guerra fra il 5 agosto 1914 e l'11 novembre 1918.\nDonne qualificate per questa medaglia avevano prestato servizio nelle forze ausiliarie o come infermiere.\nFu inoltre concessa ai membri della missione navale britannica in Russia del 1919-1920 e per le operazioni di sminamento nel mare del Nord tra l'11 novembre 1918 ed il 30 novembre 1919.\nNe furono conferite circa 5.725.000.\nLa \"Victory Medal\" non fu mai assegnata singolarmente ma and\u00f2 a tutti coloro che avevano ricevuto la \"1914 Star\" o la \"1914-15 Star\" e alla maggior parte di coloro che avevano ricevuto la \"British War Medal\".\nQueste tre medaglie vennero irriverentemente soprannominate \"Pip, Squeak and Wilfred\".\nLa medaglia fu disegnata da William McMillian, autore anche della \"British War Medal\" in quanto vincitore di entrambi i concorsi indetti dal \"War Office\".\nVersione per l'Unione Sudafricana.\nNel dicembre 1920 l\"'Army Council\" chiese alla \"Royal Mint\" di preparare per le forze dell'Unione Sudafricana una speciale versione bilingue della Medaglia interalleata, che avesse sul rovescio la scritta in afrikaans \"De Grote Oorlog Voor de Beschaving\" (La Grande Guerra per la Civilt\u00e0) oltre a quella in inglese.\nNel gennaio 1921 la Royal Mint prepar\u00f2 un disegno della medaglia con la scritta in inglese posta sopra quella in afrikaans e la sottopose al governo sudafricano che la approv\u00f2 nel maggio successivo.\nIl consenso dell\"'Army Concil\" fu rilasciato in ottobre.\nPer il resto la medaglia \u00e8 identica a quella inglese ed identici sono i criteri di assegnazione.\nSe ne produssero circa 75'000 esemplari al Royal Arsenal di Woolwich."}
{"id": "2856498", "revid": "547034", "url": "https://it.wikipedia.org/wiki?curid=2856498", "title": "Coppa Davis 1999", "text": "La Coppa Davis 1999 \u00e8 stata l'88\u00aa edizione del pi\u00f9 importante torneo fra squadre nazionali di tennis maschile. Sedici squadre hanno preso parte al Gruppo Mondiale, 128 in totale. L'Australia vinse la finale contro la Francia nella Acropolis Exhibition Hall di Nizza in Francia. L'Australia vinse il 22\u00ba titolo della sua storia.\nTurno di qualificazione al Gruppo Mondiale.\nDate: 24-26 settembre"}
{"id": "2856511", "revid": "300067", "url": "https://it.wikipedia.org/wiki?curid=2856511", "title": "American Basketball League (1961-1963)", "text": "La American Basketball League \u00e8 stata una lega professionistica statunitense di basket, attiva dal 1961 al 1963, per una sola stagione e mezza. La seconda stagione, 1962-63, non venne conclusa e fu troncata a campionato in corso il 31 dicembre 1962. \u00c8 omonima della ABL attiva tra il 1925 e il 1955, la prima lega professionistica di basket della storia, sebbene non abbia assolutamente legami con essa. Nonostante la sua brevissima vita, alla ABL si deve il merito di due importanti introduzioni nel gioco della pallacanestro: la lunetta dei tiri liberi pi\u00f9 ampia e soprattutto l'arco del tiro da tre punti.\nNascita e rapida fine della ABL.\nNacque ufficialmente nel 1961, per mano di Abe Saperstein, desideroso di creare la prima squadra NBA di Los Angeles. Il suo tentativo non si realizz\u00f2 mai, nonostante anni di pazienza, cosicch\u00e9 Saperstein progett\u00f2 la nascita di una nuova lega, rivale della NBA, coinvolgendo altri due proprietari di team: George Steinbrenner proprietario dei Cleveland Pipers della AAU (\"Amateur Athletic Union\") e Paul Cohen, proprietario dei Tuck Tapers nella NABL (\"National Alliance of Basketball Leagues\"). Dai migliori team della NABL e della AAU, sarebbero derivate le otto squadre militanti nella nuova ABL.\nSteinbrenner mantenne i suoi Pipers a Cleveland, i Tapers si spostarono a Washington per poi tornare a New York poco tempo dopo, mentre Saperstein coron\u00f2 il suo sogno di possedere un team losangelino, dando vita ai Los Angeles Jets, proprio poco dopo che, ironia della sorte, nella NBA i Lakers si spostarono da Minneapolis a L.A.. Per i suoi Jets, convoc\u00f2 l'ex stella dei Boston Celtics Bill Sharman ad affidargli il ruolo di coach. Sulla panchina dei Pipers si trov\u00f2 invece John McLendon, leggendario allenatore di college, che port\u00f2 dalla Tennessee State University i suoi migliori giocatori. Lo stesso McLendon venne poi sostituito proprio da Sharman, dopo lo scioglimento prematuro dei Los Angeles Jets. Cleveland riusc\u00ec persino di ingaggiare la futura stella Jerry Lucas, allora al college, soffiandolo clamorosamente alla NBA grazie a un contratto invitante e alla prospettiva di poter giocare un numero di partite nettamente inferiore, ma l'imminente morte della ABL fece s\u00ec che Lucas non riusc\u00ec a giocare subito la sua prima eventuale stagione da professionista, essendo uscito dal college dopo lo scioglimento della ABL e non potendo debuttare nel frattempo in NBA proprio in virt\u00f9 del contratto stipulato con i Pipers.\nCon una lega formata da sole otto squadre sparse in diversi angoli degli States, le difficolt\u00e0 dovute ai costosi viaggi aerei per affrontare tutte le partite da parte delle societ\u00e0 si fecero presto sentire. Ne consegu\u00ec, a campionato in corso, una curiosa serie di trasferimenti di franchigie in citt\u00e0 pi\u00f9 vicine tra loro. I Tapers si trasferirono ancora una volta, da New York a Filadelfia (il proprietario Cohen li trasloc\u00f2 in Pennsylvania perch\u00e9 possedeva segretamente anche i Pittsburgh Rens); gli Hawaii Chiefs si spostarono a Long Beach; i San Francisco Saints migrarono nella vicina Oakland, mutando il nome in Oakland Oaks, mentre i Los Angeles Jets si sciolsero ancora prima di terminare la stagione. Il primo campionato si concluse a fatica, con la vittoria in finale dei Cleveland Pipers sui Kansas City Steers. Dopo la vittoria, Steinbrenner cerc\u00f2 di portare la sua squadra in NBA senza avere successo, sciogliendo cos\u00ec il team campione in carica. Poco dopo l'inizio della seconda stagione, Saperstein e Cohen decisero di sciogliere in anticipo la lega per le troppe difficolt\u00e0 economiche e per le scarse affluenze di pubblico, il 31 dicembre 1962. Con il campionato terminato in corso, il secondo e ultimo titolo ABL venne attribuito ai Kansas City Steers. Gli Steers, i Pipers, i Chiefs e i Tapers (queste ultime due squadre tornate alle loro citt\u00e0 di origine) rientrarono tutte nella NABL, includendo persino i rinati Jets. La lega che invent\u00f2 il tiro da tre punti si dissolse cos\u00ec dopo appena un anno e mezzo di attivit\u00e0."}
{"id": "2856515", "revid": "121109069", "url": "https://it.wikipedia.org/wiki?curid=2856515", "title": "William Ernest Henley", "text": "Biografia.\nFiglio di William Henley, di professione libraio, e di Mary Morgan, discendente del critico e poeta Joseph Warton, William Ernest Henley era il maggiore di sei fratelli.\nAllievo della \"Crypt Grammar School\" nel periodo 1861-1867, venne profondamente influenzato dalla personalit\u00e0 di Thomas Edward Brown, nel breve periodo (1857-1863) in cui questi fu preside della scuola. Henley lo defin\u00ec \"a man of genius - the first I'd ever seen\" [\"un uomo di genio - il primo che avessi mai visto\"].\nFu l'inizio di una lunga amicizia e Henley scrisse in seguito un memoriale in cui era evidente l'ammirazione per Brown, su \"New Review\" (dicembre 1897).\nAll'et\u00e0 di 12 anni Henley si ammal\u00f2 gravemente di tubercolosi e per lui fu un dramma . Quando la TBC (tubercolosi) colpisce in giovane et\u00e0 i batteri responsabili possono migrare e colpire anche altri organi come nel morbo di Pott che colpisce le ossa. Nel caso di Henley fu necessaria l'amputazione della parte inferiore della gamba sinistra per permettergli di sopravvivere (nel 1865 o qualche anno dopo, forse nel 1868-1869).\nIl suo amico Robert Louis Stevenson cre\u00f2 la figura del pirata Long John Silver ne \"L'isola del tesoro\" basandosi sulla figura di Henley: il figlioccio di Stevenson, Lloyd Osbourne, avvalor\u00f2 la cosa, dicendo che Henley si presentava come \"un grosso, sanguigno individuo dalle spalle larghe con una gran barba rossa e una stampella; gioviale, sorprendentemente arguto, e con una risata che scrosciava come musica; aveva una vitalit\u00e0 e una passione inimmaginabili; era assolutamente travolgente\".\nLa malattia non gli diede tregua per l'intera esistenza, ma Henley era dotato di una forza d'animo fuori dal comune: si diplom\u00f2 nel 1867 e si trasfer\u00ec a Londra per iniziare la professione di giornalista. Nei successivi 8 anni venne spesso ricoverato per lunghi periodi in ospedale, in quanto anche il piede destro era a rischio di amputazione. Henley si oppose alla seconda operazione e accett\u00f2 di diventare paziente di Joseph Lister (1827-1912), uno dei pionieri della chirurgia, al \"The Royal Infirmary\" di Edimburgo.\nDopo tre anni passati in ospedale (1873-1875) venne dimesso e, sebbene la cura di Lister non fosse del tutto riuscita, questa gli permise di vivere in modo autonomo per 30 anni.\nNel 1875, mentre si trovava in ospedale, scrisse la sua poesia pi\u00f9 celebre, \"Invictus\", dedicata a R. T. Hamilton Bruce (1846-1899).\nCollegamenti esterni.\n-Invictus (poesia) - Wikipedia"}
{"id": "2856516", "revid": "1632387", "url": "https://it.wikipedia.org/wiki?curid=2856516", "title": "Panzerfaust (album)", "text": "Panzerfaust \u00e8 il quinto album del gruppo black metal norvegese Darkthrone, pubblicato il 6 giugno 1995 dalla Moonfog Productions.\nIl disco.\nIl design della copertina \u00e8 stato curato da Fenriz e Nofagem mentre le fotografie sono di Mary-Ann Manninen.\nIl testo di \"Quintessence\" \u00e8 stato scritto da Varg Vikernes, mentre \"Sn\u00f8 og granskog\" \u00e8 basata su una poesia di Tarjei Vesaas. \u00c8 stato ripubblicato negli Stati Uniti da The End Records e nel 2010 da Peaceville Records con un disco bonus contenente un commento di Fenriz a tutte le tracce, oltre che in vinile in edizione limitata a 2.000 copie.\nL'album \u00e8 stato dedicato a Satyr, frontman dei Satyricon e proprietario della Moonfog."}
{"id": "2856517", "revid": "183666", "url": "https://it.wikipedia.org/wiki?curid=2856517", "title": "William Henley", "text": ""}
{"id": "2856523", "revid": "1660101", "url": "https://it.wikipedia.org/wiki?curid=2856523", "title": "Hero Fiennes Tiffin", "text": "\u00c8 conosciuto per aver interpretato Hardin Scott nel film del 2019 \"After\" e Tom Riddle undicenne in \"Harry Potter e il principe mezzosangue\" (2009)\nBiografia.\nHero nasce a Londra il 6 novembre 1997, figlio dei registi George Tiffin e Martha Fiennes. Ha un fratello, Titan Nathaniel Fiennes Tiffin, e una sorella, Mercy Fiennes Tiffin, anch'ella attrice, interprete della piccola Georgiana nel film \"La duchessa\". Anche i suoi zii Joseph e Ralph Fiennes sono attori, e quest'ultimo \u00e8 proprio colui che interpreta Lord Voldemort da adulto negli ultimi film della saga di \"Harry Potter\", dal quarto in poi.\nIl debutto come attore \u00e8 avvenuto nel 2008, nel film drammatico \"Bigga Than Ben\", nel quale ha interpretato Spartak. Solo in seguito David Yates, regista di \"Harry Potter e il principe mezzosangue\", lo ha scelto per interpretare il piccolo Lord Voldemort, in quanto capace di trovare \"lo spazio pi\u00f9 oscuro\". Yates, inoltre, ha smentito l'ipotesi che il ragazzino fosse stato scelto poich\u00e9 imparentato con Ralph Fiennes, ma ha tuttavia ammesso che la somiglianza familiare \u00e8 stata \"un argomento decisivo\". Yates lo descrive come \"molto concentrato e disciplinato\", e in un'intervista ha affermato che \"ha le angolature, l'umore oscuro e lo spirito strambo del personaggio\".\nNel 2019 recita nel film \"After,\" al fianco di Josephine Langford, interpretando Hardin Scott. Nel 2020 \u00e8 presente nel sequel, intitolato \"After 2\", adattamento del secondo romanzo della serie, \"After - Un cuore in mille pezzi.\" Ha vinto il premio Choice Drama Movie Actor ai Teen Choice Awards 2019."}
{"id": "2856524", "revid": "486946", "url": "https://it.wikipedia.org/wiki?curid=2856524", "title": "Graphic novels di Heroes", "text": ""}
{"id": "2856533", "revid": "80598", "url": "https://it.wikipedia.org/wiki?curid=2856533", "title": "Sanscemo", "text": ""}
{"id": "2856535", "revid": "400694", "url": "https://it.wikipedia.org/wiki?curid=2856535", "title": "Caccia fatale", "text": ""}
{"id": "2856541", "revid": "4175", "url": "https://it.wikipedia.org/wiki?curid=2856541", "title": "Giovanni Agnelli (senior)", "text": ""}
{"id": "2856544", "revid": "110157", "url": "https://it.wikipedia.org/wiki?curid=2856544", "title": "Il sogno (romanzo)", "text": "Il sogno (\"Le R\u00eave\") \u00e8 un romanzo dello scrittore francese \u00c9mile Zola pubblicato nel 1888, sedicesimo del ciclo dei Rougon-Macquart.\nZola affronta in questo romanzo il tema della religione, ma in modo meno violento e polemico di quanto abbia fatto nei romanzi \"La conquista di Plassans\" o in \"La colpa dell'abate Mouret\".\nQuesta volta \u00e8 interessato alla fede popolare e alla rinascita del misticismo nella societ\u00e0 francese della seconda met\u00e0 del secolo diciannovesimo.\nTrama.\nLa notte di Natale del 1860, a Beaumont-sur-Oise in Piccardia, la piccola Ang\u00e9lique fugge dalla casa dei conciatori Rabier, e la mattina viene trovata dagli Hubert, una famiglia di ricamatori che vive dirimpetto alla cattedrale, appoggiata a un pilastro della chiesa. Abbandonata alla nascita dalla madre Sidonie Rougon a Parigi, \u00e8 stata cresciuta da una nutrice vicino a Nevers e poi affidata a due fiorai parigini, prima di finire dai Rabier, che sovente la picchiavano. Hubertine e il marito la accolgono in casa, vedendo in lei il figlio nato morto tanti anni prima, dopo che si erano sposati contro la volont\u00e0 della madre di lei, vedova di un magistrato, e la loro unione era stata maledetta dalla donna. Non avevano avuto altri figli, pur desiderandone sopra ogni cosa. Gli Hubert si affezionano subito alla bambina e la adottano.\nSiccome la madre adottiva ha deciso di educarla in casa, Ang\u00e9lique vive in completo isolamento. Trova una copia della \"Legenda Aurea\", entrando cos\u00ec nel mondo delle sante vergini e martiri, che vanno incontro alla morte armate della luce della fede, in mezzo a prodigi, aprendosi la strada per la vita ultraterrena. La purezza e la castit\u00e0 le rendono invincibili, sono ricoperte dalla grazia divina, si abbandonano totalmente alla provvidenza. Ang\u00e9lique si imbeve di misticismo, convinta che un prodigio debba presto compiersi anche per lei. Quotidianamente si dedica con piena devozione al suo lavoro di ricamatrice, nel quale acquisisce presto una gran perizia, e spesso fa beneficenza ai poveri del luogo, donando con gioia cibo e indumenti. Sera dopo sera, dalla sua camera sente dei leggeri rumori tra gli alberi del campo adiacente alla cattedrale, di volta in volta pi\u00f9 vicini, finch\u00e9 distingue un giovane uomo sotto al suo balcone.\nVenuto il tempo del bucato si incontrano; Ang\u00e9lique comprende che \u00e8 la persona attesa. F\u00e9licien, pittore su vetro, deve riparare la vetrata su cui si affaccia il balcone della fanciulla, raffigurante San Giorgio che uccide il drago e salva la principessa. Da quel momento ogni mattina e ogni sera Ang\u00e9lique gli sorride dal balcone. Lo trova abitualmente dai suoi poveri fino a quando le rivela il suo amore. Sorpresa, e convinta che i santi della \"Legenda\" le impongano un rifiuto dell'amore terreno, la ragazza decide di non vederlo pi\u00f9, ma F\u00e9licien si presenta chiedendo una mitra per il monsignore, e sorvegliando poi ogni giorno il lavoro. Bench\u00e9 Ang\u00e9lique affetti indifferenza, una sera accoglie con naturalezza la venuta dell'uomo nella sua camera, dove i due si professano innamorati.\nIl giorno della processione di sant'Agnese, vedendo in chiesa F\u00e9licien accanto al prelato e ravvisando la loro somiglianza, comprende che \u00e8 il figlio avuto dal monsignore prima che la donna con cui lo aveva concepito morisse. La scoperta le presenta F\u00e9licien ancor pi\u00f9 come il principe azzurro sognato, ma Hubertine, scoperto il loro sentimento, prevede l'impossibilit\u00e0 di un legame tra una povera trovatella e il discendente della nobile casata degli Hautec\u0153ur, e troppa disillusione e sofferenza per la fanciulla.\nQuando F\u00e9licien confessa il suo amore al padre, il monsignore si oppone recisamente al matrimonio. Venutane a conoscenza, Ang\u00e9lique si reca in chiesa ad attendere il prelato nella cappella degli Hautec\u0153ur, rivelandogli con candore i propri sentimenti, ma scontrandosi anch'essa con l'inflessibilit\u00e0 del religioso. Bench\u00e9 F\u00e9licien preghi gli Hubert di comunicare ad Ang\u00e9lique il motivo, contrario alla sua volont\u00e0, per il quale rimane lontano da lei, Hubertine, memore della punizione cui \u00e8 andata incontro per aver disobbedito alla madre, convince il marito a far credere ai due giovani che l'uno stia dimenticando l'altra.\nFino a quel momento Ang\u00e9lique era convinta che i santi della \"Legenda Aurea\" l'avrebbero miracolosamente riunita all'amato, ma ora la sua fiducia vacilla. Quando si ammala, F\u00e9licien lo viene a sapere e si introduce nella sua stanza dal balcone. Dopo aver chiarito l'equivoco, F\u00e9licien le propone di fuggire, ma la ragazza rifiuta, non essendoci il consenso del monsignore. Questi, sapendo che \u00e8 stata ormai richiesta l'estrema unzione, viene ad amministrarla, acconsentendo all'unione quando la giovane si riprende, rivelando cos\u00ec il consenso divino al matrimonio. Ang\u00e9lique sa di dover ormai morire, ma, felice, sposa F\u00e9licien nella cattedrale, spirando subito dopo avergli dato un bacio fuori dalla chiesa."}
{"id": "2856547", "revid": "180202", "url": "https://it.wikipedia.org/wiki?curid=2856547", "title": "Christopher Bauer", "text": ""}
{"id": "2856548", "revid": "80598", "url": "https://it.wikipedia.org/wiki?curid=2856548", "title": "Fabio Ferriani", "text": ""}
{"id": "2856553", "revid": "834", "url": "https://it.wikipedia.org/wiki?curid=2856553", "title": "Litv\u00ednov", "text": "Litv\u00ednov (in tedesco \"Leutensdorf\") \u00e8 una citt\u00e0 della Repubblica Ceca facente parte del distretto di Most, nella regione di \u00dast\u00ed nad Labem.\nLa citt\u00e0 ha dato i natali alla supermodella Eva Herzigov\u00e1."}
{"id": "2856562", "revid": "177531", "url": "https://it.wikipedia.org/wiki?curid=2856562", "title": "ArmA 2", "text": ""}
{"id": "2856563", "revid": "287204", "url": "https://it.wikipedia.org/wiki?curid=2856563", "title": "Kamerion Wimbley", "text": "Carriera professionistica.\nCleveland Browns.\nWimbley fu scelto al primo giro del Draft 2006 dai Cleveland Browns. Il 22 luglio firm\u00f2 un contratto di 6 anni del valore di 23,7 milioni di dollari (9,3 milioni garantiti). Debutt\u00f2 nella NFL il 10 settembre 2006 contro i New Orleans Saints. Nel suo primo anno si classific\u00f2 11\u00ba in tutta la NFL per il maggior numero di sack.\nCon i Browns gioc\u00f2 in totale 63 partite su 64 disputate e part\u00ec titolare in tutte tranne la prima della sua carriera.\nIl 14 marzo 2010 i Browns lo cedettero agli Oakland Raiders in scambio della 85 scelta del Draft 2010.\nOakland Raiders.\nDebutt\u00f2 con i Raiders il 12 settembre contro i Tennessee Titans. Il 2 gennaio 2011 contro i Chiefs mettendo a segno ben 3 sack, vincendo il titolo di miglior difensore della settimana della AFC. Gioc\u00f2 tutte e 16 le partite da titolare.\nIl 24 febbraio 2011 i Raiders usarono su di lui l'opzione \"franchise tag\" proponendogli un contratto iniziale del valore di 10,091 milioni di dollari per un anno. Il 1\u00ba agosto Wimbley firm\u00f2 un contratto di 5 anni per un totale di 48 milioni di dollari (29 milioni garantiti) di cui 4,25 milioni di bonus alla firma. Il 27 novembre contro i Chicago Bears fece un intercetto ritornandolo per 73 yard.\nIl 18 marzo 2012 venne svincolato per liberare spazio salariale.\nTennessee Titans.\nIl 20 marzo 2012, Wimbley firm\u00f2 un contratto di 5 anni del valore di 35 milioni di dollari (13,5 milioni garantiti), di cui 9 milioni di bonus alla firma. Dopo essere sempre partito come titolare nella prima stagione con la nuova squadra, nel 2013 Wimbley perse il posto come partente, terminando con soli 11 tackle e 3 sack."}
{"id": "2856564", "revid": "2022334", "url": "https://it.wikipedia.org/wiki?curid=2856564", "title": "Total Death", "text": "Total Death \u00e8 il sesto album del gruppo black metal\nnorvegese Darkthrone, pubblicato il 15 gennaio 1996 dalla Moonfog Productions.\nIl disco.\n\u00c8 stato ripubblicato varie volte, nel 1996 in LP con copertina differente, nel 2006 negli Stati Uniti da The End Records, nel 2005 da Hell Slaughter Records in una versione bootleg e nel 2010 da Back on Black Records come vinile colorato.\nLa traccia \"Ravnajuv\" \u00e8 presente anche nella compilation della Moonfog \"Crusade from the North\", ma in una versione rimasterizzata.\nIl disco ha visto la partecipazione, per quanto riguarda i testi, di Garm degli Ulver nella prima traccia, di Ihsahn degli Emperor nella quarta traccia, di Carl-Michael Eide degli Ved Buens Ende nella sesta traccia e di Satyr dei Satyricon nell'ottava traccia.\nL'artwork \u00e8 stato curato da Nocturno Culto, dalla Moonfog e dalla Union of Lost Souls, mentre l'ingegneria del suono \u00e8 stata eseguita da P.A. Roald."}
{"id": "2856565", "revid": "101175", "url": "https://it.wikipedia.org/wiki?curid=2856565", "title": "Bimota Tesi", "text": "La Bimota Tesi \u00e8 una serie di motociclette prodotte dalla casa costruttrice italiana Bimota. Il prototipo fu sviluppato nel 1983, ma bisogna attendere il 1990 per poter vedere la commercializzazione della versione omologata per l'uso stradale: Tesi 1/D. La Tesi 2/D, frutto del lavoro di un preparatore italiano che l'aveva realizzata in proprio (Vyrus 984 C\u00b3 4V), continua la serie interrotta nel 1994, seguita nel 2007 dalla Tesi 3/D, con la quale tale progetto \u00e8 arrivato ai giorni nostri.\nA parte i prototipi e un modello da competizione, tutte le \"Tesi\" commercializzate sono equipaggiate con motori bicilindrici a L di produzione Ducati. La principale innovazione della Bimota Tesi \u00e8 la presenza di un forcellone anteriore dotato di sistema di sterzo nel mozzo ruota al posto della classica forcella telescopica. Il principio di funzionamento di tale sistema si prefigge di separare la funzione di \"sterzo\" da quella di \"sospensione\" (interdipendenti nella forcella) e di ridurre drasticamente l'effetto di \"affondamento\" della classica forcella in frenata fin quasi ad annullarlo e contribuire a mantenere una migliore stabilit\u00e0 della moto e tenuta di strada.\nArchitettura.\nLa forcella telescopica, che \u00e8 montata sulla stragrande maggioranza delle moto omologate per la circolazione stradale, riunisce in s\u00e9 sia la funzione di sterzo che quella di sospensione, sicch\u00e9 l'azione di una irrimediabilmente influenza l'altra. Il concetto sviluppato dall'ingegner Difazio \u00e8 quello di separare completamente la guida dalla sospensione. In questo modo, interazioni indesiderate tra le due funzioni scompaiono. L'assetto della moto non cambia in frenata come succede con una tradizionale forcella. Questa disposizione permette anche di modificare la geometria della moto (interasse, avancorsa), senza per\u00f2 influenzarne il comportamento dinamico. Questa non \u00e8 la prima volta questa tecnica viene utilizzata (esempio ne fu la moto ELF X e le sue derivate), ma fino ad ora non era mai uscito fuori dai circuiti delle competizioni. Con la Tesi, Bimota lo traspone in una moto omologata.\nI due forcelloni sono collegati da un telaio a Omega. Il mozzo della ruota \u00e8 formato da due cuscinetti conici e un asse. Attraverso una serie di aste e rinvii, \u00e8 collegato a un perno di sterzo si trova sul lato sinistro della motocicletta, vincolato al telaio. Un'ulteriore asta di rinvio lo collega ai semimanubri.\nIl telaio \u00e8 ridotto a due piastre laterali che abbracciano il motore e sostengono il serbatoio, il manubrio e il telaietto reggisella e dotate di perni alle estremit\u00e0, a cui vengono connessi i forcelloni, con conseguente risparmio di peso.\nMa tale architettura richiede la costruzione di un grandissimo numero di componenti per realizzare la sospensione anteriore, con relativo aumento dei costi. Questi pezzi devono essere correttamente dimensionati per resistere alle forti sollecitazioni a cui sono sottoposti durante la frenata. Inoltre, l'assemblaggio e la manutenzione della tiranteria di sterzo deve essere effettuato con estrema cura, per ridurre al minimo i giochi tra di essi, deleteri per la precisione di guida. Va tenuto poi in conto che il forcellone anteriore aumenta nettamente il raggio di sterzata, rendendo complicate le manovre di parcheggio, sebbene questo svantaggio sia stato ridotto sulla Tesi 3/D mediante l'adozione di un forcellone realizzato in traliccio di tubi, consentendo l'uso di tubi di piccola sezione dal minore ingombro senza andare a scapito della rigidezza.\nSviluppo.\nI primi studi su quello che diventer\u00e0 la Tesi vengono fatti dagli studenti d'ingegneria Pierluigi Marconi e Roberto Ugolini per la loro tesi di laurea all'Universit\u00e0 di Bologna, ispirandosi al lavoro dell'ingegnere inglese Joe Difazio per la realizzazione di una motocicletta con sterzo e sospensione anteriore svincolati tra loro: questa \u00e8 l'origine del nome \"Tesi\".\nIl prototipo viene presentato al salone di Milano nel 1983. Per il momento il motore \u00e8 preso in prestito da una Honda VF 400 F. Il telaio \u00e8 un guscio in fibra di carbonio collocato sotto al motore e l'estetica \u00e8 futuristica. Per quanto riguarda il sistema di sterzo, viene denominato DCS, cio\u00e8 \"Dive Control System\" e si affida a componenti idraulici.\nUn primo pistone collocato sul lato sinistro della ruota riceve una spinta da un secondo pistone posto al di sotto del manubrio. Quando il pilota gira lo sterzo a destra, il pistone ad esso collegato spinge il fluido all'interno di una prima tubazione verso il pistone della ruota, comprimendolo. Quando il pilota gira il manubrio a sinistra, il pistone dello sterzo spinge il fluido in una seconda tubazione, provocando l'estensione del pistone della ruota.\nL'anno seguente, l'azienda realizza un secondo esemplare per la gara austriaca e quella italiana del Campionato Mondiale Endurance. Il motore deriva dalla Honda VF 750 F, con 90\u00a0CV a 10000 giri/min e la moto viene acquistata dal reparto corse del costruttore giapponese. Il telaio \u00e8 una struttura in lega di alluminio, fibra di carbonio e Kevlar che sostiene il motore. Nel 1985 il telaio assume la forma di due piastre a omega in peraluman 35 che avvolgono il motore dal basso. Lo sterzo \u00e8 ancora idraulico, ma tale scelta tecnica influisce sulla maneggevolezza e la moto risulta inguidabile a qualsiasi velocit\u00e0.\nBisogner\u00e0 attendere il 1987 e la presentazione di un altro prototipo spinto da un motore Yamaha 750 FZ per vedere abbandonato lo sterzo idraulico a favore di un sistema di rinvii meccanici, che rende la moto molto pi\u00f9 facile da guidare. Nel 1988 si decide di usare un motore Ducati per la Tesi, in quanto il suo basamento risulta maggiormente adatto come elemento strutturale della moto. Il risultato \u00e8 un prototipo finale, che si differenzia dalla motocicletta di serie solo per i silenziatori dello scarico.\nUna volta giunti al modello di produzione lo sviluppo del progetto non si ferm\u00f2 e nel 1993 diede vita alla \"Tesi V-due\", spinta da un motore bicilindrico di 500\u00a0cm\u00b3 e concepita per partecipare al Motomondiale 1993, ma la carenza di fondi della piccola azienda riminese e la complessit\u00e0 delle soluzioni tecniche presenti (il forcellone anteriore, il primo motore prodotto interamente alla Casa riminese e l'alimentazione a iniezione) sulla moto non ne permise un'adeguata messa a punto e alla fine la moto non partecip\u00f2 a nessuna gara e l'innovativo motore di questa moto avrebbe poi spinto la 500-Vdue con telaio convenzionale.\nAttualmente i prototipi numero 1, numero 3 e numero 4 sono esposti al \"Museo Nazionale del Motociclo\" a Rimini, mentre i prototipi numero 2 e numero 5 appartengono ad una collezione privata.\nTesi 1/D.\nMeccanica.\nLa prima Bimota Tesi \u00e8 la Tesi 1/D da strada, apparsa al salone di Colonia del 1990, il cui progetto \u00e8 stato affidato a Massimo Tamburini. \u00c8 Spinta da un motore bicilindrico quattro tempi a V di 90\u00b0 (detto anche a L, poich\u00e9 i due cilindri sono posti uno verticalmente e l'altro orizzontalmente) preso dalla Ducati 851, la moto che in quegli anni dominava il Campionato Mondiale Superbike. Dotato di un sistema di iniezione elettronica Weber a doppio iniettore per cilindro, sviluppa 102\u00a0CV a 9500 giri/min.\nMolto sensibile a qualsiasi variazione delle regolazioni dell'assetto, richiede ammortizzatori di elevata qualit\u00e0. La scelta cade su elementi prodotti dall'italiana Marzocchi. L'angolo di sterzo pu\u00f2 variare di 30\u00ba. La frenata \u00e8 affidata a due dischi anteriori da 320\u00a0mm e al disco posteriore da 230\u00a0mm, prodotti dalla Brembo. I cerchi a tre razze in alluminio sono firmati Marchesini.\nUna seconda versione viene mostrata poche settimane dopo la prima. Alla ricerca di maggiori prestazioni, la cilindrata del motore cresce fino a 904\u00a0cm\u00b3, mediante un incremento di quattro millimetri della corsa del pistone. Tale modifica porta ad un aumento della potenza, che sale cos\u00ec a 113\u00a0CV a 8.500\u00a0giri/min e della coppia, ottenuti per\u00f2 ad un regime inferiore rispetto al motore originale, ottenendo cos\u00ec un propulsore pi\u00f9 \"corposo\" che spinge la motocicletta a una velocit\u00e0 massima dichiarata di 250\u00a0km/h, il tutto ad un prezzo di \u20ac 22.810.\nLa produzione totale di tali versioni \u00e8 stata di 127 Tesi 851\u00a0cm\u00b3 e di 20 Tesi 904\u00a0cm\u00b3, quasi tutti con la livrea bianco-rosso con tre strisce verdi alla base della carenatura, mentre un solo esemplare \u00e8 stato realizzato in livrea completamente rossa. Un altro esemplare, usato appositamente per le foto ufficiali, aveva il cupolino verniciato di un colore rosso pi\u00f9 intenso. Secondo le brochure pubblicitarie realizzate all'epoca, queste prime due versioni sono denominate rispettivamente Tesi\u00a01/D\u00a0851 e Tesi\u00a01/D\u00a0906.\nVersioni.\nTesi 1/D SR.\nNel 1991 viene presentata la Tesi\u00a01/D\u00a0SR. Il motore \u00e8 sempre quello della 851 con cilindrata maggiorata. Il peso \u00e8 di 188\u00a0kg a secco e il serbatoio viene ridotto di 4 litri e le sospensioni sono ora fornite dalla \u00d6hlins. Furono prodotti 164 esemplari, venduti a \u20ac 22.946. La livrea della carena \u00e8 diversa: \u00e8 sempre bianco e rosso, ma con linee verdi sulla parte superiore del serbatoio, dietro il sedile e ad entrambi i lati del parafango anteriore.\nTesi 1/D ES.\nIn occasione del salone di Colonia del 1992, per celebrare i 20 anni del marchio riminese, vede la luce la Tesi 1/D ES (\"Edizione Speciale\"). L'estetica \u00e8 pi\u00f9 fluida e arrotondata, disegnata dalla matita di Giorgetto Giugiaro e offre una pi\u00f9 bassa resistenza e una minore tendenza al sollevamento alle alte velocit\u00e0. Il faro trapezoidale, le prese d'aria e i cerchi modulari Akront sono quelli gi\u00e0 utilizzati sulla Furano e sulla YB10 Biposto.\nMeccanicamente la Tesi 1/D ES si distingue dai suoi predecessori grazie a un forcellone anteriore ricavato dal pieno, piuttosto che forgiato e da un ammortizzatore anteriore progettato specificamente per la Tesi dalla \u00d6hlins, che permette di avere una maggiore sensibilit\u00e0 sulla ruota anteriore e sfruttare meglio la frenata, vero punto forte del concetto su cui si basa la Tesi. I doppi iniettori Weber restano al loro posto, ma la centralina elettronica Marelli \u00e8 sostituita da una concepita dalla Bimota in collaborazione con la TDD di Bologna e dotata di un sistema diagnostico integrato nel cruscotto a cristalli liquidi prodotto dalla stessa TDD: tale sistema porta la potenza del motore fino a 117 \u00a0CV, erogati a 9.000 giri/min.\nDella Tesi 1/D ES vengono prodotti solo 50 esemplari, venduti a \u20ac 23.335.\nTesi 1/D EF.\nLa Tesi\u00a01/D\u00a0EF (\"Edizione Finale\") viene esposta al salone di Colonia del 1994. quest'ultima evoluzione \u00e8 infatti una Tesi\u00a01/D\u00a0ES disponibile unicamente in una livrea grigio antracite con strisce arancioni. Prodotta in soli 25 esemplari, di cui il primo consegnato al giornalista Giorgio Sarti (grande collezionista di moto Bimota e autore di un libro di riferimento sulla marca), \u00e8 dotata di una semicarenatura che lascia scoperte le piastre d'alluminio del telaio, lavorate a forma di Omega e la complessa meccanica della sospensione anteriore, con la tiranteria di colore rosso. Il silenziatore di scarico \u00e8 ricoperto in fibra di carbonio. Il prezzo di vendita era \u20ac 25.265.\nGli ultimi esemplari della Tesi\u00a01/D\u00a0ES e della Tesi\u00a01/D\u00a0EF sono dotati di un sistema di regolazione della tensione della catena di trasmissione finale mediante la ruota motrice, mentre i primi esemplari utilizzavano il sistema ad eccentrico delle Tesi\u00a01/D standard e SR.\nTutte le Tesi 1/D portano sul fianco della sella la scritta \u00ab Tesi\u00a01D \u00bb. All'interno della \"D\" \u00e8 inscritto il modello: SR o ES. Sulla Tesi EF, la D contiene le lettere ES. La Tesi\u00a01/D\u00a0906 porta la scritta SR.\nTesi 1/D 400J.\nPer il Giappone fu allestita una serie speciale della Tesi, adattata ai vincoli di omologazione vigenti in quel paese. La moto si chiamava Tesi\u00a01/D\u00a0400J ed era equipaggiata con il motore da 400\u00a0cm\u00b3 della Ducati 400 SS. Il telaio era leggermente diverso, con l'arco dell'omega pi\u00f9 ristretto per raccordarsi meglio col motore pi\u00f9 piccolo. \u00c8 stata prodotta tra il 1992 e il 1993 in 50 esemplari. Era disponibile nei colori rosso, bianco e blu con il monogramma \"Tesi 1D\" ai lati della carenatura e \"400\" sui lati della sella.\nTesi 1/D Folgore Bianca.\nIl preparatore giapponese White House ne allest\u00ec nel 1991 una versione speciale, denominata Tesi\u00a01/D\u00a0Folgore\u00a0Bianca. Queste moto si differenziavano da quelle di serie per la loro specifica carenatura dal disegno molto elaborato. Delle trenta Tesi\u00a01/D\u00a0Folgore\u00a0Bianca realizzate, cinque erano su base Tesi\u00a01/D\u00a0400J, cinque su base Tesi\u00a01/D\u00a0906 e le restanti venti su base de Tesi\u00a01/D\u00a0851. Le prime due potevano avere la livrea decorata su commissione del proprietario, mentre l'ultima aveva una livrea di colore grigio.\nCompetizioni.\nTra il 1991 e il 1993 la Tesi ha partecipato anche ai campionati italiano e mondiale Superbike e al campionato italiano Sport Production. Era spinta da un motore con cilindrata aumentata a 964\u00a0cm\u00b3, grazie all'incremento di tre millimetri della misura dell'alesaggio, che sviluppava 132\u00a0CV a 10.500 giri/min.\nRisultati importanti per questa moto furono le vittoria di classe a Daytona nel 1991 (classe \"Protwins\") e 1992 (classe \"Supertwins\") col pilota-giornalista Alan Cathcart e il terzo posto nel Campionato Italiano Sport Production 1992 (classe \"Oltre 750 cc\") con Bruno Bergamelli.\nL'anno seguente la Bimota porta in pista una Tesi 500 spinta da un motore due tempi bicilindrico a V di 500\u00a0cm\u00b3 che anticipava quello che sarebbe stato montato sulla V-Due. Il sistema di iniezione \u00e8 collegato a una centralina elettronica che calcola la quantit\u00e0 ideale di combustibile sulla base della pressione dell'airbox e delle temperature dell'aria, del liquido di raffreddamento e dei gas di scarico. Il carburante viene iniettato nei cilindri al momento pi\u00f9 opportuno, quando la luce di scarico \u00e8 completamente chiusa. Sviluppa 124\u00a0CV ed \u00e8 installato in un telaio Tesi standard. Il disco posteriore viene ridotto a 210\u00a0mm e i silenziatori di scarico sono in fibra di carbonio.\nLa carenatura \u00e8 dipinta di bianco con strisce rosse e turchese, sui fianchi della sella si trova la scritta \u00abTesi 500\u00bb in bianco, le targhe portanumero gialle sono sul cupolino e sul codone e il parafango anteriore \u00e8 completamente rosso.\nInizialmente era prevista la partecipazione ad alcune gare del motomondiale, ma questa motocicletta disputer\u00e0 solo qualche gara nel campionato italiano. Alla fine del 1992 il regolamento del campionato mondiale viene modificato, imponendo alle scuderie di iscriversi a tutte le gare del campionato per non incorrere in sanzioni, ma l'azienda non \u00e8 in grado di sopportare tali stringenti vincoli finanziari e abbandona il progetto.\nTesi 2/D.\nNel settembre 2002, Ascanio Rodorigo, dopo aver lavorato alla Bimota sulla sostituta della Tesi 1/D, fonda la propria azienda di elaborazioni motociclistiche per le competizioni, la \"ARP\", e decide di produrre la sua versione della Tesi.\nPresenta la sua creatura tre mesi pi\u00f9 tardi in occasione del salone di Padova. Il prototipo \u00e8 soprannominato \"Vyrus\", perch\u00e9, secondo il suo progettista, il suo arrivo sul mercato motociclistico ha lo stesso effetto di quello di un virus informatico che infetti un computer.\nA differenza dei modelli che l'avevano preceduta, la nuova Tesi non ha alcuna carenatura, lasciando completamente a vista il suo telaio a omega in alluminio, il motore e i due bracci oscillanti. Il suo design \u00e8 opera di Sam Matthews.\nMeccanica.\nIl sistema di sterzo viene migliorato. In effetti, sulla prima versione della tesi esso era molto sensibile ai cambi di direzione in quanto le sospensioni erano regolate per privilegiare la stabilit\u00e0 alle alte velocit\u00e0, mentre ora offrono migliore comfort e un pi\u00f9 efficace ammortizzamento.\nLa Vyrus \u00e8 anch'essa spinta da un bicilindrico a V di 90\u00ba di origine Ducati. Se il prototipo utilizzava il motore di una 900 SS, il modello definitivo utilizza quello di una Ducati Monster 1000. Questo motore eroga 85,5\u00a0CV ed \u00e8 alimentato da un sistema di iniezione elettronica a marchio Microtec con corpi farfallati da 45\u00a0mm di diametro.\nL'angolo di sterzo \u00e8 regolabile tra 18\u00ba e 24\u00ba, il che si traduce in un'avancorsa che varia da 80 a 106\u00a0mm. L'interasse \u00e8 di 1365\u00a0mm. Gli ammortizzatori sono di marca FG e sono regolabili in precarico, compressione ed estensione.\nLa frenata \u00e8 assicurata da due dischi anteriori flottanti da 320\u00a0mm e da un disco posteriore fisso da 210\u00a0mm, abbinati a pinze Brembo rispettivamente a quattro e a due pistoncini. Contrariamente alla tendenza attuale delle moto ad alte prestazioni, non \u00e8 previsto l'attacco radiale delle pinze freno.\nIl peso a secco \u00e8 ridotto a 150\u00a0kg. Il serbatoio \u00e8 di soli 16 litri, di cui 3 di riserva. La Vyrus calza pneumatici 120/70x17 davanti e 180/55x17 dietro, montati su cerchi a sei razze in alluminio forgiato.\nDurante il 2006 tra la Vyrus e Bimota fu stipulato un accordo: la prima avrebbe fabbricato le moto, la seconda le avrebbe commercializzate tramite la sua rete di vendita. Il cliente avrebbe avuto quindi la possibilit\u00e0 di scegliere di comprare una Bimota Tesi 2-D per 46.000 \u20ac, oppure permettersi una Vyrus 984 C\u00b3 2V per \u20ac 33.750. La 984 C\u00b3 2V fu battezzata con questo nome perch\u00e9 il prototipo era stato equipaggiato con un motore bicilindrico a V di 984\u00a0cm\u00b3 a due valvole per cilindro, ma poteva anche essere dotata di motore con cilindrata portata a 1100\u00a0cm\u00b3 o 1200\u00a0cm\u00b3 e, in seguito, della sella e del sistema di scarico alto della successiva 985 C\u00b3 4V. La Tesi\u00a02/D venne tolta dal catalogo Bimota nel 2007, dopo 25 esemplari costruiti, per non far concorrenza alla sua erede in casa Bimota, la Tesi 3/D.\nVersioni.\nVyrus 985 C\u00b3 4V.\nNel 2004, la Vyrus adotta il motore della Ducati 999 R, \u00e8 la 985 C\u00b3 4V, che sviluppa 150\u00a0CV. Per poter installare il nuovo motore all'interno delle piastre del telaio, la pompa dell'acqua mossa dal motore viene sostituita da una elettrica e il grosso radiatore frontale dell'acqua viene rimpiazzato da due pi\u00f9 piccoli disposti sotto al motore.\nSe il telaio resta lo stesso, l'interasse aumenta di 10\u00a0mm, lo pneumatico posteriore \u00e8 largo 190 millimetri e il peso passa a 157\u00a0kg e il serbatoio passa a 14,5 litri e lo scarico non \u00e8 pi\u00f9 collocato al di sotto del motore, ma \u00e8 sdoppiato e spostato sotto la sella., mentre la velocit\u00e0 massima dichiarata \u00e8 di 292\u00a0km/h.\nLa 985 C\u00b3 4V era venduta a \u20ac 54.750. \u00c8 stata prodotta in 25 esemplari fino al 2008. La 984 C\u00b3 2V, venduta in 100 esemplari, termina la produzione nel 2009.\nSe la Tesi\u00a02/D era disponibile solo nella livrea bicolore grigia e rossa e con l'equipaggiamento standard, le due versioni della Vyrus potevano essere realizzate assecondando tutti i desideri del cliente. Oltre alla scelta del colore della carrozzeria (monocromatica, bi- o tricolore, fibra di carbonio a vista), ciascun modello della Vyrus poteva essere dotato a richiesta della \"Shift-light\" (un piccolo diodo nella strumentazione che indica la pilota il momento migliore per inserire il rapporto superiore del cambio).\nLa moto poteva poggiare su ruote in magnesio forgiate oppure in fibra di carbonio, mentre per le sospensioni si potevano scegliere, in opzione, elementi prodotti dalla Double System e anche i dischi freno potevano essere a scelte del cliente \"a margherita\" oppure in carbonio. In catalogo anche il cavalletto centrale in alluminio, l'anodizzazione di tutti i componenti, la frizione antisaltellamento, carter motore e copricinghie in fibra di carbonio e il controllo di trazione.\nVyrus 987 C\u00b3 4V.\nIn occasione del salone di Verona 2009, Vyrus ha svelato la 987 C\u00b3 4V, spinta dal motore Ducati 1198 che eroga 184\u00a0CV con una coppia massima di 13.5 kgm a 7.500 giri/min. Il peso \u00e8 di 155\u00a0kg e la velocit\u00e0 massima dichiarata \u00e8 di 310\u00a0km/h. Le sospensioni \u00d6hlins sono state elaborate appositamente per questo modello, mentre le pinze freno anteriori abbandonano il fissaggio laterale per il fissaggio radiale, come la maggior parte delle concorrenti.\nIl primo esemplare \u00e8 stato consegnato a Lorenzo Bertelli, figlio dell'amministratore delegato del gruppo Prada, operante nel settore dei beni di lusso, per un prezzo superiore a \u20ac 85.000 e l'annunciato sviluppo della versione con potenza aumentata a 211CV \u00e8 stata definitivamente abbandonato.\nCompetizioni.\nPer quanto riguarda le competizioni, la squadra inglese \"Alto Performance\" ha schierato una Vyrus nel \"Campionato britannico Thunderbikes\", seppure mossa da un motore di 944\u00a0cm\u00b3 proveniente da una Ducati ST2, durante le stagioni 2008 e 2009. La moto era pilotata da Phil Read jr., figlio del campione omonimo.\nLe parti accessorie vengono ripensate per un uso agonistico mediante l'uso di fibra di carbonio per i cerchi della Dymag e la carenatura della Slipstream Carbon, i dischi freno sono sempre da 320\u00a0mm, ma forniti dalla EBC; il liquido dei freni attraversa tubi freno in treccia kevlar fino alle pinze Brembo con sganci rapidi Staubli, mentre viene adottato un sistema di sgancio rapido delle ruote. Il motore viene elaborato, incrementando la potenza del 20% rispetto alla configurazione di serie fino a raggiungere i 100\u00a0CV mediante l'uso di pistoni ad alto rapporto di compressione e la sostituzione dei radiatori originali con due unit\u00e0 della Docking Engineering.\nI risultati sono convincenti e in continuo miglioramento, tanto che nella seconda stagione il peggior risultato ottenuto (oltre a un ritiro) \u00e8 stato un sesto posto.\nTesi 3/D.\nTecnica.\nAl salone di Milano del 2006 \u00e8 stata presentata la Tesi 3/D, opera di Enrico Borghesan. La principale evoluzione concerne il forcellone anteriore. Ora \u00e8 un traliccio tubolare ancorato su lastre di alluminio.\nIl propulsore viene preso in prestito dalla Ducati\u00a01100\u00a0Multistrada e sviluppa 97\u00a0CV a 8.500 giri/min, alimentato da un sistema di iniezione elettronica della Walbro con corpi farfallati da 45\u00a0mm di diametro. La velocit\u00e0 massima dichiarata dal costruttore \u00e8 220\u00a0km/h.\nSe i dischi freno conservano le stesse dimensioni, le pinze Brembo sono sostituite dalle Grimeca e quelle anteriori adottano l'attacco radiale. L'interasse resta di 1387\u00a0mm.\nI due ammortizzatori, regolabili in precarico, rilascio e compressione, provengono dal catalogo Extreme Tech e consentono una corsa di 115\u00a0mm all'anteriore e 130\u00a0mm al posteriore. L'unit\u00e0 collegata alla sospensione anteriore \u00e8 posta sotto il motore, mentre i suoi predecessori erano posti in posizione centrale davanti al motore sulla 1/D, oppure sul lato sinistro. Il suo funzionamento non \u00e8 pi\u00f9 in compressione ma in estensione e usa il gas al posto dell'olio, per una maggior leggerezza.\nIl sistema di sterzo viene spostato sul lato sinistro della moto e la tiranteria pu\u00f2 essere a scelta in alluminio (rossa) o in fibra di carbonio (nera).\nI cerchi Marvic in alluminio forgiato con trattamento superficiale in oro calzano pneumatici Continental Sport Attack da 125/70x17 davanti e 190/50x17 al posteriore. L'altezza della sella \u00e8 di 800\u00a0mm.\nLa carenatura \u00e8 interamente in fibra di carbonio, i silenziatori di scarico in acciaio inox di forma triangolare vengono spostati sotto la sella. I semimanubri sono regolabili in altezza e profondit\u00e0, il pedale del freno e la leva del cambio sono montati su eccentrici. La moto pu\u00f2 adattarsi alla morfologia di ogni pilota. Gli specchi incorporano le luci di direzione e nel cruscotto \u00e8 inclusa una shift-light.\nVersioni.\nTesi 3/D Concept.\nLa versione di pre-serie, denominata Concept, viene prodotta in 29 esemplari nell'aprile 2007. Sulla piastra destra del telaio viene fissata una targhetta identificativa d'oro con incisa la scritta \"Tesi\u00a03D\u00a0Concept\", seguita dal numero di serie, e venduta a \u20ac 28.900, mentre la versione standard viene mostrata al salone di Milano nel novembre 2007.\nIl motore non subisce evoluzioni, ma la ciclistica viene leggermente modificata. Vengono adoperati pneumatici della misura 120/70 davanti e 180/55 dietro, sempre su cerchi da 17 pollici. il prezzo viene ridotto di \u20ac 600, senza alcuna ragione apparente.\nPer quanto riguarda le colorazioni, le versioni Concept e standard vestono una livrea bicolore bianco perla e rosso, denominata \"Factory\", oppure totalmente nera, con sovrastrutture in fibra di carbonio e denominata \"Carbon Black\". La livrea Factory della versione Concept ha anche filetti dorati a segnare i contorni delle zone di contatto tra il bianco e il rosso e calza cerchi dorati anzich\u00e9 quelli neri della versione standard, cos\u00ec come i forcelloni che sono rossi anzich\u00e9 neri, ma comunque sono disponibili a richiesta colorazioni specifiche: ad esempio, la moto dell'importatore svizzero \u00e8 grigia e nera. In occasione della mostra a Milano delle opere di Federica Varotto, Bimota ha presentato una Tesi 3/D Concept in livrea rosso-nera.\nTesi 3/D Rock Gold.\nPer pubblicizzare una collezione di abiti della boutique di lusso \"DAAD Dantone\", la Bimota lancia la Tesi\u00a03/D\u00a0Rock Gold, un esemplare unico. Il telaio \u00e8 dipinto di nero, mentre i forcelloni, la tiranteria di sterzo e il traliccio tubolare che supporta il manubrio sono dorati, a differenza delle sovrastrutture e dei cerchi, che sono di colore nero opaco. Sullo sterzo vi \u00e8 il marchio dorato \"Tesi\u00a03D\u00a0Rock Gold Daad Dantone Edition\" e sul serbatoio dorato c'\u00e8 scritto \"Bimota for Daad Dantone\". Il bordo della sella \u00e8 tempestato di diamanti.\nTesi 3/D Naked.\nPresentata per il 2010, la Tesi 3/D Naked differisce sostanzialmente dalla versione normale per la diversa posizione di guida imposta dal manubio largo che ha sostituito i precedenti semimanubri. Tale versione nasce dall'esigenza del suo progettista Andrea Acquaviva di modificare la sua moto in seguito a un incidente che gli impediva di assumere la posizione di guida \"caricata in avanti\" imposta dai semimanubri.\nL'adozione di una sella biposto ha imposto la scelta di un diverso impianto di scarico, che non terminasse pi\u00f9 sotto al codino con un doppio terminale, ma bens\u00ec in una posizione intermedia con un terminale singolo sul lato destro. Differente anche il posizionamento del monoammortizzatore anteriore, scelta dettata da modifiche di dettaglio al motore Ducati 1100 DS EVO che non hanno permesso di mantenere la precedente soluzione."}
{"id": "2856566", "revid": "729019", "url": "https://it.wikipedia.org/wiki?curid=2856566", "title": "Massimo Brunello", "text": "Biografia.\nCresciuto nel , con tale club trascorse l'intera carriera da giocatore; al suo attivo due scudetti, nella conquista del primo dei quali ebbe una parte determinante: fu lui, infatti, nella finale disputatasi a Roma, a dare a Graziano Ravanelli, al termine di una lunga fuga, al 79' di gioco la palla con la quale il Rovigo sorpass\u00f2 il e si aggiudic\u00f2 l'incontro; nonostante il realizzatore fosse stato il citato Ravanelli, talora l'episodio viene ricordato tuttora come \u00abla meta di Brunello\u00bb.\nEsord\u00ec in Nazionale il 31 dicembre 1988 a Dublino contro l'; nonostante la sconfitta 15-31 segn\u00f2 lui l'unica meta azzurra; fino al 1990 disput\u00f2 7 incontri, tutti in Coppa FIRA; ne disput\u00f2 un ottavo, e ultimo, nel 1993 contro il , a due anni e mezzo di distanza dal pi\u00f9 recente.\nRitiratosi nel 2000 dopo 257 partite in serie A e 101 mete (e complessivi 541 punti), Brunello intraprese la carriera tecnica, dapprima nelle giovanili del Rovigo, poi come assistente in prima squadra e nel , guidato dal 2004 al 2006 alla promozione dalla serie B all'A2.\nTornato di nuovo al Rovigo nel 2007 come capo allenatore riusc\u00ec a condurre la squadra ai \"playoff\" del Super 10 2008-2009, che il club mancava dal 1998.\nAl termine della stagione fu ingaggiato dalla Federazione Italiana Rugby con l'incarico di responsabile tecnico delle nazionali giovanili e dell'Accademia FIR di Mogliano.\nTornato a Calvisano nel 2015, con la squadra del Bresciano vinse due scudetti nel 2017 e nel 2019 e, dal 2020, \u00e8 tornato in Federazione come allenatore della nazionale Under-20."}
{"id": "2856567", "revid": "1003477", "url": "https://it.wikipedia.org/wiki?curid=2856567", "title": "Louny", "text": "Louny (in tedesco \"Laun\") \u00e8 una citt\u00e0 della Repubblica Ceca, capoluogo del distretto omonimo, nella regione di \u00dast\u00ed nad Labem.\nLe tenniste Karol\u00edna e Krist\u00fdna Pl\u00ed\u0161kov\u00e1 sono nate qua, come anche lo scrittore Jaroslav Hilbert."}
{"id": "2856569", "revid": "838137", "url": "https://it.wikipedia.org/wiki?curid=2856569", "title": "Australian Men's Hardcourt Championships 1996 - Doppio", "text": "Il doppio dell'Australian Men's Hardcourt Championships 1996 \u00e8 stato un torneo di tennis facente parte dell'ATP Tour.\nJim Courier e Pat Rafter erano i detentori del titolo, ma quest'anno non hanno partecipato.\nMark Woodforde e Todd Woodbridge hanno battuto in finale 7\u20135, 7\u20136 Jonas Bj\u00f6rkman e Tommy Ho."}
{"id": "2856571", "revid": "154326", "url": "https://it.wikipedia.org/wiki?curid=2856571", "title": "Teodoro II di Etiopia", "text": ""}
{"id": "2856574", "revid": "610351", "url": "https://it.wikipedia.org/wiki?curid=2856574", "title": "Ptilopsis leucotis", "text": "L'assiolo facciabianca settentrionale (Ptilopsis leucotis ()) \u00e8 un rapace appartenente alla famiglia degli Strigidi.\nDescrizione.\nRaggiunge i 24-25 cm di lunghezza, un peso di circa 200 g ed \u00e8 caratterizzato da pennacchi auricolari insolitamente grandi; il suo piumaggio grigio favorisce il mimetismo con la corteccia degli alberi su cui ama posarsi.\nDistribuzione e habitat.\nLa specie ha un ampio areale subsahariano che si estende tra il deserto del Sahara a nord e la savana alberata sudanese a sud, comprendendo la fascia del Sahel e i territori limitrofi (Mauritania, Gambia, Guinea-Bissau, Senegal, Mali, Guinea, Burkina Faso, Sierra Leone, Liberia, Costa d'Avorio, Ghana, Togo, Benin, Niger, Nigeria, Ciad, Camerun, Repubblica Centrafricana, Repubblica Democratica del Congo, Sudan, Sud Sudan, Uganda, Eritrea, Etiopia, Kenya, Somalia, Gibuti).\nBiologia.\nAl contrario di gufi e civette ha abitudini diurne e non \u00e8 un gran volatore: preferisce infatti razzolare sul terreno in cerca di piccole prede, soprattutto piccoli mammiferi come i roditori.\n, anche utilizzando i nidi dismessi di altre specie, sia di altri rapaci che di turaco o passeriformi.\nCaratteristiche sono le sue tecniche di difesa: \nContrariamente a un gufo comune ha occhi rossi.\nCuriosit\u00e0.\nUn assiolo facciabianca \u00e8 la mascotte del plotone 1211 al centro della serie anime \"Sora no woto\" dove \u00e8 riprodotto come simbolo dell'esercito su tutte le divise delle protagoniste."}
{"id": "2856575", "revid": "287204", "url": "https://it.wikipedia.org/wiki?curid=2856575", "title": "George Tiffin", "text": "Biografia.\nConvivente con Martha Fiennes, George ha tre figli: Titan Nathaniel (), Hero Beauregard () e Mercy Jini Willow ().\n\u00c8 imparentato con gli attori Ralph e Joseph Fiennes, fratelli della compagna.\nIl 16 novembre 2007, \u00e8 stato confermato che il giovane Hero avrebbe recitato accanto allo zio Ralph Fiennes in \"Harry Potter e il principe mezzosangue\", interpretando Lord Voldemort da piccolo. Nel 2008, inoltre, Mercy ha recitato nel film \"La duchessa\" con Keira Knightley, interpretando Georgiana da piccola."}
{"id": "2856577", "revid": "61051", "url": "https://it.wikipedia.org/wiki?curid=2856577", "title": "Assiolo facciabianca di Temminck", "text": ""}
{"id": "2856579", "revid": "1833487", "url": "https://it.wikipedia.org/wiki?curid=2856579", "title": "N\u00e1chod", "text": "N\u00e1chod (in tedesco \"Nachod\") \u00e8 una citt\u00e0 della Repubblica Ceca, capoluogo del distretto omonimo, nella regione di Hradec Kr\u00e1lov\u00e9.\nIl castello.\nL'antica fortezza venne fondata attorno all'anno 1270. A cavallo tra il XVI e il XVII secolo furono condotte profonde trasformazioni in stile rinascimentale e primo barocco. Nel 1634 la propriet\u00e0 del castello pass\u00f2 dai Pernstein al generale Ottavio Piccolomini, che fece giungere a N\u00e1chod preziosi arredi.\nGli interni storici rimandano ancora all'epoca di Ottavio Piccolomini. Si segnala un importante complesso di arazzi e una collezione di nature morte floreali.\nLa cappella del castello fu realizzata dall'architetto Carlo Lurago.\nIl giardino all'italiana del castello conserva l'impostazione del XVII secolo."}
{"id": "2856580", "revid": "287204", "url": "https://it.wikipedia.org/wiki?curid=2856580", "title": "Nachod", "text": ""}
{"id": "2856585", "revid": "599013", "url": "https://it.wikipedia.org/wiki?curid=2856585", "title": "Arnaud Di Pasquale", "text": "Biografia.\nNato a Casablanca, in Marocco, da genitori francesi, Arnaud Di Pasquale nel 1996 ha raggiunto la finale dell'Orange Bowl, concludendo la stagione al No. 5 nella classifica mondiale junior, mentre nel 1997 da junior ha vinto gli US Open.&lt;br&gt;\nProfessionista dal 1998, l'anno successivo si \u00e8 aggiudicato il Torneo di Palermo. Ha disputato la finale degli Open di Romania nel 1998, gli ottavi di finale del Roland Garros nel 1999, ed \u00e8 ricordato soprattutto per la sua medaglia di bronzo alle Olimpiadi di Sydney 2000 nel singolare maschile, dove riusc\u00ec a battere lo svizzero Roger Federer, allora giovanissimo.&lt;br&gt;\nRitiratosi nel 2007, dal 2013 \u00e8 direttore tecnico della nazionale francese."}
{"id": "2856587", "revid": "433784", "url": "https://it.wikipedia.org/wiki?curid=2856587", "title": "Arnaud di Pasquale", "text": ""}
{"id": "2856606", "revid": "1543377", "url": "https://it.wikipedia.org/wiki?curid=2856606", "title": "Implicazioni ambientali della nanotecnologia", "text": "Le implicazioni ambientali in nanotecnologia sono i possibili effetti che l'uso di apparecchiature e materiali nanotecnologici avranno sull'ambiente. Poich\u00e9 la nanotecnologia \u00e8 un settore emergente, vi \u00e8 grande dibattito in merito a quale grado industriale e commerciale i nanomateriali influenzeranno organismi ed ecosistemi.\nLe implicazioni ambientali in nanotecnologia possono essere suddivisi in due aspetti: il potenziale per le innovazioni nanotecnologiche al fine di contribuire a migliorare l'ambiente, e il tipo eventualmente insolito di inquinamento che i materiali nanotecnologici potrebbero causare, se rilasciati nell'ambiente.\nNanoinquinamento.\nIl termine nano-inquinamento \u00e8 genericamente riferito a tutti i rifiuti generati da nanodispositivi o durante il processo di lavorazione di nanomateriali. Questi tipi di rifiuti possono essere molto pericolosi a causa della loro grandezza; possono fluttuare nell'aria e penetrare cos\u00ec facilmente cellule di piante e animali causando effetti sconosciuti. La maggior parte delle nanoparticelle prodotte dall'uomo non appaiono in natura, perci\u00f2 gli organismi viventi non possiedono mezzi appropriati per trattare nano-rifiuti. Sembra che si appresti per la nanotecnologia una grande sfida sul come trattare i suoi nanoinquinanti e suoi nanorifiuti.\nLa valutazione ambientale \u00e8 giustificata in quanto le nanoparticelle presentano insoliti (nuovi) impatti ambientali. Sul nano-inquinamento Scrinis argomenta che non sia attualmente possibile \u201cprevedere o controllare con precisione gli impatti ecologici dovuti al rilascio di questi nano-prodotti nell'ambiente\u201d. Gli Impatti ecotossicologici delle nanoparticelle e il potenziale di bioaccumulo in piante e microrganismi restano in fase di ricerca. La capacit\u00e0 delle nanoparticelle di funzionare come un mezzo di trasporto solleva inoltre preoccupazioni in merito al trasporto di metalli pesanti e altri contaminanti ambientali. Una relazione nel maggio del 2007 pervenuta al Ministero britannico per l'Ambiente, Alimentazione e Affari Rurali (\"UK Department for Environment, Food and Rural Affairs\") sollevava preoccupazioni circa gli effetti tossicologici delle nanoparticelle in relazione sia al pericolo che all'esposizione. La relazione raccomanda una completa analisi tossicologica e test riguardo alle propriet\u00e0 indipendenti degli additivi per carburanti.\nNon esistono dati sufficienti per sapere con certezza se le nanoparticelle potrebbero avere effetti indesiderati sull'ambiente. Due considerazioni sono rilevanti:\n\u00a0\u00a0\u00a01) Le nanoparticelle allo stato libero possono essere rilasciate nell'aria o nell'acqua durante la produzione (o incidenti di produzione) o come sottoprodotto (rifiuto), finendo per accumularsi nel suolo, nell'acqua o nei vegetali.\n\u00a0\u00a0\u00a02) Le nanoparticelle allo \"stato fisso\", essendo parte di una sostanza fabbricata o prodotto, dovranno alla fine essere riciclate o smaltite come rifiuti. Non si sa ancora se certe nanoparticelle costituiscano una classe completamente nuova di inquinanti non-biodegradabili. Nel caso in cui lo siano, non si saprebbe come rimuoverli dall'aria o dall'acqua, perch\u00e9 la maggior parte dei filtri tradizionali non sono adatti a tali mansioni (essendo i loro pori troppo grandi per catturare le nanoparticelle).\nDei 710 milioni di dollari spesi nel 2002 dal governo degli Stati Uniti sulla ricerca in nanotecnologia, solo 500.000 $ vennero spesi per le valutazioni di impatto ambientale. I rischi identificati da Uskokovic (2007) comprendono: nanorobot auto-replicanti in modo aggressivo o attraverso una lenta e crescente supremazia, cancellando l'intera biosfera, destabilizzando inoltre la diversit\u00e0 della biosfera gi\u00e0 in via di estinzione o ampliando il divario esistente tra ricchi e poveri.\nSono state sollevate preoccupazioni riguardo alla tecnologia \"Silver Nano\" utilizzata dalla Samsung in una serie di elettrodomestici come lavatrici e depuratori d'aria.\nLa responsabilit\u00e0 del ciclo di vita.\nNel prendere adeguatamente in considerazione i rischi per la salute creati dalle nanoparticelle di sintesi, deve essere valutato il loro intero ciclo di vita, compresa la loro fabbricazione, lo stoccaggio e la distribuzione, l'applicazione e il potenziale abuso, e lo smaltimento. L'impatto sull'Uomo o sull'ambiente pu\u00f2 variare in base alle diverse fasi del loro ciclo di vita.\nLa relazione della Royal Society ha individuato un rischio riguardante le nanoparticelle e i nanotubi rilasciati durante lo smaltimento, la distruzione e il riciclaggio, e ha raccomandato che \u201ci fabbricanti di prodotti che rientrano sotto le forme estese di responsabilit\u00e0 del produttore, come le procedure pubbliche di regolamentazione di fine-vita (del prodotto), indichino le modalit\u00e0 in cui questi materiali verranno trattati per ridurre al minimo possibile l'esposizione dell'uomo e dell'ambiente\u201d (p.xiii). Onde affrontare le sfide che garantiscano una regolazione del ciclo di vita responsabile, l'\"Institute for Food and Agricultural Standards\" ha proposto che le regolamentazioni per la ricerca e lo sviluppo sulla nanotecnologia dovrebbero essere integrate attraverso norme che riguardano consumatori, lavoratori e ambiente, proponendo inoltre che le ONG e altri gruppi di cittadini giochino un ruolo significativo nello sviluppo di tali norme.\nBenefici ambientali dalla nanotecnologia.\nEnergia.\nLa nanotecnologia potrebbe avere potenzialmente un grande impatto sulla produzione di energia pulita. La ricerca in corso riguarda l'uso di nanomateriali per scopi che includono celle solari pi\u00f9 efficienti, pratiche celle a combustibile ed batterie eco-compatibili. I progetti pi\u00f9 avanzati in nanotecnologia relativi ai settori dell'energia sono: stoccaggio, trasformazione, miglioramenti di fabbricazione riducendo la quantit\u00e0 di materiali e la durata del processo, favorendo il risparmio energetico (tramite un migliore isolamento termico, per esempio), e le fonti di energia rinnovabili potenziate.\nAttualmente le celle solari disponibili sul mercato hanno un rendimento basso del 15-20%. Sono in corso ricerche riguardo alla possibilit\u00e0 di utilizzare nanofili (elettrici) e altri materiali nanostrutturati con la speranza di creare celle solari meno costose e pi\u00f9 efficienti rispetto alle convenzionali celle solari planari al silicio. Si ritiene che questi dispositivi basati sulla nanoelettronica, consentiranno la realizzazione di celle solari pi\u00f9 efficienti, e avrebbero inoltre il grande pregio di soddisfare le esigenze energetiche mondiali.\nUn altro esempio di una forma di energia eco-compatibile \u00e8 l'uso delle celle a combustibile alimentate a idrogeno. Probabilmente il materiale pi\u00f9 importante nanostrutturato nelle celle a combustibile \u00e8 il catalizzatore realizzato con carbonio e supportato da particelle di metallo nobile con un diametro di 1-5\u00a0nm. I materiali adatti per l'immagazzinamento di idrogeno contengono un gran numero di piccoli pori di dimensioni nanometriche.\nLa nanotecnologia pu\u00f2 trovare applicazione anche nella realizzazione di batterie. A causa della densit\u00e0 relativamente bassa di energia delle batterie convenzionali, il tempo di funzionamento \u00e8 limitato e perci\u00f2 si rende necessaria la sostituzione o la ricarica, mentre il numero enorme di pile esaurite rappresenta un vero problema per il loro smaltimento. L'uso di nanomateriali rende possibili batterie con un contenuto energetico superiore o supercapacitori, con un pi\u00f9 alto tasso di ricarica, che potrebbero essere utili per il problema del smaltimento delle batterie.\nFiltrazione dell'acqua e bonifica.\nCi si deve aspettare una forte influenza della nanochimica nel trattamento delle acque reflue, nella depurazione dell'aria e nei dispositivi per l'immagazzinamento di energia.\nMetodi meccanici o chimici possono essere utilizzati come efficaci tecniche di filtraggio. Una classe di tecniche di filtrazione \u00e8 basata sull'uso di membrane con fori di dimensioni adeguate, per mezzo dei quali il liquido vi viene pressato attraverso. Le membrane nanoporose sono adatte per la filtrazione meccanica con pori estremamente piccoli, inferiori ai 10\u00a0nm ( \"nanofiltrazione\") e possono essere composte di nanotubi. La nanofiltrazione \u00e8 principalmente usata per la rimozione di ioni o la separazione di fluidi diversi.\nLe nanoparticelle magnetiche offrono un efficace e affidabile metodo per rimuovere i metalli pesanti contaminanti dalle acque di scarico, facendo uso di tecniche di separazione magnetica. Utilizzando particelle nanometriche aumenta l'efficienza di assorbimento degli inquinanti, con un costo relativamente basso rispetto ai metodi tradizionali di filtrazione e precipitazione.\nAlcune apparecchiature per il trattamento dell'acqua che utilizzano la nanotecnologia sono gi\u00e0 sul mercato, mentre altre sono in fase di sviluppo. Un recente studio ha stabilito che i metodi a basso costo che utilizzano membrane di separazione nanostrutturate si sono dimostrati efficaci nel produrre acqua potabile.\nLe nanoparticelle di ferro hanno anche dimostrato di essere dei potenziali agenti disintossicanti per la pulizia dei contaminanti ambientali sparsi in siti dismessi."}
{"id": "2856609", "revid": "310175", "url": "https://it.wikipedia.org/wiki?curid=2856609", "title": "Usfi", "text": ""}
{"id": "2856615", "revid": "767487", "url": "https://it.wikipedia.org/wiki?curid=2856615", "title": "Aria di Parigi", "text": "Aria di Parigi (\"L'air de Paris\") \u00e8 un film del 1954 diretto da Marcel Carn\u00e9, tratto dal romanzo \"La Choute\" di Jacques Viot.\n\u00c8 stato presentato in concorso alla 19\u00aa Mostra del cinema di Venezia, dove Jean Gabin ha vinto la Coppa Volpi per la migliore interpretazione maschile per questa interpretazione e per quella in \"Grisb\u00ec\" di Jacques Becker.\nTrama.\nVictor Le Garrec \u00e8 un pugile ex campione che vive a Parigi, mentre la moglie Blanche vorrebbe trasferirsi sulla Costa Azzurra.\nNella palestra che dirige incontra il giovane Andr\u00e9 Menard, detto Ded\u00e9, che ha la stoffa per diventare un futuro campione e lo sottopone ad una severa disciplina. Andr\u00e8, grazie a Corinne, trova la forza di volont\u00e0 necessaria per affrontare e vincere un incontro importante. Ma il loro amore ha vita breve.\nAndr\u00e9 si trova ad un bivio: da un lato la carriera sportiva curata da Victor e dall'altro la vita di coppia con Corinne. Sar\u00e0 la ragazza a scegliere di farsi da parte per permettere al pugile di raggiungere gli obiettivi sognati da Victor.\nProduzione.\nLe riprese si svolsero nel marzo-aprile 1954.\nDistribuzione.\nLa prima del film avvenne il 24 settembre 1954, preceduta da una serata di gala a Montecarlo il 15 agosto.\nCritica.\nPer il \"Dizionario Mereghetti\" \u00e8 un film di \u00abonesta mediet\u00e0\u00bb. Il \"Dizionario Morandini\" lo definisce un'\u00abopera minore, logora e stanca, che sostituisce un sentimentalismo rosa al pessimismo nero\u00bb."}
{"id": "2856616", "revid": "1782831", "url": "https://it.wikipedia.org/wiki?curid=2856616", "title": "Discografia di Mondo Marcio", "text": "La discografia di Mondo Marcio, cantautore alternative hip hop italiano, \u00e8 costituita da otto album in studio, otto mixtape, quattro EP, oltre venti singoli e oltre quaranta videoclip, pubblicati tra il 2004 e il 2021."}
{"id": "2856619", "revid": "98077", "url": "https://it.wikipedia.org/wiki?curid=2856619", "title": "Latrocinium Ephesi", "text": ""}
{"id": "2856630", "revid": "124137694", "url": "https://it.wikipedia.org/wiki?curid=2856630", "title": "OpenGL", "text": "OpenGL (Open Graphics Library) \u00e8 una specifica che definisce una API per pi\u00f9 linguaggi e per pi\u00f9 piattaforme per scrivere applicazioni che producono computer grafica 3D. L'interfaccia consiste in circa 250 diverse chiamate di funzione che si possono usare per disegnare complesse scene tridimensionali a partire da semplici primitive. Sviluppato nel 1992 dalla Silicon Graphics Inc., \u00e8 ampiamente usato nell'industria dei videogiochi (nella quale compete con DirectX su Microsoft Windows), per applicazioni di CAD, realt\u00e0 virtuale, e CAE. \u00c8 lo standard de facto per la computer grafica 3D in ambiente Unix.\nSpecifica.\nA livello pi\u00f9 basso OpenGL \u00e8 una specifica, ovvero si tratta semplicemente di un documento che descrive un insieme di funzioni ed il comportamento preciso che queste devono avere. Da questa specifica, i produttori di hardware creano implementazioni, ovvero librerie di funzioni create rispettando quanto riportato sulla specifica OpenGL, facendo uso dell'accelerazione hardware dove possibile. I produttori devono comunque superare dei test specifici per poter fregiare i loro prodotti della qualifica di implementazioni OpenGL.\nEsistono implementazioni efficienti di OpenGL (che sfruttano in modo pi\u00f9 o meno completo le GPU) per Microsoft Windows, Linux, molte piattaforme Unix, PlayStation 3 e macOS. Queste implementazioni vengono normalmente fornite dai costruttori di dispositivi video e si affidano pesantemente sull'hardware fornito. Esistono realizzazioni software che portano OpenGL su piattaforme che non hanno il supporto dei costruttori hardware. La pi\u00f9 nota \u00e8 la libreria \"open source\" \"Mesa\", un'API grafica basata solamente su librerie software che \u00e8 compatibile con OpenGL. Tuttavia, a causa della licenza, pu\u00f2 solo sostenere di essere un'API \"molto simile\".\nLa specifica di OpenGL \u00e8 stata inizialmente supervisionata dall'OpenGL Architecture Review Board (ARB), formatosi nel 1992.\nL'ARB era composto da un gruppo di aziende interessate a creare un'API coerente e ampiamente disponibile.\nI membri fondatori dell'ARB comprendevano aziende del calibro di 3Dlabs, Apple, ATI Technologies, Dell, IBM, Intel, NVIDIA, SGI, Sun Microsystems e Microsoft, che per\u00f2 ha abbandonato il gruppo nel marzo del 2003. Il coinvolgimento di cos\u00ec tante aziende con interessi molto diversificati, ha portato OpenGL a diventare nel tempo una API ad uso generico, con un ampio ventaglio di capacit\u00e0.\nIl controllo di OpenGL \u00e8 passato, ad inizio 2007, al consorzio Khronos Group, nel tentativo di migliorarne il marketing e di rimuovere le barriere tra lo sviluppo di OpenGL e OpenGL ES\nStruttura.\nOpenGL assolve a due compiti fondamentali:\nIl compito di OpenGL \u00e8 quello di ricevere primitive come punti, linee e poligoni, e di convertirli in pixel (\"rasterizing\" o rasterizzazione). Ci\u00f2 \u00e8 realizzato attraverso una pipeline grafica nota come \"OpenGL state machine\". La maggior parte dei comandi OpenGL forniscono primitive alla pipeline grafica o istruiscono la pipeline su come elaborarle. Prima dell'introduzione di OpenGL 2.0, ogni stadio della pipeline realizzava una funzione fissa ed era configurabile solo entro certi limiti, ma dalla versione 2.0 molti stadi sono totalmente programmabili attraverso il linguaggio GLSL.\nOpenGL \u00e8 una API procedurale che opera a basso livello, che richiede al programmatore i passi precisi per disegnare una scena. Questo approccio si pone in contrasto con le API descrittive ad alto livello le quali, operando su struttura dati ad albero (\"scene graph\"), richiedono al programmatore solo una descrizione generica della scena, occupandosi dei dettagli pi\u00f9 complessi del rendering. La natura di OpenGL obbliga quindi i programmatori ad avere una buona conoscenza della pipeline grafica stessa, ma al contempo lascia una certa libert\u00e0 per implementare complessi algoritmi di \"rendering\".\nStoricamente, OpenGL ha esercitato una notevole influenza sullo sviluppo degli acceleratori 3D, promuovendo un livello base di funzionalit\u00e0 che \u00e8 oggi comune nelle schede video destinate al grande pubblico:\nUna delle caratteristiche pi\u00f9 apprezzate in ambito professionale \u00e8 la retrocompatibilit\u00e0 tra le diverse versioni di OpenGL: programmi scritti per la versione 1.0 della libreria devono funzionare senza modifiche su implementazioni che seguono la versione 2.1.\nVersioni.\nRevisioni 1.\nOpenGL 1 \u00e8 un'evoluzione di (ed ha uno stile molto simile a) \"IRIS GL\", l'interfaccia 3D di SGI. Una delle restrizioni di IRIS GL era che forniva accesso solamente alle caratteristiche supportate dall'hardware soggiacente. Se l'hardware grafico non supportava una caratteristica, allora l'applicazione non poteva usarla. OpenGL ha superato questo problema fornendo supporto via software per le caratteristiche non supportate dall'hardware, permettendo alle applicazioni di usare della grafica avanzata su sistemi di potenza relativamente bassa. Il progetto Fahrenheit fu uno sforzo congiunto fra Microsoft, SGI, e Hewlett-Packard con l'obiettivo di unificare le interfacce OpenGL e Direct3D. Inizialmente ha mostrato qualche promessa di portare ordine nel mondo delle API di computer grafica 3D interattiva, ma a causa dei vincoli finanziari in SGI e alla generale carenza di supporto nell'industria, \u00e8 stato poi abbandonato.\nOpenGL 1.0.\nPubblicato nel 1992.\nLa prima specifica di OpenGL fu pubblicata da Mark Segal e Kurt Akeley.\nOpenGL 1.1.\nPubblicato nel gennaio 1997.\nOpenGL 1.1 si prefigge di supportare funzioni texture e formati texture su GPU hardware.\nOpenGL 1.2.\nPubblicato il 16 marzo 1998.\nOpenGL 1.2 si prefigge di supportare funzioni di \"volume textures\", \"packed pixels\", \"normal rescaling\", \"clamped/edge texture sampling\" e \"image processing\".\nOpenGL 1.2.1.\nPubblicato il 14 ottobre 1998.\nOpenGL 1.2.1 \u00e8 una pubblicazione intermedia che aggiunge funzioni di multi-texture, o anche texture units, al rendering pipeline. Ci\u00f2 permette di mescolare textures multiple sulla base di pixel, durante la rasterizzazione.\nOpenGL 1.3.\nPubblicato il 14 agosto 2001.\nOpenGL 1.3 aggiunge il supporto per funzioni di cubemap texture, multi-texturing, multi-sampling, e funzioni di texture unit combine operations (come: add, combine, dot3 e border clamp).\nOpenGL 1.4.\nPubblicato il 24 luglio 2002.\nOpenGL 1.4 introduce il supporto hardware per funzioni di shadowing, fog coordinates, automatic mipmap generation, e funzioni addizionali di texture.\nOpenGL 1.5.\nPubblicato il 29 luglio 2003.\nOpenGL 1.5 aggiunge supporto per: vertex buffer objects (VBOs), occlusion queries, e extended shadowing.\nRevisioni 2.\nLe schede pubblicate con OpenGL 2.0 sono le prime ad offrire shaders programmabili.\nOpenGL 2 \u00e8 stato concepito da 3Dlabs per soddisfare le preoccupazioni che OpenGL fosse stagnante e mancasse di una forte direzione.\n3Dlabs ha proposto alcune grosse aggiunte allo standard, la pi\u00f9 significativa delle quali fu GLSL (da \"OpenGL Shading Language\", cio\u00e8 il linguaggio di shading di OpenGL). Questo consentirebbe ai programmatori di sostituire il codice prefissato di OpenGL per le pipeline di elaborazione dei vertici e dei frammenti con gli shader scritti in un linguaggio simile al C. GLSL era notevole per il fatto di non adeguarsi all'hardware allora disponibile; questo era un ritorno alla tradizione di OpenGL di porsi degli obiettivi ambiziosi e proiettati al futuro per nuovi acceleratori 3D, invece di limitarsi a inseguire lo stato dell'hardware attualmente disponibile.\nLa specifica finale di OpenGL 2.0 comprendeva il supporto a GLSL, ma ometteva molte delle altre caratteristiche originalmente proposte - queste sono state differite a versioni future di OpenGL, sebbene alcune siano gi\u00e0 disponibili come estensioni.\nOpenGL 2.0.\nPubblicato il 7 settembre 2004.\nOpenGL 2.0 aggiunge il supporto per un vero linguaggio assembly, basato sulle GPU, chiamato ARB (perch\u00e9 ideato dal Architecture Review Board), che si prefigge di divenire lo standard per tutte le funzioni di \"vertex and fragment shaders\".\nOpenGL 2.1.\nPubblicato il 2 luglio 2006.\nOpenGL 2.1 introduce un supporto per i \"pixel buffer objects\" (PBOs), sRGB textures (gamma-corrected textures), e per matrici \"non-quadre\", oltre alla revisione 1.20 dello \"Shading Language GLSL\".\nRevisioni 3.\nOpenGL 3.0 aggiunge un meccanismo di semplificazione per le API delle future revisioni.\nOpenGL 3.0.\nPubblicato l'11 luglio 2008.\nOpenGL 3.0 introduce il supporto per funzioni di geometry shader, frame buffer objects, hardware instancing, vertex array objects (VAOs), e sRGB framebuffers (gamma 2.2).\nOpenGL 3.1.\nPubblicato il 28 maggio 2009.\nOpenGL 3.1 aggiunge una serie di features per rendere le API pi\u00f9 convenienti all'uso, oltre ad uno spettro di features orientate alla performance; introduce anche una revisione 1.40 del linguaggio \"OpenGL Shading Language\".\nCon la pubblicazione di OpenGL 3.1 \u00e8 stata introdotta un'estensione di compatibilit\u00e0 che permette agli sviluppatori di accedere alle funzionalit\u00e0 deprecate di OpenGL 1.X/2.X e rimosse in OpenGL 3.1.\nLe funzionalit\u00e0 deprecate e rimosse in core profile includono:\nOpenGL 3.2.\nPubblicato il 3 agosto 2009 ed aggiornato il 7 dicembre 2009.\nOpenGL 3.3.\nPubblicato l'11 marzo 2010.\nQuesta versione ha lo scopo di permettere alle GPU delle generazioni precedenti di usufruire di parte delle funzionalit\u00e0 di OpenGL 4.0. Pensato anche nell'ottica dello sviluppo di OpenGL ES (API dedicata ai dispositivi mobili come quelli basati su Android, webOS e iPhone OS).\nIntroduce la revisione 3.30 del linguaggio OpenGL Shading Language.\nRevisioni 4.\nOpenGL 4.0.\nPubblicato l'11 marzo 2010.\nQuesta versione include il supporto per la tessellation (tassellatura), e la virgola mobile a 64 bit con precisione doppia (per migliorare la qualit\u00e0) per gli shader. Migliora inoltre il supporto per lo standard OpenCL, dedicato al GPGPU, cio\u00e8 la possibilit\u00e0 di sfruttare la GPU per un maggior tipo di utilizzi.\nOpenGL 4.1.\nPubblicato il 26 luglio 2010.\nQuesta versione migliora l'interoperabilit\u00e0 con OpenCL e introduce la compatibilit\u00e0 con OpenGL ES 2.0.\nOpenGL 4.2.\nPubblicato l'8 agosto 2011.\nOpenGL 4.3.\nPubblicato il 6 agosto 2012.\nQuesta versione introduce, tra le altre cose, la versione 4.30 del linguaggio di shading GLSL, il nuovo metodo di compressione delle texture ETC2/EAC, le texture views e la piena compatibilit\u00e0 con OpenGL ES 3.0.\nOpenGL 4.4.\nPubblicato il 22 luglio 2013.\nOpenGL 4.5.\nPubblicato l'11 agosto 2014, viene introdotto il Flush Control che permette maggiori performance in applicazioni multithread, il DSA (Direct State Access) permette il controllo indipendente dei vari oggetti, inoltre viene ottimizzato il motore di rendering WebGL.\nOpenGL 4.6.\nPubblicato il 31 Luglio 2017, oltre a molte estensioni e ottimizzazioni, introduce il supporto a SPIR-V.\nEstensioni.\nLo standard OpenGL permette ai produttori individuali di fornire funzionalit\u00e0 aggiuntive tramite le \"estensioni\" man mano che vengono create nuove tecnologie. Un'estensione viene poi distribuita in due parti: come file di intestazione che contiene i prototipi di funzione dell'estensione, e come \"driver\" del produttore.\nOgni produttore ha un'abbreviazione alfabetica che viene usata nel denominare le loro nuove funzioni e costanti.\nPer esempio, l'abbreviazione di NVIDIA (\"NV\") viene usata nel definire la loro funzione proprietaria codice_1 e la loro costante codice_2.\nPu\u00f2 succedere che pi\u00f9 produttori si accordino per implementare la stessa funzionalit\u00e0 estesa.\nIn tal caso, si usa l'abbreviazione \"EXT\".\nPu\u00f2 anche accadere che l'ARB approvi l'estensione.\nAllora essa diventa nota come una \"estensione standard\", e si usa l'abbreviazione \"ARB\".\nLa prima estensione ARB \u00e8 stata la codice_3.\nAvendo seguito il percorso di promozione per le estensioni ufficiali, la multitexture non \u00e8 pi\u00f9 un'estensione ARB implementata opzionalmente, ma \u00e8 stata integrata nell'API base di OpenGL a partire dalla versione 1.4.\nLe specifiche per quasi tutte le estensioni si trovano nel repository ufficiale delle estensioni.\nVarie librerie sono state costruite sopra OpenGL per fornire funzionalit\u00e0 non disponibili in OpenGL stesso:\nIn particolare, la libreria OpenGL Performer, sviluppata da SGI e disponibile per IRIX, Linux, e varie versioni di Microsoft Windows, si appoggia a OpenGL per abilitare la creazione di applicazioni di simulazione visuale in sistema real-time.\nBinding.\nAl fine di imporre le sue caratteristiche multi-linguaggio e multi-piattaforma, vari binding e port sono stati sviluppati per OpenGL in molti linguaggi. Tra i pi\u00f9 notevoli, la libreria Java 3D pu\u00f2 appoggiarsi su OpenGL per sfruttare l'accelerazione hardware. Molto recentemente, Sun ha pubblicato le versioni beta del sistema JOGL, che fornisce binding ai comandi OpenGL in C, diversamente da Java 3D che non fornisce tale supporto a basso livello. La pagina OpenGL ufficiale elenca vari bindings per i linguaggi Java, Fortran 90, Perl, Pike, Python, Ada, e Visual Basic. I binding sono disponibili anche per C++ e C#.\nFunzionalit\u00e0 ad alto livello.\nOpenGL \u00e8 stato progettato per essere di solo output: fornisce solamente funzioni di rendering. L'API di base non contempla la gestione di finestre, l'audio, la stampa, la tastiera, il mouse, n\u00e9 altri dispositivi di input. Per quanto questo possa sembrare restrittivo, permette al codice di rendering di essere completamente indipendente dal sistema operativo su cui funziona, permettendo lo sviluppo di codice indipendente dalla piattaforma.\nTuttavia, per consentire un'interazione con il sistema ospitante, \u00e8 necessario integrare il software con il sistema a finestre nativo.\nCi\u00f2 viene effettuato tramite le seguenti API aggiuntive:\nIn aggiunta le librerie GLUT e SDL forniscono funzionalit\u00e0 per una gestione elementare delle finestre con OpenGL, in maniera portabile.\nmacOS ha tre API per ottenere il supporto di OpenGL: AGL per Carbon, NSOpenGL per Cocoa e Core OpenGL (CGL) per l'accesso diretto.\nEsempio di codice sorgente.\nDi seguito un semplice programma in C che disegna utilizzando le primitive OpenGL un triangolo. Si noti che questo programma fa uso di funzionalit\u00e0 deprecate a partire da OpenGL 3.0.\n/*************************************************************\n * Per compilare con gcc su Linux: *\n * gcc file.c -lglut *\n * oppure: *\n * gcc file.c -L/usr/X11R6/lib -lglut -lXmu -lGL -lGLU -lXi *\n/* Funzione invocata quando la finestra viene ridimensionata (anche quando viene creata) */\nvoid\nresize (int width, int height)\n glViewport (0, 0, width, height); // Usiamo tutta finestra\n glMatrixMode (GL_PROJECTION); // Seleziona di usare la matrice 'PROJECTION'\n glLoadIdentity (); // Resetta la matrice 'PROJECTION'\n glMatrixMode (GL_MODELVIEW); // Seleziona di usare la matrice 'MODELVIEW'\n glLoadIdentity (); // Resetta la matrice 'MODELVIEW'\n/* Funzione di disegno */\nvoid\ndraw ()\n glClearColor (0.0f, 0.0f, 0.0f, 0.0f); // Sfondo nero\n glClear (GL_COLOR_BUFFER_BIT); // Cancella la scena\n glBegin (GL_TRIANGLES); // Disegna un triangolo\n glColor3f (1.0f, 0.0f, 0.0f); // Impostiamo il colore rosso\n glVertex3f ( 0.0f, 0.5f, 0.0f); // Angolo in alto\n glColor3f (0.0f, 1.0f, 0.0f); // Imposta il colore verde\n glVertex3f (-0.5f, -0.5f, 0.0f); // Angolo basso sinistro\n glColor3f (0.0f, 0.0f, 1.0f); // Imposta il colore blu\n glVertex3f (0.5f, -0.5f, 0.0f); // Angolo basso destro\n glEnd (); // Fine triangolo\n glutSwapBuffers (); // Disegna!\n/* Funzione invocata ogni volta che viene premuto un tasto */\nvoid\nkeyPressed (unsigned char key, int x, int y) \n if (key == 'q') // Se il tasto premuto e` q,\n exit (0); // esce\n/* Main */\nint\nmain (int argc, char **argv) \n glutInit (&amp;argc, argv); // Inizializza la libreria GLUT\n glutInitDisplayMode (GLUT_RGB|GLUT_DOUBLE); // Seleziona il modo di visualizzazione: usa RGB e double buffer\n glutInitWindowSize (640, 480); // Imposta la dimensione della finestra a 640x480\n glutInitWindowPosition (0, 0); // Imposta la posizione dell'angolo alto sinistro della finestra\n glutCreateWindow (\"Esempio uso OpenGL\"); // Crea la finestra\n glutDisplayFunc (draw); // Imposta la funzione di disegno\n glutReshapeFunc (resize); // Imposta la funzione di ridimensionamento\n glutKeyboardFunc (keyPressed); // Imposta la funzione per gli eventi della tastiera\n glutMainLoop (); // Inizio\n return (1);\nIl futuro in Microsoft Windows.\nIl 6 agosto 2005, quelle che in principio erano le intenzioni di Microsoft riguardo al supporto di OpenGL in Windows Vista vennero rivelate in annuncio di notizie su Opengl.org.\nAllora, il futuro di OpenGL come libreria principale per i video giochi sembrava precario. Microsoft aveva preso la decisione di non pubblicare le informazioni necessarie per permettere a terze parti (come NVIDIA, ATI o gli altri grandi costruttori di schede) di sviluppare i driver di sostituzione, non lasciando modo di evitare il calo di velocit\u00e0 del 50%.\nForse proprio a seguito delle pressioni che giungevano dal mondo dell'industria del software e dagli stessi produttori hardware, Microsoft ha in seguito rivisto questa politica e sono oggi disponibili ICD in grado di funzionare senza problemi in unione al sottosistema Aeroglass, senza calo di prestazioni. Si veda a tal proposito la presentazione relativa ad OpenGL su Windows Vista pubblicata da NVIDIA al SIGGRAPH 2006.\nCos\u00ec come per il predecessore Windows XP, anche il CD di installazione di Windows Vista non include alcun ICD (Installable Client Driver), che dovr\u00e0 essere installato a cura dell'utente. In mancanza di un ICD, Vista fornisce comunque funzionalit\u00e0 OpenGL 1.4 senza estensioni, attraverso uno strato di emulazione basato su Direct3D.\nIl futuro di OpenGL in ambito videoludico \u00e8 quindi ora nelle mani dei produttori di videogiochi, i quali non sembrano comunque molto propensi all'utilizzo di questa API, come dimostrerebbe anche una decisione di uno dei suoi pi\u00f9 illustri sostenitori in questo ambito, ovvero John Carmack di id Software. Quest'ultimo ha infatti affermato al QuakeCon 2005 che la sua principale piattaforma di sviluppo sar\u00e0 Xbox 360, che infatti si appoggia a DirectX."}
{"id": "2856635", "revid": "1719392", "url": "https://it.wikipedia.org/wiki?curid=2856635", "title": "Soma (divinit\u00e0)", "text": "Soma \u00e8 il sostantivo maschile sanscrito che indica primariamente il succo ricavato da una pianta oggetto di offerta sacrificale (\"yaj\u00f1a\") nel Vedismo; il termine viene talora usato anche per indicare la stessa pianta da cui veniva estratto il succo sacrificale.\nSoma, sempre nella religione vedica, indica anche la divinit\u00e0 collegata alla bevanda sacrificale e oggetto di tutti i 114 inni del IX libro (\"ma\u1e47\u1e0dala\") del \"\u1e5agveda\". Negli inni pi\u00f9 recenti del \"\u1e5agveda\", il termine indica la luna, luogo ricettacolo di un'altra bevanda sacra propria degli Dei: l\"'am\u1e5bta\".\n\"Soma\", la bevanda sacra della religione vedica.\nNei primi inni del \"\u1e5agveda\" (tra il 2000 e il 1500 a.C. circa), il termine \"soma\" \u00e8 riferito ad una pianta e al suo succo spremuto, che i cantori (\"\u1e5b\u1e63i\") dei \"Veda\" descrivevano come una bevanda che si diceva portasse salute ed immortalit\u00e0.\nLe difficolt\u00e0 di interpretazione del sanscrito vedico e la mancanza nei testi di dettagliate descrizioni della pianta hanno reso difficoltoso l'accertamento della sua reale identit\u00e0 botanica.\nLe descrizioni del \"soma\" riportate nella letteratura religiosa riferiscono che questa pianta cresceva in montagna, e che si trattava una pianta strisciante, semi-arbustiva, con fusti privi di foglie, contenenti un succo lattiginoso acidulo. D'altra parte nella letteratura ci sono evidenze che gi\u00e0 in et\u00e0 vedica la difficolt\u00e0 di reperimento della pianta, probabilmente a seguito di migrazioni, abbia condotto alla ricerca di piante alternative..\nLa descrizione di \"soma\" coinciderebbe con la specie \"Banisteriopsis caapi\" da cui si produce il decotto detto Ayahuasca utilizzato ancora oggi nei riti sciamanici delle popolazioni indigene del Sud America, infatti i suoi effetti allucinogeni aiuterebbero l'individuo a ricollegarsi alla divinit\u00e0.\nSono state proposte anche altre piante contenenti alcaloidi dagli effetti psicotropi quali diverse specie di \"Ephedra\", la \"Cannabis sativa, Amanita muscaria\"\", Psilocybe cubensis\" o la \"ruta siriaca\" (\"Peganum harmala\").\nSecondo alcuni autori il \"soma\" andrebbe invece identificato con alcune specie del genere \"Sarcostemma\", caratterizzate da un fusto carnoso e lattescente (\"S.acidum\", \"S. brevistigma\", \"S. brunonianum\", \"S. intermedium\", \"S. viminale\").\nVi \u00e8 infine chi ha sostenuto che il \"soma\" possa essere identificato con il fungo \"Amanita muscaria\", notoriamente dotato di propriet\u00e0 allucinogene.\nL'indianista olandese Jan C. Heesterman in \"The Broken World of Sacrifice - An Essay in Ancient Indian Ritual\" indica come plausibile l'identificazione del \"soma\" con una variet\u00e0 di efedra come indicato da Harry Falk in una comunicazione alla VII World Conference of Sanskritist tenutasi a Leida nell'agosto 1987. In quella occasione Falk sostenne che il \"soma\" non consisteva in una pianta allucinogena, quanto piuttosto in una droga avente lo scopo di restare svegli durante la festa notturna inerente al sacrificio. Per Heestermann comunque non vi \u00e8 prova di qualsivoglia identificazione della pianta e che tale questione rester\u00e0 insoluta almeno per il prossimo futuro.\nIl rito sacrificale.\nVi sono molte varianti che ineriscono al sacrificio del \"soma\" (\"somayaj\u00f1a\"): la pi\u00f9 caratteristica viene denominata, in sanscrito vedico, \"agni\u1e63\u1e6dom\u00e0\" (Inno ad Agni) per la preghiera invocata nel momento pi\u00f9 importante del rito, ovvero alla dodicesima e ultima spremitura del succo della pianta nel quinto giorno del rito sacrificale che avviene una volta l'anno in primavera.\nL'officiante, unitamente alla consorte, veniva chiuso in una capanna per un periodo di consacrazione al rito denominato \"d\u012bk\u1e63\u0101\". All'interno di questa capanna rimaneva immobile con i pugni serrati avvolto in una pelle di antilope (\"m\u1e5bga\") abbracciato alla moglie, ma senza l'atto sessuale, il tutto a rievocare la vita intrauterina.\nCuriosit\u00e0.\nLa bevanda Soma compare anche nel romanzo fantascientifico di Aldous Huxley \"Il mondo nuovo\" (1932). \u00c8 una droga euforizzante che permette di controllare la popolazione."}
{"id": "2856636", "revid": "767487", "url": "https://it.wikipedia.org/wiki?curid=2856636", "title": "1098 a.C.", "text": ""}
{"id": "2856638", "revid": "640277", "url": "https://it.wikipedia.org/wiki?curid=2856638", "title": "Marea crostale di Io e vulcanesimo", "text": "Io, il satellite pi\u00f9 interno di \"Giove\", \u00e8 un satellite particolare (\u00e8 simile alla \"Luna\") perch\u00e9 \u00e8 interessato da significanti attivit\u00e0 di vulcanismo e da maree crostali.\nSimilitudini e diversit\u00e0 con la Luna.\nIo \u00e8 straordinariamente simile alla Luna per dimensioni, densit\u00e0 e distanza dal corpo attorno a cui orbita. Queste similitudini permettono di apprezzare in modo pi\u00f9 semplice le differenze (rispetto alla \"Luna\") nelle maree crostali di Io, che sappiamo essere di ben 100 metri. Le maree crostali sono deformazioni della crosta del satellite che avvengono ad intervalli di tempo regolari. In particolare i movimenti che interessano la crosta sono un innalzamento ed un abbassamento della stessa.\nInoltre, Io \u00e8 interessato da un vulcanesimo, che nel nostro satellite non avviene.\nTre sono le cause di tali diversit\u00e0:\nVelocit\u00e0 angolare.\nLa velocit\u00e0 angolare di Io \u00e8 molto pi\u00f9 rapida di quella della Luna (203\u00b0/giorno contro 13,18 \u00b0/giorno). Ci\u00f2 \u00e8 dovuto al fatto che Giove ha una massa circa 300 volte maggiore di quella della Terra, quindi, per la terza legge di Keplero, integrata dalla legge di gravitazione universale di Newton, vale la formula:\nformula_1\ndove formula_2 \u00e8 il periodo di rivoluzione, formula_3 \u00e8 la costante di gravitazione universale, formula_4 \u00e8 la massa ed formula_5 la distanza. Dall'equazione si calcola \"T\", che per \"Io\" \u00e8 di 1,769 giorni, mentre per la \"Luna\" \u00e8 di 27,322 giorni. Di conseguenza per percorrere un angolo di 360\u00b0 (un giro completo) devono avere velocit\u00e0 angolari diverse.\nMarea crostale.\nLa marea crostale di Io (spostamenti fino a 100 m di altezza) \u00e8 molto pi\u00f9 intensa di quella della Luna (0,36 m). Ci\u00f2 \u00e8 sempre dovuto alla massa del pianeta attorno al quale i due satelliti orbitano, infatti la forza gravitazionale sprigionata da Giove sul satellite Io \u00e8 molto maggiore di quella della Terra sulla Luna, sempre a causa della sua maggiore massa. Calcolando l'effetto di questa forza gravitazionale sulle maree crostali si pu\u00f2 considerare che la rigidit\u00e0 e la densit\u00e0 di Io e delle Luna sono comparabili. Esse sono, infatti, considerate simili a quelle della crosta Terrestre.\nSi presentano di seguito due tabelle comparative dei parametri di Io e Luna e relativo calcolo della marea crostale (marea solida):\nLa soprastante tabella contiene tutti i dati necessari al calcolo della marea solida, ma, per chiarezza, conviene utilizzare tre passaggi intermedi:\nChe portano, poi, al passaggio finale:\nAnalizzare il moto sincrono (risonanza 1:1 spin-orbita) di \"Io\" \u00e8 necessario per capire una differenza cos\u00ec elevata.\nDopo questi passaggi numerici conviene analizzare questo moto per tentare di capire qualitativamente le ragioni di una cos\u00ec grande dissipazione.\n\u00c8 necessario rifarsi alla prima legge di Keplero, quella delle orbite ellittiche, che afferma che il corpo centrale (in questo caso, Giove) sta in un fuoco dell'ellisse di rivoluzione. Keplero afferma altres\u00ec che dal fuoco vuoto si vede rivoluzionare il satellite con moto circolare uniforme (solo per quanto riguarda la longitudine e non la distanza, sarebbe il vecchio \u201cequante\u201d). Ragioni di Meccanica affermano che il moto di rotazione di un corpo celeste si mantiene con buona approssimazione costante nel tempo (conservazione del momento angolare).\n\u00c8 evidente dunque che il satellite sincrono mostrer\u00e0 la stessa faccia non al pianeta, ma al fuoco vuoto (librazioni in longitudine). Le molecole interessate al bulbo mareale non sono sempre le stesse, ma variano in funzione della longitudine del satellite. Ci\u00f2 crea dissipazione di energia sotto forma di calore.\nEsaminando la figura a lato, un punto della superficie di Io (cerchietto rosso) guarda sempre il fuoco vuoto, mentre il bulbo mareale guarda sempre il fuoco pieno (Giove). Questo \u00e8 il motivo della dissipazione. Questo fenomeno accade sia per \"Io\" che per la \"Luna\".\nPer capire le differenze bisogna procedere con una formulazione matematica del tasso di dissipazione. L'equazione \u00e8 un contributo congiunto della Meccanica Celeste e della Termodinamica. Informazioni da S. J. Peale danno per la costante termica Q un valore pari a 100.\nDa quanto evidenziato in precedenza, in questa formula si vede che, in prima approssimazione, la densit\u00e0, il raggio medio, la rigidit\u00e0 e la costante di dissipazione Q sono identiche per \"Luna\" ed \"Io\". Pertanto si pu\u00f2 riscrivere la formula nel modo seguente:\nSostituendo i relativi valori di moto medio (gradi/giorno) e di eccentricit\u00e0 (numero puro) di Luna ed Io, si scopre che quest'ultimo ha un tasso di dissipazione superiore a quello lunare di qualche ordine di grandezza.\n\u00abPoich\u00e9 si crede che la \"Luna\" sia vicino o addirittura sia al punto di fusione al suo pi\u00f9 profondo interno , sembra probabile che il tasso pi\u00f9 alto di riscaldamento in Io abbia causato la fusione dell'interno di Io.\u00bb\nEccentricit\u00e0 dell'orbita.\nL'orbita di rivoluzione di Io non \u00e8 caratterizzata da una \u201ceccentricit\u00e0 libera\u201d (0,00001) ma da una eccentricit\u00e0 (0,0043) forzata dalle risonanze orbita-orbita di \"Europa\" (2:1) e \"Ganimede\" (4:1), cio\u00e8 dalle interazioni gravitazionali dei due satelliti."}
{"id": "2856640", "revid": "2174803", "url": "https://it.wikipedia.org/wiki?curid=2856640", "title": "Agostino Iacobelli", "text": "Carriera.\nGiocatore.\nGioca in tutte le giovanili del Napoli, fino a vincere il Campionato Primavera 1978-1979. Debutta poi in prima squadra, collezionando complessivamente 12 presenze con la societ\u00e0 partenopea dal 1981 al 1983, per poi passare alla in Serie B, dove resta un anno finito con la retrocessione in Serie C.\nNell'estate 1984 si trasferisce al . Vi rimane per quattro stagioni, conquistando la promozione in Serie B nel campionato 1984/85, a cui segue la retrocessione in Serie C, sfiorando quella in Serie A nella stagione 1987-1988\nL'anno seguente gioca in Serie B con l', con cui retrocede in Serie C1 dopo lo spareggio perso col Brescia. Nella stagione 1989-1990 disputa 5 gare in Serie B con l' prima di passare, ad ottobre, all', squadra con cui disputa 13 partite in Serie A.\nNella stagione 1989-1990 conquista la promozione in Serie A con la , rimanendo ai grigiorossi nell'annata successiva, nella quale gioca 23 partite segnando 2 reti (una contro il ). A fine stagione, con la formazione lombarda retrocede in Serie B.\nInizia la stagione 1992-1993 col in Serie C1, per poi trasferirsi nel mercato autunnale al . Qui disputa 15 gare ed ottiene la sua seconda promozione nella massima serie, la prima nella storia della societ\u00e0 emiliana. Rimane al Piacenza nelle due stagioni successive, collezionando una retrocessione al termine della stagione 1993-1994 e una nuova promozione nella stagione successiva.\nNella stagione 1995-1996 gioca nell', in Serie B, con cui retrocede in Serie C. L'anno dopo gioca con la , fra i cadetti, e conclude la carriera nel 1998 al Tricase, in serie C2.\nIn carriera ha totalizzato 72 presenze e 5 reti in Serie A, 191 presenze e 6 reti in Serie B.\nAllenatore.\nInizia da vice-allenatore di Vincenzo Guerini, suo allenatore a Catanzaro e Reggio Calabria, con , , .\nNella stagione 2002-2003 ha il primo incarico da allenatore: la Berretti dell'. Dopo allena la in Serie C2 e salva la squadra senza play-out. L'anno seguente subentra a marzo alla Vis Pesaro, ultima in classifica; la squadra con Iacobelli resta ultima in classifica e retrocede in Serie C2 alla penultima giornata.\nNella stagione 2005-2006 subentra a novembre all' in Serie C2, dove \u00e8 esonerato dopo 3 mesi.\nDal 2006 al 2009 \u00e8 al Cuoiopelli Cappiano, in Serie C2. Nei primi due anni ottiene due salvezze; nel 2009 arriva la retrocessione dopo i play-out persi col Bellaria.\nA ottobre 2010 diventa allenatore del Real Rimini girone F di Serie D, e a febbraio \u00e8 esonerato.\nNel luglio 2011 siede in Promozione sulla panchina dell'A.S.D. O'Range Chimera Arezzo, squadra dilettantistica nell'orbita dell'.\nIl 25 novembre 2013 \u00e8 ingaggiato sulla panchina del Bellaria Igea Marina al posto di Pasquale Catalano che ha svolto le funzioni di allenatore ad interim. Iacobelli, reduce dalla sconfitta in casa col Mantova (0-4), \u00e8 esonerato il 9 gennaio 2014 dopo 6 sconfitte in altrettante gare di campionato e il penultimo posto in classifica.\nIl 29 luglio 2014 diventa allenatore degli Allievi Nazionali della Fiorentina fino a fine stagione. Nel febbraio 2016 subentra a Rosolino Puccica sulla panchina della Pianese, squadra toscana di Serie D. Nel marzo 2017 si dimette dal ruolo di allenatore della Pianese per divergenze societarie, con la squadra in una posizione tranquilla di campionato, e il 12 giugno successivo viene ufficializzato come nuovo allenatore della . La squadra, ripescata in Serie D e costruita per salvarsi, vive una stagione al di sopra delle aspettative, arrivando addirittura a disputare i playoff a fine campionato.\nNella stagione successiva subentra come allenatore dell'Aglianese, con la squadra terzultima e a soli tre lunghezze dall'ultima piazza. Si salva a fine campionato senza passare dai playout. Nella stagione 2019-2020 viene esonerato dopo 7 partite, 2 vittorie 3 pareggi e 2 sconfitte, con la squadra a met\u00e0 classifica, obiettivo stagionale dichiarato dalla societ\u00e0."}
{"id": "2856644", "revid": "39224", "url": "https://it.wikipedia.org/wiki?curid=2856644", "title": "Tassa di possesso", "text": ""}
{"id": "2856646", "revid": "767487", "url": "https://it.wikipedia.org/wiki?curid=2856646", "title": "Qualit\u00e0 (economia)", "text": "La qualit\u00e0, nell'ambito dell'economia, dell'ingegneria e della produzione, indica una misura delle caratteristiche o delle propriet\u00e0 di una entit\u00e0 (una persona, un prodotto, un processo, un progetto) in confronto a quanto ci si attende da tale entit\u00e0, per un determinato impiego.\nNell'accezione pi\u00f9 usata del termine, ci si riferisce alla qualit\u00e0 di un bene, materiale o immateriale, che viene prodotto per un determinato utilizzo. L'uso che si intende fare del bene in oggetto \u00e8 importante, poich\u00e9 la valutazione della qualit\u00e0 varia a seconda dell'utilizzo. Per esempio, una persona pu\u00f2 essere un ottimo scrittore, ma avere una valutazione molto bassa come atleta. Allo stesso modo, un gruppo di dati pu\u00f2 avere un'alta qualit\u00e0 quando usati come informazione generica, divulgativa, ma una bassa qualit\u00e0 per un utilizzo di alta precisione.\nIl concetto di qualit\u00e0 \u00e8 applicabile in quasi tutti i campi dello scibile, ogni volta che un oggetto, una persona o altro, viene confrontato con le performance attese.\nEvoluzione del concetto di qualit\u00e0.\nCome esposto sopra, nella gestione della qualit\u00e0, la qualit\u00e0 rappresenta il grado di soddisfacimento di requisiti specificati (di un prodotto o di un servizio). Come i requisiti sono determinati dal mercato (consumatori, clienti, utenti) cos\u00ec la misura del grado di soddisfacimento \u00e8 misurato dalla soddisfazione del cliente, chiudendo cos\u00ec il cosiddetto il circolo della qualit\u00e0. Occorre per\u00f2 non confondere tra \"qualit\u00e0\" e \"prestazione\" (nel senso di una scala verso l'eccellenza): prodotti e servizi che hanno grande mercato e i cui requisiti sono \"poco prestazionali\" sono comunque prodotti di alta qualit\u00e0 proprio perch\u00e9 soddisfano (in grande quantit\u00e0) le aspettative ed esigenze richieste. La prestazione elevata (non la qualit\u00e0) ha spesso il prezzo (alto) come caratteristica ricorrente. D'altra parte un prodotto o servizio che risponde alle attese/bisogni o \u00e8 conforme ai requisiti specificati, ma (nella scala dell'eccellenza) \u00e8 di basso livello di prestazione, \u00e8 comunque \"di qualit\u00e0\". Pertanto, prodotto o servizio \"di qualit\u00e0\" \u00e8 una dizione o impropria (perch\u00e9 si confonde con livello prestazionale) o relativa (andrebbero specificati quali sono i requisiti soddisfatti). Bisogna anche considerare che, mentre taluni prodotti/servizi sono facilmente misurabili in termini oggettivi (es. una barra di acciaio), altri presuppongo un significativo tasso di percezione soggettiva da parte del cliente (o consumatore/utilizzatore) (es. un risotto): in questi casi, il concetto di \"qualit\u00e0\" \u00e8 ancor pi\u00f9 relativo e meno assoluto.\nNonostante i presupposti teorici e culturali che hanno contribuito all'attuale accezione di qualit\u00e0, possono farsi risalire alla rivoluzione industriale gli strumenti in grado di aumentare l'efficienza del sistema qualit\u00e0, assumendo un'importanza crescente in tutti i settori solo a partire dal secondo dopoguerra.\nIl rilevante compito di diffusione della cultura della qualit\u00e0 \u00e8 stato assolto dall'Organizzazione Internazionale per le Standardizzazioni ISO che, gi\u00e0 dal 1987, aveva adottato in tema di certificazione di un sistema di qualit\u00e0, le norme conosciute con il nome ISO 29000, aggiornate nel 1994 con il nome ISO 9000, fino alle versioni del 2000, 2008, 2005 e 2015. In ogni versione i requisiti delle norme sono stati modificati, pi\u00f9 o meno sostanzialmente.\nL'ISO 29000:1987 offriva alle aziende soluzioni preconfezionate ritenute fondamentali per incrementare l'efficienza del proprio sistema qualit\u00e0. L'utilizzo delle prescrizioni in essa contenute rappresentava per l'azienda un'occasione per analizzare alcuni aspetti della propria organizzazione. L'ISO 29000 del 1987 proponeva una visione che mirava all'assicurazione della qualit\u00e0 attraverso la prevenzione della non conformit\u00e0.\nNella versione successiva, ISO 9000:1994, il sistema di gestione per la qualit\u00e0 risultava significativamente cambiato rispetto al precedente assumendo, come riferimento centrale, la figura del cliente. Questa figura assume per\u00f2 un'accezione pi\u00f9 ampia. Il termine cliente indica non solo chi usufruir\u00e0 del prodotto finale, il riferimento \u00e8 esteso a tutti i soggetti coinvolti pi\u00f9 o meno direttamente nel processo realizzativo, ossia coloro che nel sistema di lavorazioni o nelle procedure di un'organizzazione, trovandosi nelle varie fasi a valle del processo, pu\u00f2 essere considerato \"cliente interno\" della fase appena superata.\nNelle ultime versioni, ISO 9000:2000 e ISO 9000:2005 a cui corrispondono le ISO 9001:2000 e ISO 9001:2008, l'attenzione della norma si \u00e8 infine spostata sull'efficacia e sul miglioramento continuo dei processi aziendali.\nSi \u00e8 passati da un approccio basato sull'ispezione e sul controllo finale del prodotto, ad un approccio gestionale integrato in cui il coinvolgimento di tutto il personale, la pianificazione, la documentazione dell'attivit\u00e0 e l'atteggiamento volto al miglioramento continuo, diventano i cardini del nuovo modello di gestione. La qualit\u00e0 diventa una vera e propria strategia competitiva parte della missione aziendale, e quindi il fine di un processo produttivo e progettuale.\nIn Italia, il concetto di qualit\u00e0 come miglioramento di processo (in particolare di creazione del valore aziendale) \u00e8 oggetto di studio nel corso di Ingegneria Gestionale che corrisponde a quella che nel resto del mondo viene definita come \"Industrial Engineering\".\nIn breve la qualit\u00e0 si pu\u00f2 suddividere in fasi, partendo dagli anni '20 del 1900:\nDefinizione di Qualit\u00e0.\nIl concetto e la stessa definizione di qualit\u00e0 ha sub\u00ecto grandi evoluzioni nel tempo. Valgono i seguenti riferimenti bibliografici:\nQualit\u00e0 di un prodotto e/o di un servizio.\nLa ISO 9000 nella versione 2000, ha avuto il merito di spostare l'attenzione della qualit\u00e0 dal prodotto/servizio all'insieme dei processi aziendali che contribuiscono alla sua realizzazione. Infatti solo da processi ben gestiti e tenuti sotto controllo nascono buoni prodotti e servizi.\nIl concetto di qualit\u00e0 \u00e8 un concetto generale, ma applicabile a tutte le realt\u00e0 umane, ci\u00f2 che cambia \u00e8 il metro di misurazione, dipendendo esso da due soggetti: chi fornisce il prodotto e chi lo commissiona e/o lo utilizza.\nEcco quindi la necessit\u00e0 di individuare quali sono i soggetti e gli elementi base della qualit\u00e0 di un prodotto/servizio e dei processi relativi.\nPer prodotti/servizi:\nPer i processi relativi:\nPer prodotti, servizi, progetti e processi:\nLa differenza tra prodotto e processo pu\u00f2 essere compresa meglio con un esempio: l'assistenza tecnica di un computer. Ogni intervento sar\u00e0 diverso, in dipendenza del problema da risolvere (contratto). Una storia di 100 interventi di successo, \u00e8 il migliore indicatore perch\u00e9 anche il 101\u00b0 intervento possa riuscire. Tuttavia al cliente non importer\u00e0 molto sapere se gli ultimi 100 interventi hanno avuto successo ma se il suo computer, dopo l'intervento, funzioner\u00e0. In caso di risultato negativo, il cliente percepir\u00e0 una cattiva qualit\u00e0 del servizio ricevuto ed il fornitore capir\u00e0 dove ha sbagliato e ne trarr\u00e0 le conseguenze per migliorare la qualit\u00e0 del suo processo, quindi del servizio reso. L'approccio corretto alla qualit\u00e0, non pu\u00f2 che essere sistemico e non dovrebbe prescindere dal miglioramento continuo, del prodotto, del servizio e degli indicatori dei processi relativi.\nLa catena della qualit\u00e0.\nDire che un prodotto ha un'alta qualit\u00e0 non vuole dire nulla perch\u00e9, come detto prima, la qualit\u00e0 va definita nelle sue caratteristiche, prestazioni, idoneit\u00e0 all'uso e dai processi che ne sono a monte. \u00c8 vero tuttavia che la qualit\u00e0 somiglia ad una catena con anelli di uniforme resistenza, ovvero n\u00e9 pi\u00f9 grossi (maggiori costi), n\u00e9 pi\u00f9 deboli (possibile rottura). Un'altra efficace descrizione della necessaria interazione tra prodotti e processi \u00e8 quella fornita dal Ciclo di Deming (PDCA - Plan, Do, Check, Act).\nQuindi, devono essere tenuti sotto stretta sorveglianza:\nNon \u00e8 indicato esplicitamente alcun punto di controllo, ma in realt\u00e0 ogni processo deve essere monitorato per farlo lavorare al meglio, mentre l'insieme dei processi deve essere coordinato e controllato soprattutto alle interfacce input/output.\nLe richieste del cliente.\nSecondo lo schema della \"qualit\u00e0 alla sorgente\", ogni caratteristica deve essere definita e messa sotto controllo il prima possibile lungo il processo che porta al cliente; \u00e8 allora ovvio che, prima di incominciare a lavorare, bisogna elaborare una strategia organizzativa e definire gli obiettivi, basandosi sulle esigenze dell'utilizzatore finale. Deve essere il punto di partenza di ogni prodotto o servizio: le richieste del cliente, che uso intende fare del prodotto ed anche quali possono essere i desideri impliciti ed inespressi. Questo \u00e8 uno dei passaggi pi\u00f9 importanti e delicati per la gestione di un sistema basato sulla qualit\u00e0: un errore in questo stadio \u00e8 molto difficile da correggere a progettazione avviata ed \u00e8 un disastro scoprire magari durante la vendita, che i presupposti erano errati.\nSpesso l'interpretazione dei dati non \u00e8 semplice: p.es. la richiesta di un \"colore gradevole\" o di un \"servizio migliore\" pu\u00f2 prestarsi a soluzioni diverse. Il costruttore o il professionista dovr\u00e0 elaborare i dati derivanti dalla conoscenza del cliente e del mercato circostante (stakeholders) rapportandoli alle proprie competenze tecniche per interpretare al meglio le evidenze.\nTra i punti da definire: ci sono anche l'uso esplicito per cui il prodotto sar\u00e0 fornito ed anche il costo che l'utilizzatore \u00e8 disposto a pagare: un prodotto altrimenti ottimo ma di costo troppo elevato non avr\u00e0 certo il successo atteso.\nAltro punto cruciale \u00e8 il trasferimento in termini tecnologici di quanto ottenuto: usando le proprie conoscenze, il fornitore/produttore deve tradurre le richieste del Committente nel proprio processo o nei diversi processi coinvolti. Questa fase pu\u00f2 richiedere specifiche, schemi di flusso, procedure/istruzioni che rendano idoneo il prodotto o servizio, ai requisiti del Committente.\nLa progettazione.\nDeve avvenire avendo sempre presente l'obiettivo finale descritto nella fase precedente: uno dei presupposti pi\u00f9 importanti \u00e8 perci\u00f2 la condivisione di tali obiettivi tra tutti i progettisti delle diverse discipline ingegneristiche. Inoltre, devono essere previsti punti di riesame (review) per confrontare le caratteristiche cercate con quelle ottenute, effettuando, se necessario, le dovute correzioni.\nLa verifica dello stato del progetto avviene attraverso il riesame della progettazione, fase a cui partecipano tutti i progettisti.\nL'evoluzione del concetto di qualit\u00e0 ha migliorato questo approccio alla progettazione considerando anche il miglioramento continuo del processo di progettazione ed i relativi indicatori di prestazione chiave (KPI).\nMisura della qualit\u00e0.\nPer essere utile, al pari di ogni grandezza, la qualit\u00e0 relativa ad un prodotto, processo, servizio, persona, deve poter essere misurata. Effettivamente, ci\u00f2 avviene, anche se la \"valutazione della qualit\u00e0\" \u00e8 un processo difficile, poich\u00e9 si basa sulla buona conoscenza delle caratteristiche tecniche.\nLa misura della qualit\u00e0 consiste nel valutare quanto un prodotto \u00e8 lontano da quello ideale: per farlo occorre quindi considerare le caratteristiche richieste dal cliente e costruire un metodo che permetta di misurarle.\nSpesso un determinato prodotto presenta peculiarit\u00e0 tali da rendere altamente improbabile l'individuazione di parametri assoluti e quindi oggettivi che lo qualificano, come ad esempio la qualificazione di un manufatto edilizio.\nIn alcuni casi in cui la qualit\u00e0 non \u00e8 valutabile direttamente, potr\u00e0 essere stabilita a priori una metrica ripetibile di riferimento, talvolta basata su misure soggettive. In altri casi, la valutazione della qualit\u00e0 \u00e8 semplice ed \u00e8 basata su metodi ben definiti (tra i mezzi utili per la misura della qualit\u00e0 di un processo produttivo, ci sono i metodi statistici).\nStatistica nella qualit\u00e0.\nSpesso si confonde l'uso della statistica con il \"fare qualit\u00e0\"; il fatto \u00e8 che la statistica \u00e8 solamente un mezzo per sottoporre a verifica la qualit\u00e0 in alcune fasi del processo: procedimenti statistici differenti sono indispensabili p.es. per controllare una catena produttiva o per misurare la soddisfazione del cliente. Per\u00f2 questi mezzi restano fini a s\u00e9 stessi se non vengono inseriti in un ambiente di gestione della qualit\u00e0 completo.\nPer esempio, un tipo di carta di controllo avvisa quando un processo sta per cominciare a produrre pezzi difettosi; sta per\u00f2 al sistema di qualit\u00e0 registrare l'evento, descrivere la procedura che deve essere attuata per riportare il processo nelle condizioni ottimali, registrare gli effetti dell'azione correttiva, analizzare le cause del problema, effettuare un'azione preventiva per evitare il ripetersi della produzione di pezzi difettosi.\nIn altre parole, la statistica \u00e8 un mezzo sofisticato per mantenere, verificare ed eventualmente migliorare la qualit\u00e0, ma \u00e8 solo uno tra gli altri, altrettanto sofisticati.\nCi\u00f2 premesso, la statistica mette a disposizione procedure di importanza strategica per testare la qualit\u00e0 finale: a partire dalla progettazione degli esperimenti, alle onnipresenti carte di controllo, passando per le correlazioni e regressioni tra variabili e per le misure di eventi dipendenti da una popolazione e molto altro. Come anche indicato nelle normative internazionali, \u00e8 difficile che una gestione corretta della qualit\u00e0 possa esistere senza l'aiuto della statistica, soprattutto in alcune fasi.\nCoinvolgimento nella qualit\u00e0.\nLa suddivisione di responsabilit\u00e0 fra i sotto-processi continua fino al livello individuale. Ogni persona deve sentirsi coinvolta, come parte integrante della gestione della qualit\u00e0; questo pu\u00f2 essere fatto assicurandosi di conoscere i propri compiti e obiettivi, mettendo a punto procedure per controllare il livello di quanto prodotto, chiedendo informazioni quando necessario.Dato che l'individuo diventa importante per la qualit\u00e0, deve essere trattato mediante i dettami della stessa qualit\u00e0; le risorse umane di un produttore diventano anch'esse un processo che contribuisce alla qualit\u00e0 finale. In questo modo, la copertura di qualit\u00e0 \u00e8, appunto, totale.\nMetodi.\nI metodi per gestire la qualit\u00e0 sono molti ed in un approccio sistemico della qualit\u00e0 si applicano tutti. Essi vanno tuttavia differenziati perch\u00e9 differenti sono gli enti aziendali coinvolti e le conoscenze necessarie:\nI metodi sono citati tra le voci correlate."}
{"id": "2856648", "revid": "2130303", "url": "https://it.wikipedia.org/wiki?curid=2856648", "title": "Cattedrale di Santa Maria Assunta (Fano)", "text": "La cattedrale di Santa Maria Assunta (detta anche di Santa Maria Maggiore) \u00e8 il principale luogo di culto di Fano, chiesa madre della diocesi di Fano-Fossombrone-Cagli-Pergola. Nel gennaio 1953 papa Pio XII l'ha elevata alla dignit\u00e0 di basilica minore.\nStoria.\nL'attuale cattedrale venne costruita nel XII secolo in stile romanico, al posto di una chiesa precedente distrutta da un incendio nel 1124, la quale, essendo la principale chiesa fanese, era chiamata \"Santa Maria la maggiore\". La distruzione di questa primitiva chiesa \u00e8 attestata da una lapide, posta all'interno della chiesa, murata sotto l'organo: in essa \u00e8 riferito che, distrutto il vecchio edificio da un incendio, sotto il vescovo Rainaldo (1136-1159) fu edificata la nuova cattedrale per mano di \"mastro Rainerio\"; si presume che l'edificio sia stato consacrato intorno al 1140.\nLa nuova struttura era a tre navate terminanti con tre absidi, con cripta sotto il presbiterio. Nel corso del XVI secolo le due absidi laterali furono trasformate in cappelle, mentre l'abside centrale fu ingrandito; nello stesso periodo \u00e8 stata distrutta la cripta ed abbassata la zona presbiterale. Le cappelle laterali delle navate, costruite in numero di otto nel XIV secolo, furono ridotte a sei nel XX secolo, per l'apertura di due ingressi laterali. Il campanile \u00e8 opera recente, in quanto il precedente fu abbattuto dai tedeschi durante la seconda guerra mondiale. Su di esso sono ubicate 5 campane, fuse dalla De Poli di Vittorio Veneto nel 1965, originariamente elettrificate a slancio e poi modificate a battaglio cadente veloce per aumentare la stabilit\u00e0 del campanile.\nDescrizione.\nArte e architettura.\nLa facciata \u00e8 quella che meglio ha conservato la sua struttura romanica originaria, grazie soprattutto ai lavori di ripristino eseguiti negli anni Venti del XX secolo. Essa \u00e8 tripartita con un profilo \"a capanna\". Nelle due parti esterne sono inserite delle finte loggette. Nella parte centrale \u00e8 un bel portale.\nL'interno \u00e8 a tre navate suddivise da pilastri. Di valore storico-artistico \u00e8 il pulpito, riassemblato nella prima met\u00e0 del secolo scorso utilizzando i vari elementi che, o erano stati murati per successivi riutilizzi, o erano sparsi in episcopio, sempre utilizzati per altri scopi. Esso \u00e8 composto da lastre marmoree con rilievi in stile romanico, che compongono una serie di episodi evangelici della \"Venuta di Cristo\"; solo le colonne sono moderne.\nLateralmente vi sono sei cappelle, tre per parte. Nella navata destra, si incontra dapprima la cappella dedicata a San Paolo; segue quella ove sono i sepolcri dei vescovi diocesani; infine la pi\u00f9 sontuosa \"Cappella Nolfi\", cos\u00ec chiamata perch\u00e9 concessa in patronato alla nobile famiglia fanese dei Nolfi. Allestita agli inizi del XVII secolo in un'esuberante decorazione barocca. Vi sono conservate importanti tele del Domenichino, raffiguranti episodi della \"Vita della Vergine Maria\".\nNella navata di sinistra si incontrano le cappelle del Crocifisso, della Madonna Pellegrina e la cappella del battistero, nella quale fu battezzato, il 4 marzo 1536, Ippolito Aldobrandini, futuro papa Clemente VIII (1592-1605).\nNel transetto sono poste altre due cappelle: a destra, la cappella dei Santi Protettori, dedicata a due santi vescovi fanesi, Orso ed Eusebio, raffigurati da una tela di Ludovico Carracci del 1613; a sinistra, la cappella del Santissimo Sacramento in stile neoclassico, che sub\u00ec diversi interventi nel corso dei secoli, a causa di un terremoto nel 1672, che vi fece crollare sopra parte del campanile, e a causa dei bombardamenti tedeschi dell'ultima guerra.\nNel presbiterio \u00e8 l'altare maggiore, che poggia sul sarcofago di San Fortunato; dietro \u00e8 il coro ligneo del XVIII secolo; sul fondo \u00e8 la tela di Sebastiano Ceccarini (1750), che raffigura \"Maria assunta in cielo\". Ai lati finestre istoriate con le raffigurazioni dei santi vescovi protettori di Fano: Paterniano, Eusebio, Orso e Fortunato.\nOrgano a canne.\nNella testata del braccio destro del transetto, sopra una cantoria appositamente costruita, si trova l'organo a canne Mascioni \"Opus 209\", costruito nel 1909. Lo strumento, che \u00e8 stato restaurato una prima volta nel 1978 e una seconda nel 2000, mantiene tuttora le sue caratteristiche foniche originarie e la trasmissione pneumatica tubolare. Ha due tastiere di 58 note ciascuna ed una pedaliera dritta di 30."}
{"id": "2856651", "revid": "13102", "url": "https://it.wikipedia.org/wiki?curid=2856651", "title": "Concattedrale di Fossombrone", "text": "La chiesa di Sant'Aldebrando \u00e8 il principale luogo di culto cattolico di Fossombrone, e concattedrale della diocesi di Fano-Fossombrone-Cagli-Pergola. L'edificio si trova in piazza Mazzini alla fine di corso Garibaldi.\nStoria e descrizione.\nAnticamente era un'abbazia benedettina, ma fu rifatta quasi totalmente in stile neoclassico da Cosimo Morelli di Imola nel 1776-84 fatta eccezione per il quattrocentesco campanile. \u00c8 caratterizzata da una facciata tripartita da alte paraste che ne allungano la parte centrale.\nL'interno \u00e8 ampio ed ha tre navate; in quella di destra vi \u00e8 il battistero con statua lignea del Cristo Risorto del XVII secolo. Nella stessa navata vi sono due tele: una \"Madonna con Bambino ed i Santi Francesco e Giuseppe\" del Guerrieri; ed una \"Madonna con i Santi Anna e Aldebrando e vista di Fossombrone\" di Claudio Ridolfi. Nella navata di destra si trova l'affresco della \"Madonna della provvidenza\" di Guido Palmerucci risalente al XIV secolo, ed un crocifisso del XVII secolo. Alla fine della navata si trova la \"cappella della Madonna del rosario\" con altare in marmo pregiato e tela del Guerrieri raffigurante la \"Madonna col Bambino e Sant'Anna\", datata al 1627. Di pregio sono i cori in noce dietro l'altare maggiore e nel presbiterio. Sotto l'altare sono custodite le spoglie di sant'Aldebrando. L'abside \u00e8 occupata da una tela del XVIII secolo rappresentante la \"Santissima Trinit\u00e0\". La sagrestia dei canonici, gi\u00e0 abside dell'antica chiesa, custodisce un'anc\u00f3na in pietra delle cesane, opera di Domenico Rosselli datata 1480 e un dossale d'altare, raffigurante la \"Madonna, i santi apostoli Pietro e Paolo, e i santi locali Aldebrando e Biagio\".\nMeridiana.\nCaratteristica dell'edificio \u00e8 la meridiana che si trova nel pavimento della navata di destra, opera di Sempronio Pace del 1780.\nLa meridiana attraversa il pavimento della navata destra. Si tratta di un bellissimo calendario solare dove, ogni giorno a mezzod\u00ec, un raggio di sole indica in quale segno zodiacale ci si trova e l'altitudine del sole stesso sull'orizzonte. La linea sul pavimento termina alla base di una colonna, dove \u00e8 posta questa scritta: INDICA MIHI UBI PASCAS UBI CUBES IN MERIDIE \u2022 CANT. I V.6 LINEA MERIDIANA DALL'UNO ALL'ALTRO TROPICO MDCCLXXX In cui cadendo il raggio del sole indica essere alla met\u00e0 del suo corso.\nLa successiva altezza, e l'ora, che le corrisponde viene dimostrata dai numeri che lo stesso raggio trascorre. Il numero superiore d'uno ad uno nota i gradi, che il sole \u00e8 lontano dal vertice. Quello sul metallo numera le parti centesime del perpendicol . Il numero romano coll'annesso di cinque in cinque mostra l'ora italiana e minuti del mezzo d\u00ec. Segni del zodiaco ascendenti bianchi discendenti gialli."}
{"id": "2856657", "revid": "2130303", "url": "https://it.wikipedia.org/wiki?curid=2856657", "title": "Concattedrale di Cagli", "text": "La basilica concattedrale di Santa Maria Assunta \u00e8 il principale luogo di culto cattolico di Cagli, in provincia di Pesaro e Urbino, concattedrale della diocesi di Fano-Fossombrone-Cagli-Pergola e sede parrocchiale.\nStoria.\nLa cattedrale altomedioevale sorse, secondo le ipotesi pi\u00f9 accreditate, sul colle oggi denominato dei cappuccini, ove era il cuore politico e religioso della citt\u00e0 pentapolitana di Cagli difesa dalle sue torri che dal colle della Banderuola si articolavano sino al sovrastante colle dell'Avenante. Nel 1287 la citt\u00e0 fu in parte distrutta dal fuoco in seguito ad un violento scontro militare tra guelfi e ghibellini; gli abitanti allora, sotto la protezione e con il determinante impulso di papa Niccol\u00f2 IV, la ricostruirono nel sottostante pianoro detto di Sant'Angelo o anche Mercatale, dove \u00e8 tuttora, e dove all'epoca gi\u00e0 sorgevano la chiesa di San Francesco e quella di Sant'Angelo Maggiore insieme al borgo sviluppato a ridosso della consolare Flaminia. I lavori della nuova cattedrale iniziarono nel 1292 e, con il contributo finanziario del Comune, furono portati a compimento nel corso del XIV secolo. Questo edificio fu completamente rifatto a partire dal 1646 e consacrato solennemente il 10 ottobre 1677. I lavori della nuova cattedrale possono dirsi conclusi con le opere eseguite nel 1754 nella Cappella del SS.mo Sacramento.\nIl violento terremoto del 3 giugno 1781, che fece crollare l'alta cupola insieme ad altre porzioni della vasta fabbrica, costrinse ad un importante lavoro di recupero e ricostruzione; la nuova cattedrale (priva del cupolone sostituito dall'attuale catino e con il campanile cimato) fu riaperta al pubblico nel 1792.\nA seguito del terremoto del 1997 la chiesa \u00e8 stata sottoposta a nuovi importanti restauri strutturali insieme ad interventi necessari per legge come il nuovo impianto di riscaldamento sottopavimento ed il nuovo impianto elettrico ed illuminotecnico. La domenica delle Palme del 2004, dopo quasi sette anni, \u00e8 stata riaperta al culto.\nLa concattedrale di Cagli fu elevato alla dignit\u00e0 di basilica minore da papa Giovanni Paolo II nel 1982.\nDescrizione.\nDella struttura medioevale sul lato sinistro \u00e8 il portale gotico che nel 1424 mastro Antonio di Cristoforo da Cagli firma e data, con pittura seicentesca di Lodovico Viviani da Urbino. D'impianto basilicale a tre navate, la chiesa principale di Cagli ebbe a perdere, con il terremoto del 1781, l'alta cupola di Pietro Giacomo Patriarca, che fu sostituita con l'attuale catino. Su disegno del 1790 dell'architetto di corte Giovanni Antinori si realizza anche l'edicola ottagonale in mattoni del campanile. Nella navata laterale destra, dopo il monumento funebre realizzato dal cagliese Francesco Benni (che in Roma lavora al Vittoriano con Sacconi) e la statua in stucco di \"San Pietro\", \u00e8 la \"Morte di Sant'Andrea Avellino\" di Gaetano Lapis datata 1758.\nNella cappella successiva il maestro del Lapis, Sebastiano Conca, nel 1720 aveva eseguito la \"Madonna col Bambino appare a Santa Teresa\". Nel braccio destro del transetto, nell'altare del Comune di Cagli progettato da Gianfrancesco Buonamici da Rimini, \u00e8 posta la grande pala dei \"Santi protettori\" che Luigi Garzi dipinse nel 1704. Sulla cantoria vi \u00e8 l'organo a canne, costruito da Nicola Morettini da Perugia nel 1889, ovvero tre anni dopo aver realizzato quelli della basilica di San Giovanni in Laterano; dispone di 14 registri su due manuali e pedale.\nAl centro dell'abside, dal 1805, entro una raggiera dorata \u00e8 il piccolo frammento d'affresco d'inizio Quattrocento della veneratissima \"Madonna delle Grazie\". Su indicazione di Pio VI (1775-1799) il pittore Fabieni eseguiva a chiaroscuro i \"Quattro Evangelisti\" e nel catino absidale a tempera realizzava gli \"Apostoli al sepolcro della Vergine\". Nei pennacchi del catino della crociera, lo stesso autore, raffigur\u00f2 i massimi protettori di Cagli. Al centro del catino, il ciclo pittorico si conclude con l'\"Assunta\", titolare della chiesa. Nel braccio sinistro del transetto, l'unico altare in polveri di marmo del Duomo del 1791 era anticamente marmoreo, appartenendo ai Medici di Firenze i quali commissionarono nel 1695 la \"Madonna col Bambino, San Pietro e San Giovanni Battista\" ad un Nasini da Siena.\nPer la cappella del Santissimo Sacramento, alla quale si accede dal transetto, l'omonima confraternita fece eseguire a Gaetano Lapis la \"Comunione degli Apostoli\" e la \"Caduta della manna\" che furono spedite da Roma tra il 1754 e il 1756. Tipicamente lapisiana \u00e8 la particolare fulgente cromia. La navata laterale sinistra, giungendo dal transetto, presenta un\"Annunciazione\" della Bottega del Barocci con nel timpano il \"Padre Eterno\", opera giovanile e immatura del Lapis. Nella cappella successiva \u00e8 il frammento d'affresco del Cinquecento dell'\"Immacolata Concezione\" attribuito a Giuliano Persciutti da Fano (ma probabile opera del pittore Dionigi da Cagli) e nel timpano dell'altare \u00e8 il seicentesco \"Padre Eterno\" del cagliese Giambattista Gambarini. Nell'altare successivo la pala seicentesca di \"San Liborio\" \u00e8 di Giulio Cesare Begni da Pesaro.\nInfine nell'Aula Capitolare \u00e8 la seicentesca \"Madonna col Bambino\" attribuita al Sassoferrato, mentre nella prima sagrestia sono, in particolare, un \"San Luigi Gonzaga\" di Sebastiano Conca (1575) e un\"Annunciazione\", opera di Giovan Giacomo Pandolfi (1636)."}
{"id": "2856663", "revid": "701660", "url": "https://it.wikipedia.org/wiki?curid=2856663", "title": "Duomo di Pergola", "text": "La chiesa di Sant'Andrea apostolo \u00e8 il duomo di Pergola, e concattedrale della diocesi di Fano-Fossombrone-Cagli-Pergola.\nStoria e descrizione.\nLa chiesa venne costruita nel 1285 dagli agostiniani, ai quali apparteneva, e dedicata ad Agostino d'Ippona. Quando nel 1819 Pergola fu elevata al rango di Diocesi (con bolla di papa Pio VII del 13 febbraio 1819) ed immediatamente unita all'antica Diocesi di Cagli, gli abitanti pergolesi ottennero che la chiesa collegiata di Sant'Agostino fosse elevata a concattedrale (essendo quella di Cagli \"cattedra plena\"); in questa occasione l'antica chiesa fu completamente rinnovata in stile neoclassico, con contributi economici di papa Gregorio XVI: i lavori di ricostruzione, iniziati nel 1819, furono portati a termine nel 1841.\nIl campanile \u00e8 di stile romanico sino alla cella campanaria. L'interno \u00e8 a tre navate suddivise da pilastri con un profondo presbiterio e la presenza di diversi altari lignei dorati. Al termine della navata destra si trovano la cappella Graziani e quella del Sacramento. La prima, adiacente all'ingresso per la sagrestia, prende il nome dalla famiglia del poeta pergolese Girolamo Graziani noto nel XVII secolo per la composizione del poema \"Il Conquisto di Granata\". L'altare \u00e8 sormontato dalla tela \"Madonna della Ghiara\" di Jean Boulanger, commissionata dal poeta pergolese al pittore francese durante la sua permanenza a Modena, presso la corte degli estensi. Nella stessa cappella \u00e8 custodita la magnifica macchina processionale del XVIII secolo. Nella cappella del Sacramento sono invece custodite una \"Crocifissione\" del napoletano Luca Giordano e l\"'Ultima cena\", di scuola baroccesca, copia del quadro di Federico Barocci, custodito nel duomo di Urbino. Da ammirare inoltre il reliquiario di arte gotica del XV secolo, in rame ed argento, del santo patrono San Secondo, la grandiosa opera lignea, con le statue dei Santi Protettori di Pergola che sovrasta il coro opera dell'eugubino Carlo Calandri, e le due grandi tele, sempre dedicate ai santi protettori, del pittore pergolese Giovan Francesco Ferri. Altra opera di pregio un crocifisso su tavola in passato attribuito prima alla scuola riminese, poi ad uno \"pseudo Guido Palmerucci\". La critica recente ha datato l'opera (250 x 240\u00a0cm), in prossimit\u00e0 del quinto decennio del Trecento assegnandola al pittore Mello da Gubbio. Una copia della tavola \u00e8 stata posizionata sopra l'altare di papa Benedetto XVI alle celebrazioni dell'1 e 2 settembre 2007 dell'Agor\u00e0 dei giovani italiani. \u00c8 stato prescelto per la trasmissione della celebrazione eucaristica in diretta su Rai 1 nei giorni del 3 e 6 gennaio 2010, nell'ambito della trasmissione \"A sua immagine\"."}
{"id": "2856666", "revid": "384895", "url": "https://it.wikipedia.org/wiki?curid=2856666", "title": "Pierre-Paul Riquet", "text": "Biografia.\nPaul Riquet nacque a B\u00e9ziers, Francia. Sin da ragazzo Riquet era interessato soltanto alla matematica e alla scienza.\nAll'et\u00e0 di 19 anni ha sposato Catherine de Milhau. Era \u00abfermier g\u00e9n\u00e9ral\u00bb (col\u00f2no generale) della \u00abLanguedoc-Roussilon\u00bb con la qualifica di appaltatore d'imposte, cio\u00e8 era responsabile della raccolta e dell'amministrazione della gabella in Linguadoca.\nRiquet divenne facoltoso e gli fu concesso dal re di imporre le proprie tasse. Ci\u00f2 gli confer\u00ec una discreta ricchezza, che gli consent\u00ec di eseguire grandi progetti con competenza tecnica.\nIl Canal du Midi.\nRiquet \u00e8 l'ingegnere responsabile della costruzione del canale navigabile dalla lunghezza di 240 km che collega la costa meridionale della Francia alla baia di Biscay, una delle grandi opere ingegneristiche del XVII secolo. La logistica fu talmente immensa e complicata che gli antichi Romani ne discussero il progetto ma non lo realizzarono. Ci\u00f2 nonostante re Luigi XIV fu propenso a realizzare il progetto, principalmente a causa dell'aumento delle spese e del pericolo per il trasporto marittimo delle merci attorno alla Spagna meridionale, dove i pirati erano comuni.\nLa progettazione, il finanziamento e la costruzione del Canal du Midi assorbirono completamente Riquet dal 1665 in poi. Si presentarono numerosi problemi, compreso la navigazione intorno a molte colline e a un sistema per riempire il canale con l'acqua anche durante i mesi estivi. I miglioramenti nell'ingegneria delle chiuse e dighe del canale, e la creazione di un lago artificiale di 6 milioni di metri cubi permisero di risolverli.\nIl canale venne completato nel 1681, un anno dopo la morte di Riquet."}
{"id": "2856671", "revid": "287204", "url": "https://it.wikipedia.org/wiki?curid=2856671", "title": "National Football League 1955", "text": "La stagione NFL 1955 fu la 36\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 26 dicembre 1955 al Memorial Coliseum di Los Angeles, in California e vide la vittoria dei Cleveland Browns sui Los Angeles Rams per 38 a 14. La stagione inizi\u00f2 il 24 settembre 1955 e si concluse con il Pro Bowl 1956 che si tenne il 15 gennaio al Los Angeles Memorial Coliseum.\nStagione regolare.\nLa stagione regolare si svolse in 12 giornate, inizi\u00f2 il 24 settembre e termin\u00f2 il 11 dicembre 1955.\nLa finale.\nLa finale del campionato si disput\u00f2 il 26 dicembre 1955 al Los Angeles Memorial e vide la vittoria dei Cleveland Browns sui Los Angeles Rams per 38 a 14."}
{"id": "2856675", "revid": "287204", "url": "https://it.wikipedia.org/wiki?curid=2856675", "title": "National Football League 1954", "text": "La stagione NFL 1954 fu la 35\u00aa stagione sportiva della National Football League, la massima lega professionistica statunitense di football americano. La finale del campionato si disput\u00f2 il 26 dicembre 1954 al Stadium di Cleveland, in Ohio e vide la vittoria dei Cleveland Browns sui Detroit Lions per 56 a 10. La stagione inizi\u00f2 il 26 settembre 1954 e si concluse con il Pro Bowl 1955 che si tenne il 16 gennaio al Los Angeles Memorial Coliseum.\nStagione regolare.\nLa stagione regolare si svolse in 12 giornate, inizi\u00f2 il 26 settembre e termin\u00f2 il 19 dicembre 1954.\nLa finale.\nLa finale del campionato si disput\u00f2 il 26 dicembre 1954 al Cleveland Stadium e vide la vittoria dei Cleveland Browns sui Detroit Lions per 56 a 10."}
{"id": "2856677", "revid": "287204", "url": "https://it.wikipedia.org/wiki?curid=2856677", "title": "Christoph Sumann", "text": "Biografia.\nCarriera nello sci di fondo.\nAll'inizio della carriera sportiva, Sumann fu un fondista di buon livello. I migliori risultati li ottenne nelle gare sprint: oltre a due quarti posti in Coppa del Mondo, va aggiunto un nono posto ai Mondiali di Lahti 2001. . Ha smesso di competere nel fondo nel dicembre 2001.\nCarriera nel biathlon.\nStagioni 2001-2009.\nA partire dagli anni 2000 pass\u00f2 al biathlon. Dopo una prima stagione (2000-2001) senza particolari acuti (chiuse 58\u00ba in classifica generale), segu\u00ec una stagione in cui Sumann conquist\u00f2 risultati migliori, che gli permisero di chiudere in diciottesima posizione in Coppa. Nel dicembre 2001 vinse la staffetta maschile di Pokljuka e, il 21, conquist\u00f2 il primo successo individuale nella sprint di Osrblie.\nIl primo successo importante della carriera lo ottenne nella gara a partenza in linea ai Mondiali del 2009 a Pyeongchang, dove vinse la medaglia d'argento. In Coppa del Mondo : arriv\u00f2 soltanto in due occasioni nei primi dieci e conquist\u00f2 di nuovo il podio a Ruhpolding nel gennaio 2007. Il 20 gennaio, ancora a Pokljuka, ottenne la seconda vittoria in Coppa nell'insegumento. Il giorno successivo vinse anche la partenza in linea.\nStagioni 2010-2014.\nIn Coppa del Mondo, nella stagione 2009-2010 vinse l'individuale di Pokljuka ed entr\u00f2 nel ristretto gruppo di biathleti ad aver vinto una gara di Coppa del Mondo in ogni disciplina (), che gli permise inoltre di gareggiare con il pettorale giallo di leader della classifica generale.\nAi XXI Giochi olimpici invernali di vinse l'argento nell'inseguimento dietro allo svedese Bj\u00f6rn Ferry. Nella gara sprint arriv\u00f2 dodicesimo, nella partenza in linea quarto. Nella staffetta conquist\u00f2 un altro argento (in squadra con Simon Eder, Dominik Landertinger e Daniel Mesotitsch).\nAi XXII Giochi olimpici invernali di vinse la medaglia di bronzo nella staffetta e si classific\u00f2 24\u00b0 nell'individuale, 20\u00b0 nella sprint, 12\u00b0 nell'inseguimento e 27\u00b0 nella partenza in linea. Annunci\u00f2 il ritiro al termine di quella stessa stagione 2014.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale\nPU = inseguimento\nMS = partenza in linea\nRL = staffetta"}
{"id": "2856679", "revid": "287204", "url": "https://it.wikipedia.org/wiki?curid=2856679", "title": "Nitti", "text": ""}
{"id": "2856682", "revid": "1214201", "url": "https://it.wikipedia.org/wiki?curid=2856682", "title": "Thomas Rogne", "text": "Biografia.\n\u00c8 sposato con la calciatrice norvegese Ada Hegerberg.\nCaratteristiche tecniche.\n\u00c8 un difensore centrale di \"vecchio stampo\", un poco lento ma dotato di un'ottima lettura difensiva e di una buona capacit\u00e0 di copertura che lo rende difficile da superare nell'uno contro uno. Grazie alla sua altezza, inoltre, risulta spesso pericoloso in occasione dei calci piazzati. Molto bravo in fase di marcature, pecca maggiormente in quella di costruzione.\nA causa dei numerosi infortuni subiti, la sua carriera \u00e8 stata carraterizzata da lunghi stop che ne hanno compromesso il pieno sviluppo, nonostante abbia comunque fatto parte della nazionale del suo paese e debuttato in manifestazioni importanti quali la Champions League o l'Europa League.\nCarriera.\nClub.\nStab\u00e6k.\nRogne debutt\u00f2 nella prima squadra dello Stab\u00e6k il 20 maggio 2007: subentr\u00f2 ad Alanzinho nel successo per nove a uno sull'\u00c5ssiden, in un match valido per l'edizione stagionale della Coppa di Norvegia. Per esordire nell'Eliteserien dovette attendere il 16 settembre dello stesso anno, quando subentr\u00f2 a Morten Skj\u00f8nsberg nel cinque a uno inflitto all'Odd Grenland.\nDurante un'amichevole in previsione del campionato 2008, disputata a La Manga del Mar Menor contro il , si infortun\u00f2 al legamento crociato anteriore e dovette saltare l'intera stagione, culminata con il successo dello Stab\u00e6k nell'Eliteserien.\nRientr\u00f2 in gare ufficiali l'8 marzo 2009, in occasione della Superfinalen contro il V\u00e5lerenga: sostitu\u00ec nel corso del secondo tempo Christian Keller. Il 25 luglio segn\u00f2 il primo gol nella massima divisione norvegese, nel pareggio per due a due sul campo dello Start. Quattro giorni dopo, gioc\u00f2 il primo match della sua carriera nella Champions League, seppure nei turni preliminari: fu infatti titolare nella sconfitta per tre a uno in casa del Copenaghen.\nCeltic.\nRogne firm\u00f2 per il Celtic il 20 gennaio 2010, legandosi al club scozzese con un contratto dalla durata di tre anni e mezzo. Debutt\u00f2 nella Scottish Premier League il 10 febbraio, sostituendo Glenn Loovens in una vittoria casalinga per due a zero contro gli Hearts. Il primo incontro da titolare, invece, lo disput\u00f2 il 20 febbraio: la gara fu vinta dal Celtic sul Dundee United per uno a zero ed il difensore gioc\u00f2 una buona partita, impressionando favorevolmente l'allenatore Tony Mowbray. Offr\u00ec un'altra prestazione positiva nell'Old Firm contro i Rangers, nonostante dovette lasciare il campo a Darren O\u2019Dea per via di un infortunio al bicipite femorale. Torn\u00f2 in campo due mesi dopo, contro il Dundee United, ma dovette abbandonare nuovamente il terreno da gioco per infortunio.\nRogne gioc\u00f2 il primo incontro ufficiale della stagione seguente nel tre a zero inflitto al St. Johnstone. Nell'incontro seguente, contro l'Aberdeen, il norvegese fu espulso per un fallo su una chiara occasione da gol. Nonostante questo, il Celtic vinse l'incontro per nove a zero e segn\u00f2 un record nella storia del campionato scozzese. Segn\u00f2 la prima rete per il club il 21 dicembre, nell'uno a uno contro il Kilmarnock. La prestazione di Rogne nel derby di inizio 2011 contro i Rangers fu molto apprezzata: il Celtic vinse il match ad Ibrox Stadium per due a zero. Segn\u00f2 il secondo gol per la squadra in data 29 gennaio, nella semifinale di Scottish League Cup 2010-2011 contro l'Aberdeen. Contribu\u00ec al successo finale nel campionato 2011-2012.\nWigan.\nIl 1\u00ba luglio 2013, firm\u00f2 un contratto triennale con il Wigan. Rescisse consensualmente il contratto che lo legava al club in data 10 marzo 2015.\nIFK G\u00f6teborg.\nIl 15 marzo 2015 firm\u00f2 ufficialmente per gli svedesi dell'IFK G\u00f6teborg. Il 30 agosto dello stesso anno, nel corso della partita poi vinta sul Gefle, si lesiona il legamento crociato ed \u00e8 costretto a sottoporsi ad un intervento che lo tiene a lungo lontano dai campi.\nLech Pozna\u0144.\nIl 1\u00ba agosto 2017, Rogne \u00e8 stato ufficialmente ingaggiato dal Lech Pozna\u0144, a cui si \u00e8 legato con un contratto quadriennale valido a partire dal gennaio seguente.\nNazionale.\nRogne debutt\u00f2 per la il 9 settembre 2009, schierato titolare nella sconfitta per uno a zero contro la . Il match era valido per le qualificazioni al campionato europeo Under-21 2011.\nA marzo 2011, ricevette la prima convocazione per la Nazionale maggiore, per la sfida contro la . Non scese per\u00f2 in campo. Il 7 maggio 2013, fu incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, il suo nome comparve tra i 23 calciatori scelti per la manifestazione. La selezione norvegese super\u00f2 la fase a gironi, per poi venire eliminata dalla in semifinale. In base al regolamento, la Norvegia ricevette la medaglia di bronzo in ex aequo con l'Olanda Under-21, altra semifinalista battuta.\nStatistiche.\nPresenze e reti nei club.\n\"Statistiche aggiornate al 1 dicembre 2021.\""}
{"id": "2856685", "revid": "1543377", "url": "https://it.wikipedia.org/wiki?curid=2856685", "title": "Sh2-1", "text": "Sh2-1 \u00e8 una nebulosa a emissione e a riflessione visibile nella costellazione dello Scorpione.\nSi osserva nella parte nordoccidentale della costellazione, associato al gruppo di stelle che costituiscono la \"testa\" dello Scorpione; invisibile con piccoli strumenti amatoriali, diventa facilmente visibile nelle foto a lunga posa che riprendono il campo stellare attorno alla stella , una delle pi\u00f9 meridionali del gruppo. La sua posizione nell'emisfero australe fa s\u00ec che dalle latitudini boreali appaia relativamente poco alta sull'orizzonte meridionale, ad eccezione della fascia tropicale. Il periodo pi\u00f9 indicato per la sua osservazione nel cielo della sera ricade fra maggio e settembre.\nSh2-1 \u00e8 una grande nebulosa che riflette la radiazione azzurra della sua stella eccitatrice, ; questa stella produce anche un fronte di ionizzazione che fa brillare la nube anche in maniera autonoma. La nube mostra un aspetto allungato e filamentoso ed \u00e8 parte di ci\u00f2 che resta della grande nube molecolare da cui si \u00e8 formata l'associazione di Antares (Sco\u00a0OB2), una brillante associazione OB comprendente le stelle azzurre situate a nord dello Scorpione, facente a sua volta parte della grande Associazione Scorpius-Centaurus, l'associazione \u00a0OB pi\u00f9 vicina al sistema solare. La parte pi\u00f9 a contatto con la stella, di aspetto uniforme, \u00e8 nota come vdB 99. La massa di idrogeno molecolare contenuta in Sh2-1 \u00e8 pari a circa 50\u00a0M\u2299, mentre la distanza, coerentemente con quella media dell'associazione Sco\u00a0OB2, \u00e8 stimata attorno ai 200\u00a0parsec (circa 650 anni luce)."}
{"id": "2856687", "revid": "84184", "url": "https://it.wikipedia.org/wiki?curid=2856687", "title": "Angrisano", "text": ""}
{"id": "2856689", "revid": "183483", "url": "https://it.wikipedia.org/wiki?curid=2856689", "title": "VdB 99", "text": ""}
{"id": "2856692", "revid": "93556", "url": "https://it.wikipedia.org/wiki?curid=2856692", "title": "Mare interno di Seto", "text": "Il \u00e8 il braccio di mare che separa le isole di Honsh\u016b, Shikoku e Ky\u016bsh\u016b, tre delle quattro principali isole del Giappone. \u00c8 utilizzato come via d'acqua di importanza internazionale che unisce l'oceano Pacifico ed il Mar del Giappone.\nLe regioni che si affacciano sul mare interno di Seto sono conosciute per la mitezza del clima e per i livelli relativamente bassi di pioggia.\nNel mare interno di Seto sono presenti numerose isole, tra cui Aoshima (conosciuta come \"Isola dei gatti\"), Awaji, Naoshima, Sh\u014ddoshima, Su\u014d-\u014cshima, le isole Geiyo e le isole Shiwaku."}
{"id": "2856696", "revid": "154893", "url": "https://it.wikipedia.org/wiki?curid=2856696", "title": "Fase di quadratura", "text": ""}
{"id": "2856697", "revid": "729019", "url": "https://it.wikipedia.org/wiki?curid=2856697", "title": "Centrale nucleare di Temel\u00edn", "text": "La centrale nucleare di Temel\u00edn \u00e8 una centrale nucleare della Repubblica Ceca situata presso la localit\u00e0 di Temel\u00edn. La centrale \u00e8 attualmente il pi\u00f9 potente impianto dello stato, avendo due reattori VVER1000 da 1923 MW complessivi.\nEspansione dell'impianto.\n\u00c8 in fase di proposta l'espansione del sito con l'aggiunta di due nuovi reattori, che erano in previsione negli originari programmi di sviluppo della centrale ma sono poi stati accantonati a causa del crollo dell'Unione Sovietica. Si presume di installare una potenza complessiva prevista fino a 3200 MW, le consultazioni per decidere il tipo di reattore da utilizzare sono attualmente in corso.\nLa gara d'appalto \u00e8 stata lanciata nell'agosto 2009, le uniche condizioni per l'impianto sono che sia un reattore di III gen di tipologia PWR. Alla scadenza delle domande di appalto fonti non ufficiali dicono che i reattori proposti sono l'AP1000 nippo-americano, il VVER1200 russo ed l'EPR francese. I colloqui inizieranno a maggio 2010 e le offerte saranno fatte in autunno e la decisione definitiva per il reattore scelto nel 2012. L'utility ceca prospetta di completare l'iter amministrativo in 7-8 anni e di avere le unit\u00e0 3 e 4 di Temel\u00edn in 15 anni.\nTeleriscaldamento.\nL'impianto supplisce al calore di teleriscaldamento ad una piccola cittadina a 5\u00a0km di distanza, sono al vaglio dei programmi di espansione verso \u010cesk\u00e9 Bud\u011bjovice"}
{"id": "2856702", "revid": "287204", "url": "https://it.wikipedia.org/wiki?curid=2856702", "title": "Temelin", "text": ""}
{"id": "2856703", "revid": "154893", "url": "https://it.wikipedia.org/wiki?curid=2856703", "title": "Dicotomia (astrologia)", "text": ""}
{"id": "2856705", "revid": "154893", "url": "https://it.wikipedia.org/wiki?curid=2856705", "title": "Distanza Terra-Sole", "text": ""}
{"id": "2856707", "revid": "1305772", "url": "https://it.wikipedia.org/wiki?curid=2856707", "title": "Dicotomia (disambigua)", "text": ""}
{"id": "2856709", "revid": "767487", "url": "https://it.wikipedia.org/wiki?curid=2856709", "title": "Tetju\u0161i", "text": "Tetju\u0161i, , in tataro T\u0259te\u015f, \u0422\u04d9\u0442\u0435\u0448, \u00e8 una citt\u00e0 della Russia che si trova nella Repubblica autonoma del Tatarstan. Fondata nel XVI secolo sulle rive del Volga, ottenne lo status di citt\u00e0 nel 1781 ed \u00e8 capoluogo del Tetju\u0161skij rajon.\nLa cittadina, che si trova a 180 chilometri da Kazan' e a 90 da Ul'janovsk, nel 1979 aveva 10.200 abitanti, nel 1989 10.487, nel 2002 11.931 e 11.300 nel 2009.\nQua nacque la rivoluzionaria Vera Nikolaevna Figner. "}
{"id": "2856710", "revid": "30745059", "url": "https://it.wikipedia.org/wiki?curid=2856710", "title": "Ulianovsk", "text": ""}
{"id": "2856711", "revid": "838137", "url": "https://it.wikipedia.org/wiki?curid=2856711", "title": "Link Capacity Adjustment Scheme", "text": "Il Link Capacity Adjustment Scheme (schema di aggiustamento della capacit\u00e0 del link, abbreviato in LCAS) \u00e8 un meccanismo utilizzato per il controllo dinamico della banda negli schemi trasmissivi basati su concatenazione virtuale. \nIl meccanismo si basa su un protocollo definito dall'ITU-T nella normativa G.7042 e consente di ampliare o diminuire il numero dei membri di una concatenazione virtuale anche durante il trasporto del traffico senza causarne l'interruzione.\nIl protocollo prevede una serie di messaggi di controllo che consentono di negoziare e attuare, alle estremit\u00e0 del circuito concatenato, l'uso del protocollo stesso, l'aggiunta o rimozione di membri (allargamento/riduzione della banda), l'esclusione temporanea di uno o pi\u00f9 membri per guasto con la redistribuzione del traffico tra i membri superstiti.\nIn base alla normativa, il protocollo si applica a tutte le tecnologie di trasmissione che consentono schemi di concatenazione virtuale, in particolare SDH/SONET."}
{"id": "2856712", "revid": "1546219", "url": "https://it.wikipedia.org/wiki?curid=2856712", "title": "Ruh (religione)", "text": "Ruh (\u0631\u0648\u062d) \u00e8 un termine arabo che significa spirito. \u00c8 il terzo dei sei centri sottili Lataif-e-sitta.\nTredici fasi del Ruh placato.\nPer raggiungere Tajalliy-e-Ruh, il fedele deve raggiungere le seguenti tredici fasi."}
{"id": "2856716", "revid": "367445", "url": "https://it.wikipedia.org/wiki?curid=2856716", "title": "LCAS", "text": ""}
{"id": "2856718", "revid": "834", "url": "https://it.wikipedia.org/wiki?curid=2856718", "title": "Lamont Jordan", "text": ""}
{"id": "2856724", "revid": "30745240", "url": "https://it.wikipedia.org/wiki?curid=2856724", "title": "Distretto di Odincovo", "text": ""}
{"id": "2856725", "revid": "287204", "url": "https://it.wikipedia.org/wiki?curid=2856725", "title": "Campionato belga di pallavolo femminile", "text": "Il campionato belga di pallavolo femminile \u00e8 un insieme di tornei pallavolistici per squadre di club belghe, istituiti dalla federazione pallavolistica del Belgio."}
{"id": "2856726", "revid": "110157", "url": "https://it.wikipedia.org/wiki?curid=2856726", "title": "Odincovskij rajon", "text": "L'Odincovskij rajon () \u00e8 un rajon dell'Oblast' di Mosca, nella Russia europea; il capoluogo \u00e8 Odincovo. Istituito il 23 gennaio 1965, ricopre una superficie di 1.260 chilometri quadrati."}
{"id": "2856736", "revid": "889336", "url": "https://it.wikipedia.org/wiki?curid=2856736", "title": "Rien ne manque \u00e0 sa gloire, il manquait \u00e0 la n\u00f4tre", "text": "Rien ne manque \u00e0 sa gloire, il manquait \u00e0 la n\u00f4tre (alla lettera \"Nulla manca alla sua gloria, Egli mancava alla nostra\") \u00e8 un'iscrizione che l'Accademia di Francia ha posto nel 1774 ad una statua dedicata a Moli\u00e8re, il grande commediografo francese.\nA differenza della Tragedia da sempre ammessa nel novero della letteratura, nel secolo XVII in Francia perduravano nei confronti della Commedia molti pregiudizi al punto che i \"comici\" erano persino esclusi dalla sepoltura ecclesiastica.\nSulla base di tali pregiudizi l'Accademia non ha mai accettato Moli\u00e8re tra i suoi membri, i cosiddetti \"immortali\".\nLa statua e l'iscrizione sono un risarcimento postumo, realizzati in un'epoca successiva, in cui i giudizi erano stati rivisti.\nLa frase ha assunto un valore proverbiale tutte le volte in cui una comunit\u00e0 deve rivedere i propri preconcetti."}
{"id": "2856739", "revid": "767487", "url": "https://it.wikipedia.org/wiki?curid=2856739", "title": "HANA B", "text": "Gli HANA B sono una band indie rock, formatasi nel 2002.\nGli esordi.\nL'idea della band, i cui componenti sono originari di Ivrea, cittadina del Piemonte vicino a Torino, nasce sui banchi di scuola, spinta da una naturale tendenza dei cinque a produrre una musica propria, ricercando la propria cifra stilistica lontano dai clich\u00e9 dell'epoca.\nIl nome della band nasce dal fascino suscitato nel gruppo dal famoso e pluripremiato film Hana-Bi del regista giapponese Takeshi Kitano. In questo capolavoro la band riconosce lo stesso espressionismo poetico che sta alla base della propria musica: lo scontro tra armonia e rabbia, dolcezza e violenza che si incontrano nello stesso atto performativo.\nNegli anni seguenti il gruppo suona in tutti i maggiori festival italiani e vince numerosi premi per l'originalit\u00e0 e l'internazionalit\u00e0 del loro sound. Sulla loro strada incontrano il team di management Oper\u00e0 Music che, affascinato dalla loro musica, decide di dare avvio ad una collaborazione che dura tuttora. Nel 2006 gli viene conferito il prestigioso premio di Band Indie Rock Rivelazione dell'anno dal MEI, Meeting delle Etichette Indipendenti di Faenza.\nLondra e il trasferimento.\nAll'inizio del 2007 i ragazzi decidono di registrare nuovo materiale al Dairy Studio di Londra, proprio perch\u00e9 riconoscono una affinit\u00e0 sempre pi\u00f9 forte con il mondo musicale anglosassone, sia dal punto di vista compositivo, sia per le effettive possibilit\u00e0 che il sistema londinese offre. Iniziano una proficua collaborazione col produttore James Loughrey (Hope of the State, My Vitriol, Razorlight, Dave Gahan, Page &amp; Plant, Queen), che cattura immediatamente il mood profondo della band. Con lui inizia, nei mesi seguenti, la pre-produzione dell'album.\nIn questo periodo fanno la conoscenza di Davide Rossi (Coldplay, The Verve, Goldfrapp, Siouxie Sioux, R\u00f6yksopp, Fripp), musicista e produttore italiano che, in quel periodo, ha appena finito di arrangiare e suonare tutti gli archi del pluripremiato album dei Coldplay \"Viva la vida or Death and All His Friends\". Questo incontro porta nuova dinamica al sound e una nuova, pi\u00f9 ampia, visione integrale del progetto. Il team \u00e8 a questo punto pronto per registrare il primo album in lingua inglese. Nello stesso anno i ragazzi decidono di trasferirsi in pianta stabile a Londra, proprio per essere pi\u00f9 a contatto con la sua scena musicale. In contemporanea parte una lunga serie di concerti che il gruppo terr\u00e0 in tutti gli UK, da Londra a Manchester, da Liverpool a Leeds.\n\"Ruins'Hotel\".\nComincia la registrazione dell'album nei famosissimi Olympic Studios di Londra, incidendo alcune parti strumentali ai Britannia Row Studios, piccolo studio di Wandsworth in Londra, ma molto rinomato, anche perch\u00e9 di propriet\u00e0 di Nick Mason, batterista dei Pink Floyd. \u00c8 proprio durante queste incisioni, insieme a Davide Rossi, che incontrano Nick McCabe, chitarrista dei Verve, che sta editando l'album \"Forth\" (che uscir\u00e0 di l\u00ec a poco) nella stanza a fianco. Da questo incontro inizier\u00e0 anche il progetto parallelo di Davide Rossi e di alcuni dei membri dei Verve, chiamato Black Ships. Alle sessioni partecipa anche Sam Herlihy, ex cantante e mente degli Hope of the State, ora Northwestern, che canta sul brano \"Mesmerized\".\nLa fine delle sessioni di registrazione vede gli HANA B e James Loughrey attraversare l'oceano per mixare l'album nei Cutting Room Studios di New York. Il mastering viene invece realizzato da Greg Calbi (Interpol, Blonde Redhead, Bruce Springsteen, Sonic Youth, MGMT etc) agli Sterling Sound.\nL'album \"Ruins'Hotel\" viene pubblicato in tutta Europa per la label Summer Dawn - Ishtar l'8 marzo 2010.\nCopertina e artwork sono il frutto del lavoro tra l'artista e illustratore Joe Hollick (Starsailor, Beggars) e il fotografo Mark Handerson.\nNell'estate 2010 sostengono i Placebo nelle date italiane del \"Battle for the Sun Tour\".\nIl 6 ottobre 2010 esce il singolo \"Don't Let Me Go\", in collaborazione con Save the Children, i cui ricavati di vendita vengono interamente devoluti all'associazione che opera in tutto il mondo a favore dei bambini."}
{"id": "2856740", "revid": "226458", "url": "https://it.wikipedia.org/wiki?curid=2856740", "title": "Leggi di Grassmann", "text": "In colorimetria le leggi di Grassmann sono enunciati riguardo alla mescolanza dei colori; in particolare, riguardano la teoria dei tre colori primari di Maxwell. Furono enunciati da Hermann G\u00fcnther Grassmann nel 1853.\nPer Grassmann gli attributi primitivi del colore sono: \nmentre gli attributi derivati sono:\nLe leggi di Grassmann sono le seguenti:"}
{"id": "2856741", "revid": "226458", "url": "https://it.wikipedia.org/wiki?curid=2856741", "title": "Generic Framing Procedure", "text": "Il Generic Framing Procedure (procedura generica di trama, abbreviato nell'acronimo GFP) \u00e8 un meccanismo generico che consente di adattare un traffico, tipicamente di tipo asincrono o a trasmissione non continua, all'interno di una struttura di trama trasmissiva predefinita, solitamente di tipo a trasmissione continua. Il meccanismo \u00e8 descritto e standardizzato dall'ITU-T nella normativa G.7041.\nUn esempio tipico di applicazione di questo meccanismo \u00e8 l'adattamento di traffico a pacchetto (come per esempio trame di tipo Ethernet) all'interno di una struttura trasmissiva telefonica di tipo SDH o SONET oppure di segnali di tipo \"Fibre Channel\" all'interno di trame OTH.\nIl protocollo definisce:\nLo standard prevede due tipi di procedure fondamentali:\nLa procedura di tipo GFP-F richiede la conoscenza della struttura della trama originaria del segnale da adattare (per esempio, una trama di tipo Ethernet). \nLa procedura di tipo GFP-T invece agisce direttamente sul flusso di bit gi\u00e0 codificato, richiedendo solo la conoscenza della specifica codifica di linea utilizzata.\nIl risultato finale di entrambe le procedure \u00e8 un flusso di segnale incapsulato all'interno di una struttura di trama ben precisa che pu\u00f2 essere a sua volta mappata (adattata) all'interno di una struttura di trama pi\u00f9 complessa, come per esempio un \"virtual container\" SDH.\nLa trama risultante \u00e8 composta da quattro byte di \"core header\", che contengono l'informazione sulla lunghezza dei dati associati e gli opportuni codici di controllo di correttezza, e dall'area riservata alle informazioni di traffico utile (\"payload area\"). A sua volta, la \"payload area\" prevede alcune informazioni iniziali di header che specificano:\nLe informazioni di gestione associate al traffico consentono di trasferire tra gli estremi del canale trasmissivo informazioni relative a condizioni di malfunzionamenti oppure guasti.\nLe trame di controllo vengono utilizzate esclusivamente come riempimento (\"idle\") nel momento in cui non \u00e8 presente alcun traffico utile da inserire nella trama. Va ricordato infatti che il GFP serve per adattare segnali generici, tipicamente di tipo asincrono o a trasmissione non continua, all'interno di sistemi a trasmissione continua che richiedono sia presente sempre un segnale, reale oppure fittizio. Le trame di controllo consentono di mantenere tale continuit\u00e0 della trasmissione inserendo segnale a contenuto informativo nullo in corrispondenza dei \"buchi\" di trasmissione del segnale cliente."}
{"id": "2856745", "revid": "729019", "url": "https://it.wikipedia.org/wiki?curid=2856745", "title": "Centrale nucleare di Koeberg", "text": "La centrale nucleare di Koeberg \u00e8 una centrale nucleare del Sudafrica situata presso la localit\u00e0 di Koeberg, a 30\u00a0km a nord di Citt\u00e0 del Capo. La centrale \u00e8 attualmente l'unico impianto per la produzione elettrica da fonte nucleare in Sudafrica ed in tutto il continente africano.\nMondiali di calcio 2010.\nPer sopperire all'aumento dei consumi elettrici per il campionato mondiale di calcio 2010, \u00e8 stata eseguita, nel mese di aprile una fermata dell'impianto per consentire interventi di manutenzione speciale per assicurare la fornitura elettrica durante l'evento sportivo."}
{"id": "2856750", "revid": "181699", "url": "https://it.wikipedia.org/wiki?curid=2856750", "title": "Giuseppina Teresa di Lorena-Armagnac", "text": "Biografia.\nInfanzia.\nMaria Giuseppina Teresa di Lorena, figlia di Luigi Carlo di Lorena, principe di Lambesc, pronipote di Enrico di Lorena, nacque secondogenita di quattro figli. Suo padre era esponente della Casata dei Guisa, ramo cadetto del Casato di Lorena inglobata nella Casa di Asburgo quando l'ultimo erede maschio spos\u00f2 Maria Teresa d'Austria.\nQuale discendente della Casata dei Guisa, Giuseppina ebbe diritto al titolo di \"Sua Altezza\". Sua madre discendeva dal Casato di Rohan, una delle pi\u00f9 potenti famiglie di Francia.\nI suoi fratelli furono:\nMatrimonio.\nUnica tra i suoi fratelli ad avere figli, il 18 ottobre 1768 spos\u00f2 il principe Vittorio Amedeo II di Savoia-Carignano, la coppia diede alla luce un erede esattamente due anni dopo il matrimonio: a Torino il 24 ottobre 1770 nacque Carlo Emanuele di Savoia-Carignano.\nFu instancabile viaggiatrice, autrice di romanzi (mai pubblicati) vicina alle idee illuministiche, promosse salotti letterari e incontri filosofici su temi di giustizia sociale e religione.\nPromosse la trasformazione del parco del Castello Reale di Racconigi, affidando la direzione dei lavori al Pregliasco.\nMorte.\nGiuseppina mor\u00ec a Torino a Palazzo Carignano, residenza dei Principi di Carignano, all'et\u00e0 di 43 anni nel 1797.\nFu sepolta nella Cattedrale di Torino fino al 1816 quando venne trasportata nella Basilica di Superga durante il regno di Vittorio Emanuele I di Sardegna."}
{"id": "2856753", "revid": "154893", "url": "https://it.wikipedia.org/wiki?curid=2856753", "title": "Walter Whitman", "text": ""}
{"id": "2856758", "revid": "1305772", "url": "https://it.wikipedia.org/wiki?curid=2856758", "title": "Distretto di Lashkar Gah", "text": "Il distretto di Lashkar Gah \u00e8 un distretto dell'Afghanistan situato nell'area orientale della provincia dell'Helmand, attorno alla capitale Lashkar Gah. La popolazione \u00e8 costituita al 90% da Pashtun e al 20% da Baluchi, con minoranze uzbeke, Hindu la popolazione nel 2005 era stimata in 85.800 unit\u00e0. Tutti i centri abitati sorgono lungo il fiume Helmand. La parte rimanente del distretto \u00e8 desertica."}
{"id": "2856760", "revid": "486946", "url": "https://it.wikipedia.org/wiki?curid=2856760", "title": "Kl\u00e9ber de Sousa Freitas", "text": ""}
{"id": "2856761", "revid": "179980", "url": "https://it.wikipedia.org/wiki?curid=2856761", "title": "Jos\u00e9 Ada\u00edlton dos Santos Filho", "text": ""}
{"id": "2856766", "revid": "1318658", "url": "https://it.wikipedia.org/wiki?curid=2856766", "title": "Colombe d'Oro per la Pace", "text": "Il Premio giornalistico Archivio Disarmo - Colombe d'Oro per la Pace \u00e8 un prestigioso riconoscimento assegnato annualmente dall'Istituto di Ricerche Internazionali Archivio Disarmo di Roma. Ha lo scopo di promuovere fra gli operatori dell'informazione gli ideali di convivenza pacifica tra le persone, i popoli e le nazioni.\n\u00c8 stato istituito nel 1986, anno internazionale della pace, con il sostegno di Legacoop e di altre cooperative ad essa aderenti.\nIl Premio assegna annualmente tre Colombe d'oro a giornalisti particolarmente impegnati sui temi della pace e del disarmo. Altre \"Colombe\" sono attribuite ad una o pi\u00f9 personalit\u00e0 internazionali italiane o straniere che abbiano dato un contributo significativo alla causa della pace.\nLa giuria, inizialmente composta da Luigi Anderlini, Carlo Bo, Miriam Mafai e Alberto Moravia, \u00e8 stata presieduta da Sandro Pertini (1986 - 1989) e da Rita Levi-Montalcini (1995- 2012) Premio Nobel per la medicina 1986, \u00e8 dal 2013 composta da: Fabrizio Battistelli, Dora Iacobelli, Tana De Zulueta, Riccardo Iacona, Dacia Maraini, Andrea Riccardi.\nSignificativamente, in quattro occasione le personalit\u00e0 premiate con le Colombe d'oro sono poi risultate vincitori del premio Nobel per la Pace: ci\u00f2 \u00e8 avvenuto nel 1987, nel 1989, nel 1997 e nel 2017 quando i vincitori delle Colombe sono stati, rispettivamente, Nelson Mandela, Michail Gorba\u010d\u00ebv, John Hume e l'International Campaign to Abolish Nuclear Weapons. In occasione dell'edizione 2017 delle Colombe d'oro il presidente dell'Archivio Disarmo, Fabrizio Battistelli, ha cos\u00ec commentato la coincidenza:\"\u00c8 l'anno delle coincidenze. Era il 6 agosto, anniversario della tragedia di Hiroshima che segna l'inizio dell'era atomica, quando la Giuria delle Colombe d'oro ha concluso i suoi lavori, decidendo all'unanimit\u00e0 di conferire il premio internazionale per la pace all'ICAN, campagna internazionale per l'abolizione delle armi nucleari. La data stabilita per la cerimonia \u00e8 stata il 10 ottobre, il 6 di questo mese a Oslo \u00e8 stato assegnato a ICAN, il premio Nobel per la Pace [...] Qualcuno dice che le Colombe d'oro portano fortuna. Pi\u00f9 semplicemente propendo a credere alla ragionevolezza delle scelte\".Il premio raffigura una Colomba con un ramo d'ulivo ed \u00e8 opera dello scultore Pericle Fazzini.\nGli ultimi vincitori del premio.\nTra le personalit\u00e0 italiane e internazionali che hanno ricevuto il premio negli ultimi anni si segnalano:"}
{"id": "2856768", "revid": "1494169", "url": "https://it.wikipedia.org/wiki?curid=2856768", "title": "Apparizione", "text": ""}
{"id": "2856769", "revid": "36426", "url": "https://it.wikipedia.org/wiki?curid=2856769", "title": "Madonna in trono col Bambino fra angeli e santi", "text": ""}
{"id": "2856771", "revid": "116944", "url": "https://it.wikipedia.org/wiki?curid=2856771", "title": "Khanato dell'Orda d'oro", "text": ""}
{"id": "2856773", "revid": "114801219", "url": "https://it.wikipedia.org/wiki?curid=2856773", "title": "Abuso dei mezzi di correzione o di disciplina", "text": "\u00abChiunque abusa dei mezzi di correzione o di disciplina in danno di una persona sottoposta alla sua autorit\u00e0, o a lui affidata per ragione di educazione, istruzione, cura, vigilanza o custodia, ovvero per l'esercizio di una professione o di un'arte, \u00e8 punito, se dal fatto deriva il pericolo di una malattia nel corpo o nella mente\u00bb.\nL'abuso dei mezzi di correzione o di disciplina \u00e8 un reato disciplinato dall'art. 571 del codice penale italiano.\nElemento oggettivo del reato.\nTale reato viene consumato qualora chiunque, abusando dei mezzi di correzione o di disciplina, arrechi un pregiudizio ad una persona sottoposta alla propria autorit\u00e0. Pregiudizio che consiste nel pericolo di una malattia, anche psichica, nei confronti del sottoposto. Tal reato sussiste anche qualora la persona offesa sia stata affidata per motivi di lavoro, studio, cura o custodia.\nElemento soggettivo del reato.\nPer la consumazione di tale reato \u00e8 previsto il dolo specifico, essendovi la volont\u00e0, da parte dell'agente, di commettere il fatto per un fine educativo. Questa tesi, prevalente in passato, \u00e8 ormai superata. La dottrina maggioritaria ritiene sufficiente il dolo generico, ovverosia la semplice volont\u00e0 consapevole di realizzare il fatto costitutivo di reato. In tal senso anche la giurisprudenza (Cassazione penale Sezione VI sentenza del 16/02/2010 n. 18289).\nSanzione.\nTale reato \u00e8 punito con la reclusione fino a 6 mesi. \nIl legislatore ha previsto anche delle aggravanti qualora, dalla condotta del soggetto, derivi una lesione personale. In questo caso si applicheranno le sanzioni previste dagli art. 582 e 583 ridotte di un terzo.\nQualora derivi la morte della vittima, la pena sar\u00e0 quella della reclusione da 3 a 8 anni.\nConcorso di reati.\nImportante \u00e8 distinguere tale reato da quello affine di maltrattamenti contro familiari o conviventi, previsto dall'art. 572.\nA tale proposito la giurisprudenza ha statuito come: \"Integra il delitto di maltrattamenti previsto dall'art. 572 c.p., e non invece quello di abuso dei mezzi di correzione o di disciplina (art. 571 c.p.), la condotta del datore di lavoro e dei suoi preposti che, nell'ambito del rapporto di lavoro subordinato, abbiano posto in essere atti volontari, idonei a produrre uno stato di abituale sofferenza fisica e morale nei dipendenti, quando la finalit\u00e0 perseguita dagli agenti non sia la loro punizione per episodi censurabili, ma lo sfruttamento degli stessi per motivi di lucro personale. (Nella specie, gli imputati, in concorso fra loro, avevano sottoposto i propri subordinati a varie vessazioni, accompagnate da minacce di licenziamento e di mancato pagamento delle retribuzioni pattuite, che venivano corrisposte su libretti di risparmio intestati ai lavoratori, ma tenuti dal datore di lavoro, che cos\u00ec li mantenevano in uno stato di sottomissione e umiliazione, al fine di costringerli a sopportare ritmi di lavoro intensissimi).\""}
{"id": "2856775", "revid": "1573940", "url": "https://it.wikipedia.org/wiki?curid=2856775", "title": "Aeroporto di Amman", "text": ""}
{"id": "2856780", "revid": "1543377", "url": "https://it.wikipedia.org/wiki?curid=2856780", "title": "Distretto di Baghran", "text": "Il distretto di Baghran \u00e8 un distretto dell'Afghanistan situato nell'area settentrionale della provincia dell'Helmand. La popolazione nel 2002 era stimata in 82.018 abitanti, per il 90% di etnia Pashtun e per il 10% Hazara. Il centro amministrativo del distretto \u00e8 il villaggio di Baghran; nell'intero distretto si contano circa 450 villaggi.\nBaghran \u00e8 dominata dall'omonima valle ed \u00e8 una roccaforte del tradizionale potere tribale pashtun; durante l'occupazione russa, qui vi furono diversi scontri militari. Rais-al-Baghrani, un ex leader talebano, ha recentemente accettato di cooperare con il governo afghano e le forze della coalizione al programma Takm-e-so (Riconciliazione e perdono). La principale produzione del distretto \u00e8, eccezion fatta per l'oppio, il grano."}
{"id": "2856782", "revid": "84184", "url": "https://it.wikipedia.org/wiki?curid=2856782", "title": "Bata (azienda)", "text": "Bata (originariamente Ba\u0165a e nota anche come Bata Shoe Organization) \u00e8 un'azienda di calzature, con sede a Losanna, in Svizzera. Nata nel 1894, ha accresciuto nel tempo i suoi mercati a livello internazionale; attualmente \u00e8 organizzata in cinque regioni: Europa, America Latina, Africa, South Asia e Asia Pacific ed \u00e8 presente, con oltre 5.000 punti vendita, in oltre settanta paesi.\nStoria.\nGli inizi.\nNel mese di agosto 1894 Tom\u00e1\u0161 Ba\u0165a, con i fratelli Anton\u00edn e Anna, fonda la T. &amp; A. Ba\u0165a a Zl\u00edn (Moravia), nell'attuale Repubblica Ceca, all'epoca parte dell'Impero austro-ungarico. I tre fratelli discendono da una famiglia di calzolai.\nNel 1895 Tom\u00e1\u0161 Ba\u0165a rimane da solo alla guida dell'azienda, dopo che Anton\u00edn si arruola nell'esercito e la sorella Anna si trasferisce a Vienna per sposarsi, e in estate si trova ad affrontare le prime difficolt\u00e0 economiche. Impossibilitato a comprare nuova pelle, egli decide di produrre scarpe in tela: questo modello diviene in breve molto popolare nella zona di Zl\u00edn, viene soprannominata \"batovka\" e aiuta l'azienda a superare la crisi finanziaria e a crescere in dimensioni e fatturato.\nTom\u00e1\u0161 Ba\u0165a capisce presto che realizzare una fabbrica di calzature senza una sostanziale revisione dei processi produttivi non lo porterebbe ai risultati a cui aspira. Dopo aver letto di nuovi macchinari utilizzati negli Stati Uniti, nel 1904 decide di trasferirsi, assieme a tre suoi collaboratori, a Lynn (Massachusetts), citt\u00e0 vicino a Boston con diverse fabbriche calzaturiere. Dopo aver lavorato per sei mesi in diverse aziende, osservando e cercando di apprendere le nuove tecnologie, egli torna a Zl\u00edn con un piano di revisione dell'impianto produttivo che porter\u00e0 Bata ad essere la prima azienda calzaturiera in Europa ad introdurre tecniche di produzione meccanizzata.\nA partire dal 1909 l'azienda inizia ad esportare i propri prodotti all'estero e apre il primo ufficio vendite in Germania, a cui ne faranno presto seguito altri nei Balcani e in Medio Oriente. \nTom\u00e1\u0161 Ba\u0165a torna negli Stati Uniti nel 1913 e ha modo di visitare le fabbriche della Ford. Proprio all'azienda di Henry Ford si ispirer\u00e0 per aumentare la produzione delle proprie linee, diventando in poco tempo uno dei principali produttori di scarpe al mondo.\nPrima guerra mondiale.\nNel 1914 la produzione di Bata si concentra sulle scarpe in tela. Con lo scoppio della prima guerra mondiale Tom\u00e1\u0161 Ba\u0165a deve necessariamente modificare la propria produzione e aggiungere un diverso tipo di calzatura alle sue linee. Infatti, l'azienda riceve la richiesta da parte dell'esercito austro-ungarico di enormi quantitativi di calzature belliche; ci\u00f2 porter\u00e0 ad una significativa crescita dell'azienda negli anni successivi: dal 1914 al 1918 il numero degli operai aumenter\u00e0 di dieci volte rispetto ai cinquanta iniziali e Tom\u00e1\u0161 Ba\u0165a inizia ad aprire negozi a Zl\u00edn, Praga e Vienna.\n\u00c8 in questo periodo che Tom\u00e1\u0161 Ba\u0165a inizia a costruire per i dipendenti case, scuole ed ospedali.\nAl termine del conflitto l'Impero austro-ungarico si dissolve e viene creato un nuovo stato indipendente, la Cecoslovacchia, che include la regione della Moravia, dove Zl\u00edn \u00e8 situata. Il nuovo paese per\u00f2 deve ben presto affrontare una devastante crisi economica, con una moneta svalutata del 75% ed una crisi della domanda che porta ad un crollo della produzione e, di conseguenza, ad un livello di disoccupazione senza precedenti.\nLa crisi tocca pesantemente anche Bata: merce invenduta, crollo nella produzione, riduzione del personale. Tom\u00e1\u0161 Ba\u0165a decide allora di ridurre il prezzo di vendita delle proprie calzature del 50% e il personale accetta una riduzione temporanea dello stipendio fino al 40%, in cambio l'azienda provvede a fornire cibo, vestiario e altri beni di prima necessit\u00e0 a met\u00e0 prezzo. \u00c8 in questo periodo che Bata introduce uno dei primi sistemi di \"profit-sharing\" per i propri dirigenti.\nLa risposta dei consumatori ai taglio dei prezzi \u00e8 positiva: mentre la maggior parte della concorrenza \u00e8 costretta, nel periodo dal 1923 al 1925, a cessare l'attivit\u00e0 a seguito della crisi della domanda interna, Bata continua la propria espansione, grazie alla crescente richieste di calzature economiche e alla propria capacit\u00e0 produttiva.\nLa Bata aumenta la propria produzione ed assume nuovo personale; inizia a diversificare le proprie attivit\u00e0 e ad espandersi al di fuori della Cecoslovacchia: in Europa, America settentrionale e Nordafrica.\nNel 1932, all'et\u00e0 di 56 anni, Tom\u00e1\u0161 Ba\u0165a muore in un incidente aereo nei pressi dell'aeroporto di Zl\u00edn. Alla morte del fondatore, il controllo dell'azienda passa nelle mani del fratellastro paterno Jan Ba\u0165a. Questi, seguendo i piani tracciati dal fratello prima della sua morte, continua l'espansione dell'azienda, dalla Cecoslovacchia al resto del mondo.\n\u00c8 proprio il periodo antecedente lo scoppio della seconda guerra mondiale ad essere quello di maggior successo di Bata, che apre fabbriche in Europa, Asia, Sud America e Africa, diventando la pi\u00f9 grande azienda calzaturiera al mondo. Anche Zl\u00edn prosegue con lo sviluppo urbano ed industriale, con la costruzione del grattacielo sede dell'azienda, che all'epoca dell'inaugurazione, 1935, \u00e8 il pi\u00f9 alto edificio europeo.\nTom\u00e1\u0161 Jan Ba\u0165a (1914-2008), figlio del fondatore, inizia la carriera in azienda come apprendista nel 1929. Nel 1935 viene inviato in Inghilterra, in qualit\u00e0 di assistente del direttore generale della British Bata Shoe Co.\nSeconda guerra mondiale.\nCon l'Europa ormai alle porte di una nuova guerra, Tom\u00e1\u0161 Jan Ba\u0165a viene trasferito in Nord America. Nel 1939 egli si stabilisce in Canada in una citt\u00e0 successivamente rinominata Batawa (da Bata e Ottawa), dove viene costruita una fabbrica e una cittadina sul modello di Zl\u00edn. Allo scoppio della seconda guerra mondiale Tom\u00e1\u0161 Jan Ba\u0165a si arruola nell'esercito canadese.\nA seguito dell'occupazione tedesca della Cecoslovacchia, nel 1939 la fabbrica di Zlin viene requisita dai nazisti e Jan Ba\u0165a \u00e8 costretto a fuggire dapprima negli Stati Uniti e successivamente in Brasile.\nL'effetto della seconda guerra mondiale \u00e8 devastante per la Bata: molte strutture, edifici e macchinari sono distrutti, ma soprattutto quel che rimane viene nazionalizzato dalla Repubblica Cecoslovacca.\nIl dopoguerra.\nNel 1949 il nome della citt\u00e0 di Zl\u00edn viene cambiato in Gottwald, in onore di Klement Gottwald, primo ministro della Cecoslovacchia dal 1946 al 1953. Solo nel 1990, dopo la rivoluzione di velluto del 1989, il nome della citt\u00e0 torna ad essere Zl\u00edn. Stessa sorte tocca alle altre imprese Bata dell'Europa dell'Est, che vengono nazionalizzate e perdute.\nA fronte della nazionalizzazione della societ\u00e0 in Cecoslovacchia, nel 1945 viene creata in Inghilterra la societ\u00e0 Bata Development Limited, che di fatto opera come sede centrale della Bata Shoe Organization, della quale Tom\u00e1\u0161 Jan Ba\u0165a \u00e8 a capo. \nL'azienda riprende il proprio sviluppo e tra il 1946 e il 1960 vengono costruite venticinque nuove fabbriche in tutto il mondo e vengono aperti 1.700 negozi. Nel 1962 Bata ha produzione o negozi in settantanove paesi.\nNel 1964 Tom\u00e1\u0161 Jan Ba\u0165a sposta la sede centrale della Bata Shoe Organization a Toronto, in Canada.\nNegli anni '60 e '70, le sneaker Bata bianche rappresentano tra il 60 e l'80% della produzione calzaturiera nei paesi nei quali Bata opera.\nA partire dagli anni '70, la Bata Shoe Organization inizia a concentrarsi sulle opportunit\u00e0 rappresentate dallo sviluppo di brand globali e decide di introdurre nuovi marchi a livello internazionale:\nNasce il Museo Bata.\nNel 1979 la famiglia Bata fonda la Bata Shoe Museum Foundation, che si prefigge l'obiettivo di operare come centro internazionale di ricerca del mondo calzaturiero e come sede della collezione iniziata da Sonja Bata a partire dagli anni '40. Ella, cittadina svizzera con studi in architettura, aveva sposato Tom\u00e1\u0161 Jan Ba\u0165a nell'ottobre del 1946 e da subito ha condiviso la determinazione del marito nella ricostruzione dell'azienda. Nei suoi numerosi viaggi con il marito, Sonja aveva gradualmente costruito una collezione di calzature tradizionali provenienti da tutte le aree meta dei suoi viaggi.\nIl Bata Shoe Museum apre le proprie porte al pubblico nel maggio del 1995 ed \u00e8 tuttora la sede della pi\u00f9 importante collezione al mondo di calzature e prodotti calzaturieri.\nNel 1989, con la caduta del regime comunista, Tom\u00e1\u0161 Jan Ba\u0165a pu\u00f2 finalmente far ritorno a Zl\u00edn e in Cecoslovacchia.\nNel 1994 Tom\u00e1\u0161 Jan Ba\u0165a, all'et\u00e0 di 80 anni, lascia ogni carica societaria, anche se continua a far visita alle aziende Bata di tutto il mondo portando con s\u00e9 il proprio biglietto da visita, in cui fa scrivere \"chief shoe salesman\" (responsabile del personale addetto alla vendita di calzature). Il figlio Thomas G. Bata, che sin dal 1985 aveva svolto il ruolo di presidente del gruppo, assume il controllo dell'azienda.\nTom\u00e1\u0161 Jan Ba\u0165a muore a Toronto il 1\u00ba settembre 2008, all'et\u00e0 di 93 anni.\nNel 2010 il gruppo sposta la sede a Losanna, in Svizzera.\nBata in Italia.\nBata in Italia \u00e8 rappresentata da Compar S.p.A. e nasce nel 1931, col nome \"S.A.I. Vecaba\". L'azienda viene creata da tre soci e l'azionista di maggioranza, col 40% delle azioni, \u00e8 Thomas Bata.\nInizialmente la \"S.A.I. Vecaba\" si specializza nell'attivit\u00e0 di vendita, con vari negozi nella zona nord-orientale del paese (Fiume, Abbazia, Zara, Trieste, Gorizia, Bolzano, Pola e Lagosta) e all'interno delle colonie italiane di Tripoli e Bengasi.\nDal 1940 l'azienda avvia l'attivit\u00e0 di produzione diretta, ma i risultati non sono soddisfacenti e la fabbrica, localizzata a Ferrara, viene chiusa dopo pochi anni, nel 1948.\nNello stesso anno la famiglia Bata acquisisce il totale del pacchetto azionario e l'azienda assume il nome di \"Compar\"; la sede centrale viene trasferita da Ferrara a Milano e successivamente a Padova. Nel 1973 l'azienda viene definitivamente trasferita a Limena, in provincia di Padova.\nAttualmente la Compar SpA \u00e8 presente su tutto il territorio nazionale con una rete capillare di oltre 300 negozi con le formule Bata City, Bata Superstore, Bata Factory Store, Athletes World e AWLab.\nCompar S.p.A. \u00e8 anche la prima azienda in Italia nel franchising delle calzature, con oltre 200 negozi sul territorio nazionale ed oltre 100 all'estero."}
{"id": "2856787", "revid": "2166030", "url": "https://it.wikipedia.org/wiki?curid=2856787", "title": "Valsport", "text": "La Valsport S.r.l. \u00e8 un'industria italiana di calzature ed abbigliamento sportivo, con sede a Padova. \u00c8 stata fondata nel 1920 da Antonio Valle. Propone prodotti per il calcio, atletica, ciclismo, basket, tennis, pattinaggio, rugby, hockey, sollevamento pesi e lotta.\nStoria.\nL'azienda, viene fondata nel 1920 da \"Antonio Valle\" a Padova. Oltre alla fabbrica viene aperto anche un negozio in \"Piazza Insurrezione\" sempre nella citt\u00e0 euganea. Il marchio con il passare del tempo, cresce a tal punto, che negli anni settanta, diventer\u00e0 fornitore della Juventus e di grandi campioni dello sport. Successivamente, fino al 2011, l'azienda passa sotto la gestione di Guido Valle, figlio dello storico fondatore, che nel 2005 aveva aperto a dei soci olandesi. Nel 2016, la societ\u00e0 viene rilevata in co-propriet\u00e0 da un'azienda inglese, la \"Fusion International\", e dalla padovana \"Rewind S.r.l.\"."}
{"id": "2856791", "revid": "270833", "url": "https://it.wikipedia.org/wiki?curid=2856791", "title": "Faun SLT 50-2 Elefant", "text": ""}
{"id": "2856793", "revid": "767487", "url": "https://it.wikipedia.org/wiki?curid=2856793", "title": "George Mourad", "text": "Carriera.\nClub.\nDopo aver giocato a livello giovanile nel V\u00e4stra Fr\u00f6lunda, ha firmato nel 2004 per il G\u00f6teborg, segnando sette reti nella stagione d'esordio nella Allsvenskan. Il 31 gennaio, ha firmato un contratto di prestito semestrale col Brescia, in Serie B. Nel Brescia di Rolando Maran, impegnato nella lotta play-off, ha trovato poco spazio, pur mettendo a segno due gol nei pochi minuti a disposizione. Dopo l'esonero di Maran e con l'arrivo di Zden\u011bk Zeman, lo spazio gli si \u00e8 ridotto ulteriormente. Successivamente a questa esperienza, ho sostenuto un provino con il Willem II, riuscendo ad ottenere un contratto. Il 1\u00ba febbraio 2010, ha risolto il contratto con il Willem II.\nL'11 marzo 2010, Mourad ha firmato un contratto annuale con il Troms\u00f8, in Norvegia. A fine stagione, cos\u00ec, \u00e8 rimasto svincolato. Il 1\u00ba febbraio 2011 \u00e8 stato reso noto il suo accordo con il Portimonense.\nNel gennaio 2011 si \u00e8 accasato in Iran, presso il Mes Kerman. Successivamente ha avuto una nuova parentesi nel massimo campionato svedese con i colori del Syrianska, quindi \u00e8 approdato in Cina per un breve periodo, infine \u00e8 tornato a giocare nella citt\u00e0 di G\u00f6teborg per l'\u00d6rgryte, squadra militante in seconda serie prima e in terza serie poi.\nIl 12 gennaio 2017 si \u00e8 trasferito all'Utsikten in Division 1.\nNazionale.\nMourad ha esordito nel 2005 con la , in occasione di un'amichevole contro la Nazionale messicana. Sebbene la scelta iniziale fosse di giocare con la , nel 2011 \u00e8 stato convocato dalla Nazionale siriana, con la quale ha disputato 5 partite, tra cui il preliminare di qualificazione ai Mondiali 2014 contro il Tajikistan; a causa di tale irregolarit\u00e0, il 19 agosto 2011 la FIFA ha deciso di squalificare la Siria dalle qualificazioni per i Mondiali del 2014 in Brasile."}
{"id": "2856794", "revid": "1272592", "url": "https://it.wikipedia.org/wiki?curid=2856794", "title": "Madonna dell'Arancio", "text": "La Madonna dell'Arancio \u00e8 un dipinto olio su tavola (212x139 cm) di Cima da Conegliano, databile al 1496-1498 e conservata nelle Gallerie dell'Accademia a Venezia.\nStoria.\nLa pala proviene dalla chiesa di Santa Chiara a Murano, dove venne confiscata durante le soppressioni napoleoniche per approdare al museo veneziano.\nDescrizione e stile.\nL'opera mostra un'insolita iconografia di sacra conversazione, ambientata completamente in un paesaggio naturale, secondo un desiderio che iniziava a manifestarsi proprio in quegli anni di abbandonare i tradizionali sfondi architettonici chiusi.\nLa Madonna col Bambino, invece dell'usuale trono ligneo o marmoreo \u00e8 seduta su una roccia a forma di trono, con dietro un alberello d'arancio che ha dato il nome all'opera. Alla base del trono ciondola un cartiglio con la firma dell'artista. Ai lati si trovano i santi Girolamo (sinistra, riconoscibile dall'abito da eremita, la lunga barba, la testa canuta e la pietra in mano per percuotersi il petto per penitenza) e Ludovico di Tolosa (a destra, riconoscibile per l'abito vescovile, la tonsura francescana e l'aspetto giovanile). Nella veste di san Ludovico Cima inser\u00ec alcuni ricami di santi, ispirandosi sia a maestri della prima met\u00e0 del XV secolo, ma anche alla moda dei sontuosi abiti sacri dell'epoca. Sullo sfondo si vede anche san Giuseppe accanto a un asino.\nLo sfondo \u00e8 composto da un paesaggio idilliaco, con colline che digradano in lontananza, una citt\u00e0 murata con castello e numerose specie vegetali e animali, descritte con amabile cura. Il cielo, leggermente coperto da nubi, schiarisce dolcemente verso l'orizzonte, dove si vede una luce chiara e dorata, che d\u00e0 ai colori una freschezza primaverile. Questa luce \u00e8 il vero e proprio connettivo dell'intera pala, che lega il paesaggio, i protagonisti e tutti i dettagli, creando un ambiente unitario dove, si direbbe, che \"circola l'atmosfera\". Si tratta della pi\u00f9 importante innovazione portata a Venezia da Antonello da Messina (in citt\u00e0 dal 1474 al 1476, raccolta dai migliori pittori veneti dell'epoca, tra cui, oltre allo stesso Cima, Giovanni Bellini.\nRispetto allo stile di Bellini Cima si discost\u00f2 con una maniera che rende le figure in maniera pi\u00f9 nitida e precisa, ispirata all'esempio dei pittori nordici, piuttosto che il morbido tonalismo del collega."}
{"id": "2856795", "revid": "6923", "url": "https://it.wikipedia.org/wiki?curid=2856795", "title": "Biemme", "text": "La Biemme Sport \u00e8 un'industria italiana di abbigliamento sportivo, con sede a Brogliano in provincia di Vicenza. \u00c8 stata fondata nel 1978 da Maurizio Bertinato. \u00c8 specializzata per lo pi\u00f9 nel settore dell'abbigliamento da ciclismo."}
{"id": "2856797", "revid": "1745361", "url": "https://it.wikipedia.org/wiki?curid=2856797", "title": "Helmand (fiume)", "text": "L'Helmand o Helmand R\u014dd (in pashto/farsi \u0647\u0644\u0645\u0646\u062f \u0631\u0648\u062f; latino \"Erymandrus\") \u00e8 il fiume pi\u00f9 lungo dell'Afghanistan (1 150\u00a0km) ed \u00e8 il principale tributario dell'area endoreica del bacino del Sistan. D\u00e0 il nome alla provincia di Helmand.\nNasce nella regione dell'Haz\u0101raj\u0101t, dalle cime del Koh-e B\u0101b\u0101, all'estremit\u00e0 occidentale dell'Hindu Kush, 80\u00a0km ad ovest di Kabul, passando a nord del Passo Unai. Scorre in direzione sud-ovest attraverso il deserto Dasht-e Margoh verso le paludi del Sistan e la regione dei laghi attorno a Zabol, al confine tra Afghanistan e Iran.\nPer buona parte della sua lunghezza il fiume non \u00e8 salato ed \u00e8 perci\u00f2 possibile sfruttare le sue acque per l'agricoltura, nonostante un aumento di sali minerali ne abbia determinato un minore utilizzo. Il progressivo incremento della salinit\u00e0 lungo il corso \u00e8 dovuto alla elevata evaporazione a cui \u00e8 soggetto nel basso corso, dato che attraversa territori molto aridi e caldi e peraltro scarsi di ulteriori affluenze, cosicch\u00e9 il bilancio apporti/evaporazione \u00e8 sbilanciato verso quest'ultima. L'applicazione di tecniche di irrigazione a bassa tecnologia e ad elevata dispersione ed evaporazione (come quella a scorrimento) enfatizza drammaticamente il problema. \nLe sue acque sono di fondamentale importanza non solo per le popolazioni afghane: l'Helmand, alimentando un \"hamun\" (Dary\u0101cheh-ye H\u0101m\u016bn), \u00e8 essenziale anche per la popolazione del distretto di Sistan e Baluchistan nell'Iran sudorientale.\nLungo il corso del fiume sorgono diverse dighe artificiali per la produzione di energia idroelettrica. Una delle principali \u00e8 la diga di Kajaki (). Il principale affluente del fiume Helmand \u00e8 l'Arghandab (su cui sorge una diga presso Kandahar), che confluisce nell'Helmand nei pressi di Lashkar Gah."}
{"id": "2856808", "revid": "1784526", "url": "https://it.wikipedia.org/wiki?curid=2856808", "title": "Exon-skipping", "text": "L'exon-skipping (trad. \"salto dell'esone\") \u00e8 una terapia in fase di sperimentazione che, con l'aiuto di piccole molecole di RNA che si legano a specifiche regioni dei geni, dette esoni, pu\u00f2 risolvere il danno, delezione, modificando l'Rna messaggero atto a tradurre la distrofina.\nQuesta tecnica consiste nell'iniettare con un virus reso inoffensivo una molecola di RNA anti-senso. In pratica non si agisce sul DNA difettoso ma sull'RNA messaggero copiato da esso, rimuovendone la regione mutata e rendendolo di nuovo capace di produrre una proteina, un po' pi\u00f9 corta, ma ancora funzionante.\nQuesta tecnica sembra in grado alleviare i sintomi di certe malattie genetiche come la distrofia di Duchenne, la distrofia di Becker, l'atrofia muscolare spinale (SMA), la fibrosi cistica, la beta talassemia, le retinopatie, alcune malattie metaboliche, alcune forme di demenza e il Parkinson."}
{"id": "2856811", "revid": "729019", "url": "https://it.wikipedia.org/wiki?curid=2856811", "title": "Aeroporto di Salonicco-Macedonia", "text": "L'aeroporto di Salonicco \"Macedonia\" (IATA: SKG, ICAO: LGTS) (), definito come internazionale dalle autorit\u00e0 dell'aviazione civile greca HCAA, \u00e8 un aeroporto greco situato vicino alla citt\u00e0 di Mikra (in precedenza era conosciuto anche come \"Mikra Airport\") nella prefettura di Salonicco."}
{"id": "2856814", "revid": "767487", "url": "https://it.wikipedia.org/wiki?curid=2856814", "title": "Camillo Oblach", "text": "Biografia.\nDipolomatosi presso l'Istituto di Musica di Padova, ha studiato sotto Arturo Cuccoli (allievo di Francesco Serato). Dal 1922 ha insegnato presso l\"'Istituto di Musica\" di Cagliari, dove l'11 giugno 1923 ha suonato in presenza di Benito Mussolini al Teatro Civico.\nDal 1924 al 1925 ha insegnato al \"Liceo Rossini\" di Pesaro e del 1925 al 1953 al Liceo Musicale di Bologna.\nNel corso della sua carriera ha fatto parte di diverse formazioni cameristiche come ad esempio il trio formato con Amilcare Zanella e Attilio Crepax, o quello con Ettore Bonelli e Giuseppe Silvestri. Ha suonando anche come solista. Ha partecipato ai concerti per l'anniversario a Cremona nel 1937 di Antonio Stradivari (200\u00ba anniversario della morte), ed a Genova nel 1940 (100\u00ba anniversario della morte di Nicol\u00f2 Paganini). Dopo la Seconda guerra mondiale riprende a fare concerti, ma nel 1950 per motivi di salute fu costretto a lasciare la scena.\nNel 1979 e nel 1982 a Bologna sono stati promossi dei concorsi per giovani violoncellisti dedicati a Camillo Oblach. Sempre a Bologna gli \u00e8 stata intitolata una strada."}
{"id": "2856818", "revid": "287204", "url": "https://it.wikipedia.org/wiki?curid=2856818", "title": "Apparizione della Vergine a san Bernardo (Filippino Lippi)", "text": "L'Apparizione della Vergine a san Bernardo \u00e8 un dipinto olio su tavola (210x195 cm) di Filippino Lippi, databile al 1482-1486 circa e conservato nella Badia Fiorentina a Firenze.\nStoria.\nIl dipinto venne commissionato per la cappella di Francesco del Pugliese dal suo ultimogenito Piero, che \u00e8 raffigurato nell'angolo inferiore destro in atteggiamento di preghiera. La primigenia collocazione dell'opera fu la cappella dei Del Pugliese nella chiesa del monastero delle Campora, fuori da Porta Romana, che venne danneggiata durante l'assedio di Firenze (1529-1530). Da allora il dipinto venne trasferito alla Badia.\nSupino dat\u00f2 l'opera al 1482 circa, due anni dopo la tradizionale attribuzione del 1480 basata su una notizia errata del Puccinelli. Anche Scharf conferm\u00f2 il 1482 e segnal\u00f2 al 1486 la data della spesa per la cornice.\nDescrizione.\nBernardo di Chiaravalle, allo studio su di un leggio improvvisato con assi e tronchi sullo sfondo di una roccia stratificata vivamente scheggiata, riceve l'apparizione della Vergine Maria accerchiata da quattro angeli, dalle espressioni vivamente animate. Ella sfoglia il libro su cui san Bernardo sta scrivendo omelie in suo onore. Alcuni studiosi hanno ipotizzato che nel volto della Madonna e degli angeli, siano effigiati la moglie e i figli del committente. Un cartiglio sulla roccia riporta un motto dello stoico del III secolo, Epitteto: \"Sustine et abstine\" (\"Sostieni e rinuncia\"), un motto che invita a sopportare le avversit\u00e0 della contingenza tratto dalla traduzione di Poliziano, in sintonia con gli scritti di san Bernardo. Alle spalle del santo appare un diavolo (affiancato da simboli sinistri come il gufo), che sta rintanato in un anfratto del terreno e morde rabbioso le sue catene: si tratta di un'allegoria dell'inno medioevale che celebrava la Vergine come liberatrice dell'umanit\u00e0 dalle catene del peccato.\nIl dipinto ha per sfondo un paesaggio roccioso con un monastero, alcuni monaci e visioni fantastiche di colline e castelli che si perdono in lontananza sfumando nella foschia secondo le regole della prospettiva aerea.\nStile.\nSi tratta di uno dei dipinti pi\u00f9 importanti del maestro, in funzione della potenza espressiva, del cromatismo acceso, e dell'attenzione ai dettagli, ispirati alla pittura fiamminga. Filippino, all'apice della carriera dopo l'apprendistato nella bottega di Botticelli e dopo il primo soggiorno romano, inizi\u00f2 in questo periodo a caratterizzare le sue opere con un nuovo senso di movimento e un'inquietudine sempre maggiore, fino al culmine degli affreschi nella cappella Carafa a Roma e nella Cappella di Filippo Strozzi a Firenze. \nIn questa tavola la composizione ha carattere irreale data sia dai moduli allungati delle figure, sia dalla scenario di rocce e tronchi fantasmagorici e quasi antropomorfi. L'equilibrio dell'arte laurenziana del primo Rinascimento, con la sua limpidezza e concretezza umana, sembra qui spezzarsi, in favore di arcaismi e disarmonie volute.\nFilippino cur\u00f2 particolarmente la resa del paesaggio e dei dettagli naturali, con un uso della luce incidente e frammentaria, che varia aprendo improvvise zone assolate in contrasto con altre in ombra. Notevolmente originali sono le rapide e sicure pennellate chiare che ad esempio accentuano alcuni dettagli del tronco d'albero al centro. Ci\u00f2 d\u00e0 all'insieme un senso di dinamismo sfaccettato, che si propaga dal primo piano fino alle figure sullo sfondo."}
{"id": "2856819", "revid": "88740", "url": "https://it.wikipedia.org/wiki?curid=2856819", "title": "Charles Robert Leslie", "text": "Biografia.\nCharles Robert Leslie nacque in Inghilterra da genitori americani. Il padre era un orologiaio di Philadelphia, amico personale di Benjamin Franklin e Thomas Jefferson, che si trasfer\u00ec a Londra nel 1793 con la moglie e la primogenita Eliza, che sarebbe divenuta una scrittrice di successo. I Leslie, vissero in Inghilterra per circa sette anni e qui nel 1796 nacque il fratello minore, Thomas Jefferson. Quando Charles aveva sei anni ritornarono negli Stati Uniti. Si stabilirono a Filadelfia dove Charles frequent\u00f2 la scuola per poi fare da apprendista presso un libraio. Leslie, comunque, era molto interessato alla pittura e al teatro, infatti quando l'attore George Frederick Cooke visit\u00f2 la citt\u00e0, Leslie ne fece un ritratto a memoria dopo averlo visto in scena. Questo dipinto venne considerato cos\u00ec bene che venne raccolta una somma per poter mandare il giovane artista a studiare in Europa.\nLeslie part\u00ec per Londra nel 1811, aveva con s\u00e9 lettere di presentazioni che gli procurarono l'amicizia di Benjamin West, William Beechey, Washington Allston, Samuel Taylor Coleridge, Washington Irving e l'ammissione come studente alla Royal Academy, dove venne premiato due volte con medaglia d'argento. In un primo momento, influenzato da Benjamin West e Fuseli, egli tent\u00f2 la strada della pittura di temi storici, il suo primo lavoro importante fu \"Saul and the Witch of Endor\"; ma ben presto scopr\u00ec la sua vera attitudine e divenne un pittore di soggetti che trattano, non come quelli di David Wilkie, della vita quotidiana, ma di scene tratte da grandi maestri della narrativa, da William Shakespeare e Miguel de Cervantes, Joseph Addison e Moli\u00e8re, Jonathan Swift, Laurence Sterne, Henry Fielding e Tobias Smollett.\nDei suoi dipinti con soggetti letterari ricordiamo: \"Sir Roger de Coverley going to Church\" (1819); \"May-day in the Time of Queen Elizabeth\" (1821); \"Sancho Panza and the Duchess\" (1824); \"Uncle Toby and the Widow Wadman\" (1831); \"La Malade Imaginaire\", act iii. sc. 6 (1843); \"Duke's Chaplain Enraged leaving the Table\", da \"Don Chisciotte\" (1849). Di molti dei suoi dipinti pi\u00f9 importanti esistono repliche.\nLeslie possedeva una empatia tale da riuscire ad entrare facilmente nello spirito dell'autore che illustrava, era dotato di una percezione particolare per la bellezza femminile, un occhio infallibile nell'inquadrare un carattere e riprodurlo nella manifestazione esteriore di un viso e di un aspetto, inoltre un \"sense of humour\" geniale, controllato da una istintiva raffinatezza che impediva di eccedere i limiti del buon gusto.\nNel 1826 Charles Robert Leslie fu nominato accademico della Royal Academy.\nNel 1833 part\u00ec per gli Stati Uniti per occupare il posto di professore di disegno presso l'Accademia Militare degli Stati Uniti a West Point, dove era capitano ufficiale pagatore il fratello Thomas, ma l'incarico si rivel\u00f2 oltremodo tedioso e dopo circa sei mesi Leslie fece ritorno in Inghilterra. Charles Robert Leslie mor\u00ec a Londra nel 1859.\nOltre alle sue capacit\u00e0 artistiche, Leslie fu anche scrittore dallo stile piacevole. La biografia del suo amico Constable, il famoso pittore paesaggista, fu pubblicata nel 1843. Nel 1855 pubblic\u00f2 un manuale con le sue lezioni tenute alla Royal Academy, \"Handbook for Young Painters\". Nel 1860, Tom Taylor cur\u00f2 la pubblicazione di \"Charles Robert Leslie's Autobiographical Recollections\", contenente interessanti ricordi degli illustri amici contemporanei di Leslie. Taylor complet\u00f2 e pubblic\u00f2 postuma, nel 1865, l'opera di Leslie, \"Life and Times of Sir Joshua Reynolds\"."}
{"id": "2856820", "revid": "767487", "url": "https://it.wikipedia.org/wiki?curid=2856820", "title": "Christian Landu Landu", "text": "Caratteristiche tecniche.\nLandu Landu nasce come centrocampista, ma per via della sua fisicit\u00e0 viene schierato come difensore.\nCarriera.\nClub.\nLandu Landu ha iniziato la carriera nel Tasta e si \u00e8 trasferito poi al Viking nel 2005. Si \u00e8 allenato con la formazione titolare per la prima volta nel 2006 e con il passare del tempo \u00e8 stato aggregato definitivamente alla stessa. Egil \u00d8stenstad ne ha elogiato le qualit\u00e0, definendolo un calciatore talentuoso.\nL'esordio nell'Eliteserien \u00e8 arrivato il 3 agosto 2008, subentrando a Joakim Austnes nel successo per 2-0 sul Lyn Oslo. La prima partita disputata interamente l'ha giocata a Sandefjord, contro la squadra omonima, in data 6 maggio 2009. Nell'Eliteserien 2009 ha collezionato 4 apparizioni. A novembre 2009, il procuratore sportivo del calciatore ha dichiarato che il suo assistito avrebbe sostenuto un provino con il Liverpool.\nNelle stagioni successive, il suo spazio in squadra \u00e8 aumentato progressivamente. Nel campionato 2011 ha disputato 17 incontri, saltandone diversi altri a causa di un infortunio alla spalla.\nIl 9 dicembre 2014, il Troms\u00f8 ha comunicato ufficialmente d'aver ingaggiato il giocatore, che si \u00e8 legato al nuovo club con un contratto triennale valido a partire dal 1\u00ba gennaio 2015.\nIl 15 gennaio 2018 ha firmato un nuovo contratto col Troms\u00f8, dalla durata annuale.\nLibero da vincoli contrattuali, in data 20 febbraio 2019 ha firmato un accordo annuale con il Sandnes Ulf.\nStatistiche.\nPresenze e reti nei club.\n\"Statistiche aggiornate al 25 dicembre 2020.\""}
{"id": "2856823", "revid": "36426", "url": "https://it.wikipedia.org/wiki?curid=2856823", "title": "Museo civico (Vicenza)", "text": ""}
{"id": "2856825", "revid": "307923", "url": "https://it.wikipedia.org/wiki?curid=2856825", "title": "Episodi di Perfetti... ma non troppo (seconda stagione)", "text": "La seconda stagione di \"Perfetti... ma non troppo\" \u00e8 andata in onda in prima visione negli Stati Uniti d'America dal 23 settembre 2003 al 18 maggio 2004 sul network ABC.\nIn Italia \u00e8 andata in onda in prima visione sul canale satellitare Fox. In chiaro \u00e8 andata in onda sul canale MTV."}
{"id": "2856827", "revid": "120954582", "url": "https://it.wikipedia.org/wiki?curid=2856827", "title": "Martha Fiennes", "text": "Biografia.\nNata a Londra dal fotografo Mark Fiennes (1933-2004) e dalla scrittrice di romanzi Jennifer Lash (1938-1993), Martha ha cinque fratelli biologici e un fratello adottivo. I fratelli Ralph e Joseph Fiennes sono attori, la sorella Sophie Fiennes \u00e8 autrice di documentari, il fratello Magnus Fiennes \u00e8 compositore, mentre l'ultimo, Jacob Fiennes, si occupa di tutela della natura. Il fratello adottivo \u00e8 Michael Emery, archeologo. Martha convive col regista George Tiffin, con il quale ha tre figli: Titan Nathaniel (26 agosto 1995), Hero Beauregard Faulkner (6 novembre 1997) e Mercy Jini Willow (15 ottobre 2001).\nIl debutto alla regia di Martha \u00e8 stato \"Onegin\", adattamento cinematografico del romanzo in versi di Aleksandr Pu\u0161kin \"Eugenio Onegin\". Il film le ha procurato diversi riconoscimenti, tra i quali un premio come migliore regista al Tokyo International Film Festival ed uno come migliore esordiente al London Film Critic's Circle. In seguito ha scritto un secondo lungometraggio intitolato \"Chromophobia\", che \u00e8 stato il film di chiusura del Festival di Cannes 2005. Al film, un dramma originale con pi\u00f9 trame che si incrociano, ha partecipato un cast di star internazionali. Il 16 novembre 2007 \u00e8 stato confermato che il figlio Hero avrebbe recitato accanto allo zio Ralph Fiennes in \"Harry Potter e il principe mezzosangue\", interpretando Lord Voldemort da piccolo. Nel 2008 inoltre, Mercy ha recitato nel film \"La duchessa\" con Keira Knightley, interpretando Georgiana da piccola."}
{"id": "2856828", "revid": "2166030", "url": "https://it.wikipedia.org/wiki?curid=2856828", "title": "Teodora Comnena (1134-1183)", "text": "Era figlia di Andronico Comneno e di Irene e nipote di Manuele I, imperatore bizantino.\nBiografia.\nTeodora spos\u00f2 nel 1148 Enrico II di Babenberg (1107 \u2013 1177), gi\u00e0 vedovo di Gertrude di Sassonia (\u20201143), che era fuggito a Costantinopoli dopo il fallimento della Seconda crociata.\nAd Enrico II Teodora diede tre figli:"}
{"id": "2856829", "revid": "287204", "url": "https://it.wikipedia.org/wiki?curid=2856829", "title": "A Division 1966-1967 (Irlanda)", "text": "La stagione 1966-1967 \u00e8 stata la quarantaseiesima edizione della League of Ireland, massimo livello del calcio irlandese."}
{"id": "2856834", "revid": "307923", "url": "https://it.wikipedia.org/wiki?curid=2856834", "title": "Episodi di Perfetti... ma non troppo (terza stagione)", "text": "La terza stagione di \"Perfetti... ma non troppo\" \u00e8 andata in onda in prima visione negli Stati Uniti d'America dal 24 settembre 2004 al 15 aprile 2005 sul network ABC.\nIn Italia \u00e8 andata in onda in prima visione sul canale satellitare Fox. In chiaro \u00e8 andata in onda sul canale MTV."}
{"id": "2856843", "revid": "1442080", "url": "https://it.wikipedia.org/wiki?curid=2856843", "title": "A Division 1965-1966 (Irlanda)", "text": "La stagione 1966-1967 \u00e8 stata la quarantacinquesima edizione della League of Ireland, massimo livello del calcio irlandese."}
{"id": "2856844", "revid": "131358", "url": "https://it.wikipedia.org/wiki?curid=2856844", "title": "Futbalov\u00fd klub P\u00fachov", "text": ""}
{"id": "2856845", "revid": "373025", "url": "https://it.wikipedia.org/wiki?curid=2856845", "title": "Episodi di Perfetti... ma non troppo (quarta stagione)", "text": "La quarta stagione di \"Perfetti... ma non troppo\" \u00e8 andata in onda in prima visione negli Stati Uniti d'America dal 18 aprile al 6 giugno 2006 sul network ABC; composta da 13 episodi, \u00e8 stata poi sospesa per bassi ascolti dopo i primi cinque. Successivamente gli 8 episodi non mandati in onda originariamente sono stati trasmessi tra il 18 e il 24 giugno 2009 su Lifetime.\nIn Italia \u00e8 andata in onda sul canale satellitare Fox. In chiaro \u00e8 andata in onda in contemporanea satellitare dal 1\u00ba aprile al 13 maggio 2007 sul canale MTV."}
{"id": "2856846", "revid": "599013", "url": "https://it.wikipedia.org/wiki?curid=2856846", "title": "Unghia di Plummer", "text": "Con il termine unghia di Plummer ci si riferisce ad una particolare alterazione a carico delle unghie descritta in soggetti affetti da ipertiroidismo.\nCaratteristiche.\nL'unghia di Plummer rappresenta una separazione del corpo ungueale distale dal letto ungueale, altrimenti chiamata onicolisi. La separazione \u00e8 probabilmente dovuta alla rapida crescita del corpo dell'unghia ed al catabolismo tireotossico. Questa separazione tra corpo e letto ungueale a causa della onicolisi intrappola lo sporco, dando all'unghia un aspetto scuro.\nNella maggior parte dei pazienti le unghie si mostrano lucide, friabili, recanti striature longitudinali, contorni e superficie appiattita. \nL'onicolisi pu\u00f2 colpire qualsiasi dito, ma pi\u00f9 comunemente colpisce il quarto ed il quinto dito. Con il progredire della malattia anche altre dita possono essere coinvolte.\nLa prevalenza di onicolisi nell'ipertiroidismo \u00e8 del 5,2%.\nStoria.\nQuesta alterazione ungueale fu descritta per la prima volta dal medico statunitense Henry Stanley Plummer nel 1918, in un paziente affetto da ipertiroidismo. La sua scoperta fu pubblicata per la prima volta circa 20 anni dopo nell'Oxford Medicine da Boothby e Plummer nel 1937.\nAltre cause.\nAltre cause di onicolisi sono dovute a:"}
{"id": "2856847", "revid": "1793900", "url": "https://it.wikipedia.org/wiki?curid=2856847", "title": "Madonna col Bambino in trono tra i santi Giacomo apostolo e Girolamo", "text": "La Madonna col Bambino in trono tra i santi Giacomo apostolo e Girolamo \u00e8 un dipinto olio su tavola trasportata su tela (214x179 cm) di Cima da Conegliano, databile al 1489 e conservata nella Pinacoteca civica di Palazzo Chiericati a Vicenza.\nStoria.\nLa pala proviene dalla seconda cappella di sinistra della chiesa di San Bortolo (Bartolomeo) a Vicenza (annessa all'omonimo convento dei Canonici Lateranensi ed oggi non pi\u00f9 esistente), per cui era stata commissionata dai fratelli Jacopo e Girolamo Sangiovanni. Dopo numerosi studi preparatori, l'opera venne dipinta nella bottega veneziana di Cima e poi inviata a Vicenza.\nIl dipinto \u00e8 firmato e datato 1\u00ba maggio 1489 sul cartiglio alla base del trono.\nDescrizione e stile.\nLa composizione riprende lo schema della sacra conversazione di matrice veneta, con uno schema triangolare molto in voga dal 1475, anno della celebre e innovativa \"Pala di San Cassiano\" di Antonello da Messina.\nAl centro si trova la Madonna col Bambino su un alto trono marmoreo, inquadrata da un alto arco che prosegue in un pergolato aperto sul cielo, la cui forma riprende i lacunari dell'architettura romana. Una balaustra marmorea lascia sufficiente spazio per intravedere il cielo. Ai lati, sullo sfondo di pareti lisce con qualche elemento classico (le paraste, il cornicione con un fregio di marmo verde), che lasciano intravedere in alto alcuni alberelli (un motivo frequente nell'arte fiorentina) si trovano i santi Giacomo maggiore, col bastone da pellegrino (il \"bordone\") e Girolamo, riconoscibile per l'abito rosso, da cardinale, la barba bianca e il libro in mano, che allude alla \"Vulgata\".\n\"La figura di Maria, alta sul trono marmoreo e mestamente assorta nel presagio della passione del Figlio, posta in asse con l'accesso al giardino, si qualifica come porta del cielo e veicolo di redenzione attraverso il sangue della croce, alluso dalla vite del pergolato e dal marmo vermiglio del trono, e la promessa della resurrezione, simboleggiata dalla lucertola che si inerpica sul muro; tutto secondo il destino di morte e di salvezza scritto nel volume chiuso che trattiene in bella evidenza sul ginocchio o che san Girolamo mostra all'attenzione del riguardante, o nel libro aperto nel quale san Giacomo affonda la sua meditazione\" (Avagnina).\nL'impaginazione spaziale \u00e8 chiara e calibratissima, con una limpida definizione dei volumi, sia delle figure che delle architetture. La luce chiara e dorata inonda il dipinto, creando un senso di calma agreste e restituendo colori di freschezza primaverile. La composta tranquillit\u00e0 dei personaggi \u00e8 legata infatti al tema della \"quiete dell'anima\", tipico della pittura veneta tra XV e XVI secolo."}
{"id": "2856850", "revid": "2166030", "url": "https://it.wikipedia.org/wiki?curid=2856850", "title": "Gertrude di Supplimburgo", "text": "Era figlia unica dell'imperatore Lotario II della stirpe dei Supplimburgo e della di lui consorte Richenza di Northeim.\nBiografia.\nIl 29 maggio 1127 Gertrude spos\u00f2 il guelfo Enrico X l'Orgoglioso (1108 \u2013 1139), duca di Baviera dal 1126, che, dopo la morte del suocero, divenne anche duca di Sassonia.\nTre anni dopo la morte di Enrico, Gertrude spos\u00f2, il 1\u00ba maggio 1142, Enrico II di Babenberg (1107 \u2013 1177), margravio d'Austria dal 1141 al 1156 e, con il nome di Enrico XI, duca di Baviera dal 1141 al 1156 e duca d'Austria dal 1156 al 1177, ma mor\u00ec l'anno successivo.\nDiscendenza.\nA Enrico X di Baviera Gertrude diede un figlio:\nDal matrimonio con Enrico II di Babenberg non nacquero figli."}
{"id": "2856851", "revid": "1305772", "url": "https://it.wikipedia.org/wiki?curid=2856851", "title": "Distretto di Miyako", "text": ""}
{"id": "2856859", "revid": "287204", "url": "https://it.wikipedia.org/wiki?curid=2856859", "title": "A Division 1964-1965 (Irlanda)", "text": "La stagione 1964-1965 \u00e8 stata la quarantaquattresima edizione della League of Ireland, massimo livello del calcio irlandese."}
{"id": "2856860", "revid": "36426", "url": "https://it.wikipedia.org/wiki?curid=2856860", "title": "Pinacoteca civica (Vicenza)", "text": ""}
{"id": "2856870", "revid": "1043175", "url": "https://it.wikipedia.org/wiki?curid=2856870", "title": "Ryang Yong-gi", "text": ""}
{"id": "2856873", "revid": "767487", "url": "https://it.wikipedia.org/wiki?curid=2856873", "title": "Front Alg\u00e9rie Fran\u00e7aise", "text": "Il Front de l'Alg\u00e9rie Fran\u00e7aise o Front Alg\u00e9rie Fran\u00e7aise, abbreviato in FAF (in francese, Fronte dell'Algeria Francese) \u00e8 stato un movimento politico algerino. Fondato nel 1960 ad Algeri dall'algerino Said Boualam, gi\u00e0 militare dell'esercito francese, il FAF si opponeva al processo di decolonizzazione messo in atto dal governo di Charles de Gaulle, e sosteneva la causa dell'Algeria francese (\"Alg\u00e9rie fran\u00e7aise\"), ovvero dell'annessione definitiva dell'Algeria alla Francia."}
{"id": "2856875", "revid": "1305772", "url": "https://it.wikipedia.org/wiki?curid=2856875", "title": "Hermon", "text": ""}
{"id": "2856880", "revid": "1305772", "url": "https://it.wikipedia.org/wiki?curid=2856880", "title": "Hersey", "text": ""}
{"id": "2856882", "revid": "599013", "url": "https://it.wikipedia.org/wiki?curid=2856882", "title": "Martin Fillo", "text": "Carriera.\nClub.\nFillo ha iniziato la carriera in Repubblica Ceca, nelle file del Viktoria Plze\u0148. In seguito ha firmato un contratto dalla durata quinquennale con il Viking. Al Viktoria Plze\u0148 sono andate novecentomila sterline, record di trasferimento per la squadra ceca.\nHa esordito nella prima partita del campionato 2008, fornendo l'assist per il gol dell'1-0 sullo Str\u00f8msgodset. Ha segnato la prima rete nella vittoria per uno a zero sul Troms\u00f8, alla quarta giornata.\nIl 10 gennaio 2011 \u00e8 tornato al Viktoria Plze\u0148, dopo essere stato ceduto dal Viking.\nNazionale.\nDopo aver collezionato presenze con la , e , ha debuttato nella Nazionale maggiore nel corso del 2009."}
{"id": "2856886", "revid": "188323", "url": "https://it.wikipedia.org/wiki?curid=2856886", "title": "Nervo cranico numero zero", "text": ""}
{"id": "2856891", "revid": "1444886", "url": "https://it.wikipedia.org/wiki?curid=2856891", "title": "Energia nucleare in Turchia", "text": "Nel 2010 l'energia nucleare in Turchia ha generato lo 0% dell'energia elettrica prodotta in totale nel Paese, in Turchia al momento non ci sono reattori commerciali funzionanti ma \u00e8 in discussione la costruzione del primo reattore.\nStoria.\nNel corso della storia turca sono stati proposti numerosi programmi nucleari: nel 1970 fu compiuto uno studio per un impianto da 300 MW, nel 1973 l'autority per l'elettricit\u00e0 decise di costruire un impianto dimostrativo da 80\u00a0MW, che non fu costruito; nel 1976 il sito di Akkuyu fu scelto per la costruzione di una centrale nucleare. Nel 1980 fu compiuto un tentativo di costruzione di alcuni reattori, questo fall\u00ec per la mancanza di garanzie finanziarie pubbliche, nel 1993 una centrale nucleare fu inclusa nei piani di investimento della nazione, seguendo una proposta preliminare del 1992, con proposte pervenute da alcuni produttori stranieri, questi piani furono abbandonati per cause economiche.\nNel 2006 la provincia della citt\u00e0 portuale di Sinope sul Mar Nero fu scelta per ospitare un impianto nucleare. Questo sito ha il vantaggio di avere una temperatura dell'acqua di refrigerazione inferiore di 5 \u00b0C inferiore rispetto al sito di Akkuyu, consentendo quindi una resa termodinamica superiore di circa l'1%. Nel sito doveva essere costruito un impianto dimostrativo da 100\u00a0MW, che doveva poi essere seguito da un impianto da 5000\u00a0MW che doveva entrare in funzione dal 2012, con una partnership congiunta pubblico-privato per la costruzione e la gestione. Nell'agosto 2006 il governo disse che pianificava di avere 3 impianti nucleari operanti per il 2012-15, furono fatti accordi con la Atomic Energy of Canada Ltd per la fornitura di unit\u00e0 CANDU da 750\u00a0MW come investimento iniziale. Nel 2007 fu fatta una nuova legge inerente alla costruzione, il funzionamento di impianti nucleare e la vendita della loro elettricit\u00e0. la legge conferiva all'ente atomico turco (TAEK) l'incarico di decidere i criteri per la costruzione ed il funzionamento degli impianti, in base a questa legge la TETAS avrebbe comprato tutta l'elettricit\u00e0 dopo aver siglato un contratto di 15 anni. La legge spiegava i criteri per la gestione dei rifiuti nucleari e la creazione di un fondo per il decommissioning, che sarebbe stato pagato dalle ditte produttrici.\nLa TETAS indisse un bando di concorso nel marzo 2008 per la fornitura di reattori per l'impianto di Akkuyu. Visto che le certificazioni del paese di origine erano accettabili, il TAEK si concentr\u00f2 solo sugli aspetti specifici del sito; fu ricevuta solo una proposta per il sito, dalla partnership fra le russe Atomstroyexport e Inter RAO con la turca Park Teknik per quattro reattori VVER1200. A seguito di consulenza commerciale della TETAS: una decisione del governo era prevista nel mese di aprile 2009, ma furono fatte solo generiche dichiarazioni, essendo il costo del progetto per i primi 15 anni troppo elevato. Nell'agosto 2009 furono fatti due accordi fra la Rosatom e TETAS:uno per un accordo di cooperazione nucleare, l'altro per un generico scambio di informazioni su incidenti nucleari e scambio di informazioni in ambito nucleare. \n\u00c8 rimasto in discussione per alcuni anni la costruzione della prima centrale nucleare del paese, sono infatti stati firmati nel marzo 2010 dei contratti con la russa Rosatom (che concorre con i suoi VVER1000 o VVER1200) e con la sudcoreana Kepco (che concorre con i suoi APR1400 e si \u00e8 aggiudicata un contratto per 4 reattori negli Emirati Arabi) per dei progetti per la prima centrale turca (la cui locazione si presuppone sia Sinope sul Mar Nero). Dal febbraio 2008 sono in corso i lavori preparatori per il sito di Sinope sul mar nero, vicino dovrebbe anche sorgere un centro per la tecnologia nucleare del costo di 1.7 miliardi\u20ac. L'offerta per la centrale, in collaborazione con gruppo locale di costruzione Sanayi ve Enka Insaat, \u00e8 attesa per l'agosto 2010. Se l'offerta verr\u00e0 accettata, il tutto sarebbe seguito da un accordo intergovernativo e l'EUAS vorrebbe una partecipazione del 25% nell'impianto.\nAd inizio maggio 2010 Russia e Turchia hanno firmato ad Ankara un accordo per la costruzione della prima centrale nucleare turca. La centrale sar\u00e0 quella di Akkuyu, vicino alla citt\u00e0 di B\u00fcy\u00fckeceli; l'impianto sar\u00e0 composto da quattro unit\u00e0 VVER1200, con il primo reattore previsto in funzione dopo 7 anni dal ricevimento di tutte le licenze costruttive, che dovrebbero essere fornite entro la prima met\u00e0 del 2011. L'impianto sar\u00e0 costruito, gestito e posseduto dalla Rosatom, e sar\u00e0 il primo fatto su queste basi in un paese straniero. Sul lungo termine, la propriet\u00e0 russa scender\u00e0 al 51% lasciando spazio per altri investitori turchi (i cui principali si prospetta siano Park Teknik e la compagnia elettrica di stato EUAS). L'accordo prevede inoltre per la creazione di un impianto di fabbricazione del combustibile in Turchia. Il ministero dell'energia ha in programma di promulgare una nuova legge sull'energia nucleare, questa sar\u00e0 presentato al Parlamento per la ratifica nel giugno 2010; questa riguarder\u00e0 l'accordo tra la Turchia e la Russia per costruire e gestire la centrale di Akkuyu come \"partenariato fra stati\". La legge pu\u00f2 coprire anche il secondo impianto pianificato a nucleare a Sinope. Nel frattempo il governo ha annunciato che avrebbe acquisito una quota del 25% per i progetti di energia nucleare.\nImpianti futuri.\nCi sono proposte per altri impianti, per completare il piano energetico al 2030. Alcuni rapporti indicano che la TAEK ha identificato il terzo sito a Igneada\nProduzione di uranio.\nLa Turchia non \u00e8 un produttore di uranio, ha modeste risorse uranifere, quantificate in 7300t di Uranio a &lt;130$/kg nel \"Red Book\" del 2007.\nCentrali nucleari.\nTutti i dati della tabella sono aggiornati ad marzo 2021"}
{"id": "2856895", "revid": "196390", "url": "https://it.wikipedia.org/wiki?curid=2856895", "title": "Automotrice M2 serie 150", "text": ""}
{"id": "2856901", "revid": "1305772", "url": "https://it.wikipedia.org/wiki?curid=2856901", "title": "Highlands (disambigua)", "text": ""}
{"id": "2856902", "revid": "124944153", "url": "https://it.wikipedia.org/wiki?curid=2856902", "title": "Baghdadi Mahmudi", "text": "Biografia.\n\u00c8 stato nominato Segretario generale del Congresso generale del popolo (Primo ministro) della Libia, il 5 marzo 2006, succedendo a Shukri Ghanem. Ha una laurea in medicina ed \u00e8 specializzato in ostetricia e ginecologia.\nIn seguito della caduta della capitale Tripoli il 22 agosto 2011 nei mani dei ribelli guidati dal Consiglio Nazionale Libico \u00e8 fuggito in Tunisia a Gerba.\nIl 22 settembre 2011 \u00e8 stato arrestato dalla polizia tunisina e condannato a 6 mesi di carcere per ingresso illegale in Tunisia senza passaporto. Pena che ha scontato nel carcere di Tamaghza. Nel gennaio 2022 Baghdadi Mahmoudi \u00e8 stato incarcerato in Libia dopo essere stato estradato dalla Tunisia nel 2012, sta per sporgere denuncia contro la Tunisia davanti alle istituzioni libiche e davanti alla corte penale internazionale.."}
{"id": "2856903", "revid": "287204", "url": "https://it.wikipedia.org/wiki?curid=2856903", "title": "Hiram", "text": ""}
{"id": "2856911", "revid": "287204", "url": "https://it.wikipedia.org/wiki?curid=2856911", "title": "Hollis", "text": ""}
{"id": "2856914", "revid": "287204", "url": "https://it.wikipedia.org/wiki?curid=2856914", "title": "U.S. National Championships 1956", "text": "Gli U.S. National Championships 1956 (conosciuti oggi come US Open) sono stati la 75\u00aa edizione degli U.S. National Championships e quarta prova stagionale dello Slam per il 1956. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Ken Rosewall, che si \u00e8 imposto sul connazionale Lew Hoad in 4 set col punteggio di 4-6 6-2 6-3 6-3. Il singolare femminile \u00e8 stato vinto dalla statunitense Shirley Fry Irvin, che ha battuto in finale in 2 set la connazionale Althea Gibson. Nel doppio maschile si sono imposti Lew Hoad e Ken Rosewall. Nel doppio femminile hanno trionfato Louise Brough e Margaret Osborne duPont. Nel doppio misto la vittoria \u00e8 andata a Margaret Osborne duPont, in coppia con Ken Rosewall.\nSeniors.\nSingolare maschile.\n Ken Rosewall ha battuto in finale Lew Hoad 4-6 6-2 6-3 6-3\nSingolare femminile.\n Shirley Fry Irvin ha battuto in finale Althea Gibson 6-3, 6-4\nDoppio maschile.\n Lew Hoad / Ken Rosewall hanno battuto in finale Hamilton Richardson / Vic Seixas 6-2, 6-2, 3-6, 6-4\nDoppio femminile.\n Louise Brough / Margaret Osborne duPont hanno battuto in finale Shirley Fry / Betty Pratt 6-3, 6-0\nDoppio misto.\n Margaret Osborne duPont / Ken Rosewall hanno battuto in finale Darlene Hard / Lew Hoad 9-7, 6-1"}
{"id": "2856917", "revid": "287204", "url": "https://it.wikipedia.org/wiki?curid=2856917", "title": "Stella distante", "text": "Stella distante \u00e8 un romanzo breve dello scrittore cileno Roberto Bola\u00f1o, pubblicato per la prima volta in lingua spagnola nel 1996; l'opera nasce, come tra l'altro apertamente indicato dallo stesso autore nel prologo, dalla riscrittura ampliata di uno dei profili di poeti apocrifi contenuti nel precedente \"La letteratura nazista in America\".\nTrama.\nNella prefazione del romanzo, l'autore afferma di avere appreso la storia del protagonista, Carlos Wieder, dal suo compatriota Arturo B (narratore interno della vicenda), che a giudicare dai brevissimi cenni biografici altri non sarebbe che Arturo Belano, protagonista (nonch\u00e9 alter ego dello stesso Bola\u00f1o) de \"I detective selvaggi\", oltrech\u00e9 personaggio di altre opere dell'autore cileno.\nLa storia inizia nella comunit\u00e0 dei giovani poeti di Concepci\u00f3n, la cosiddetta \u201ccapitale del sud\u201d del Cile. Alberto Ru\u00edz-Tagle \u00e8 un giovane, serio ed alquanto taciturno, che frequenta le scuole di poesia della citt\u00e0, dove quasi tutti sono politicamente di sinistra, ma riesce a stringere amicizia soltanto con le donne, dalle quali \u00e8 molto ammirato per il suo bell'aspetto ed il suo portamento elegante. In particolare piace alle gemelle Ver\u00f3nica e Ang\u00e9lica Garmendia, le pi\u00f9 belle ragazze che il narratore abbia mai conosciuto. Al narratore ed al suo amico Bibiano Mc Donald sembra che dietro la facciata di Ru\u00edz-Tagle ci sia qualcosa di falso, di vuoto, ma ovunque vada fa buona impressione sulle ragazze e sui loro genitori. Secondo la loro compagna Martita, detta la Grassa, sar\u00e0 lui a fare la poesia cilena del futuro.\nImmediatamente dopo il golpe del 1973, Alberto Ru\u00edz-Tagle scompare nel nulla. Si avranno notizie di lui soltanto in seguito, quando, qualche tempo dopo, si presenter\u00e0 nuovamente in provincia, a casa delle sorelle Garmendia, che avevano abbandonato Concepci\u00f3n a seguito dello scoppio del golpe, venendo da loro accolto a braccia aperte. Successivamente, scompare di nuovo e, con lui, anche le sorelle Garmendia.\nIl narratore viene poi arrestato ed un giorno, dal cortile del carcere dove \u00e8 trattenuto, assiste ad uno strano spettacolo: un aereo acrobatico monoposto, un Messeschmitt, traccia in cielo scritte di fumo tratte da versetti della Bibbia. L'autore \u00e8 un tenente delle forze armate cilene, tale Carlos Wieder, che in breve diventa famoso nel Paese per le sue \u201cpoesie\u201d disegnate nei cieli. Martita la Grassa \u00e8 convinta di riconoscere in una sua foto l'ormai da tempo volatilizzatosi Aberto Ru\u00edz-Tagle, evidentemente nient'altri che un militare infiltratosi sotto mentite spoglie nel gruppo dei giovani poeti di sinistra.\nMentre il Cile sprofonda nella dittatura di Pinochet e sempre pi\u00f9 dissidenti cercano di fuggire dal Paese, la fama di Carlos Wieder quale pilota ed aeropoeta aumenta a dismisura. Le sue esibizioni si moltiplicano, e, oltre ad essere molto ammirato dalle donne, la sua opera risulta sempre pi\u00f9 stimata ed apprezzata, tanto negli ambienti militari quanto in quelli letterari, ma i suoi ex-conoscenti si rendono conto che potrebbe esserci lui dietro la misteriosa sparizione di molti poeti, e soprattutto poetesse, dissidenti subito dopo lo scoppio del golpe.\nIl giorno in cui Wieder si esibisce nella capitale, organizza anche una mostra d'arte fotografica a casa sua, ma i pochi ospiti invitati ne rimangono a dir poco inorriditi. Le pareti sono tappezzate di foto raffiguranti cadaveri di giovani orribilmente seviziati, tra i quali c'\u00e8 chi riconosce anche i corpi brutalizzati delle sorelle Garmendia. I servizi segreti intervengono tempestivamente, mettendo il tutto a tacere, e Wieder a seguito di ci\u00f2 viene congedato dalle forze armate.\nIl narratore riesce poi ad emigrare in Europa, dove qualche anno dopo viene raggiunto a Barcellona da Abel Romero, un ex-poliziotto cileno, famoso durante la presidenza di Salvador Allende e per questo caduto in disgrazia sotto la dittatura. Romero ha ricevuto il suo nome ed indirizzo da Bibiano Mc Donald: il detective \u00e8 sulle tracce di Carlos Wieder ed \u00e8 sicuro che si trovi sotto falso nome in Europa. Per il narratore, non \u00e8 difficile indovinare che Romero sia stato ingaggiato da qualcuno per vendicarsi di Wieder.\nRomero chiede dunque al narratore di ispezionare una serie di riviste di poesia underground provenienti da parecchi paesi europei, da lui stesso procurategli, per cercare d'individuare l'ubicazione di Wieder, che in tutti questi anni pare abbia continuato a frequentare il sottobosco culturale. Inoltre, il detective riesce a raccogliere testimonianze che individuano l'ex-torturatore come operatore di macchina di snuff movie in Italia. Alla fine, non risulta particolarmente difficile per il narratore individuare lo stile di scrittura di Wieder in alcuni interventi su una rivista pseudo-avanguardistica francese di estrema destra.\nRomero indaga, poi ritorna dal narratore e lo porta con s\u00e9 a Lloret de Mar, dove riconosce in un bar Carlos Wieder, in vacanza sulla Costa Brava. Non pu\u00f2 accettare quello per cui l'ex poliziotto \u00e8 stato pagato, ma non pu\u00f2 neppure opporvisi. Non \u00e8 presente quando Romero si reca, per mezz'ora circa, nell'appartamento vacanze di Wieder per confrontarlo. Quando esce, i due cileni riprendono insieme il treno per Barcellona, evitando sapientemente di parlare della sorte dell'ex-torturatore.\nTemi.\nSeppure in maniera pi\u00f9 tangenziale rispetto al altre opere di Bola\u00f1o, anche qui vengono trattati molti i temi cari all'autore:\nEpigrafe.\n\u201cQuale stella cade senza che nessuno la guardi?\u201d \nWilliam Faulkner\nAltri media.\nNel 2018 l'editore Alfaguara ha pubblicato un adattamento a fumetti di Stella distante, scritto da Javier Fern\u00e1ndez e illustrato da Fanny Mar\u00edn."}
{"id": "2856932", "revid": "1305772", "url": "https://it.wikipedia.org/wiki?curid=2856932", "title": "Il diario del vampiro", "text": ""}
{"id": "2856948", "revid": "33689", "url": "https://it.wikipedia.org/wiki?curid=2856948", "title": "Ademar lo Negre", "text": "Biografia.\nEra originario di Ch\u00e2teau-Vieux (Castelveill), localit\u00e0 che era sotto la giurisdizione dei visconti Trencavel di Albi, primi obiettivi della crociata albigese. Da quanto viene raccontato nella sua \"vida\", fu sotto la protezione di grandi signori, tra i quali Pietro II d'Aragona e Raimondo VI di Tolosa. Per un certo periodo fu anche presso la corte di Ferdinando III di Castiglia.\nOpera.\nDella sua opera poetica si conoscono quattro canzoni, pi\u00f9 una frammento, una delle quali indirizzata a un infante di Castiglia. Ademar \u00e8 probabilmente coautore insieme a Raimon de Miraval della tenzone \"Miraval, tenzon gra[zi]da\".\nComponimenti.\n\"Cansos\".\nNel manoscritto T gli viene attribuita inoltre la canzone di crociata \"Totz hom qui ben comensa e be fenis\" di Guillem Figueira."}
{"id": "2856951", "revid": "1528507", "url": "https://it.wikipedia.org/wiki?curid=2856951", "title": "Implicazioni sociali della nanotecnologia", "text": "Le implicazioni sociali in nanotecnologia sono i potenziali benefici e le sfide che l'introduzione di insolite apparecchiature e materiali nanotecnologici possono creare alla societ\u00e0 e all'interazione umana. Il termine \u00e8 talvolta esteso per includere anche le implicazioni di salute e ambientali, ma questo articolo prender\u00e0 in considerazione solo le implicazioni sociali e politiche.\nSiccome la nanotecnologia \u00e8 un settore emergente e la maggior parte delle sue applicazioni sono ancora di carattere speculativo, si discute molto sugli effetti positivi e negativi che essa potrebbe avere.\nPanoramica.\nAl di l\u00e0 dei rischi di tossicit\u00e0 per la salute umana e per l'ambiente, associati ai nanomateriali di prima generazione, la nanotecnologia, pi\u00f9 estese implicazioni per la societ\u00e0 crea e pi\u00f9 ampie sfide sociali pone. I sociologi hanno suggerito che le questioni sociali riguardanti la nanotecnologia dovrebbero essere comprese e valutate non solo come rischi o impatti \"a valle\" (\"downstream\"). Soprattutto, le sfide devono essere fattorizzate nel potere decisionale e nella ricerca \"a monte\" al fine di garantire che lo sviluppo tecnologico soddisfi gli obiettivi sociali.\nMolti studiosi di scienze sociali e organizzazioni della societ\u00e0 civile suggeriscono che la valutazione tecnologica e il governo dovrebbero coinvolgere anche la partecipazione pubblica.\nAlcuni osservatori suggeriscono che la nanotecnologia si realizzer\u00e0 in modo incrementale, come ha fatto la rivoluzione industriale del XVIII-XIX secolo, fino a che non accelera il passo per guidare una rivoluzione nanotecnologica che rimodeller\u00e0 radicalmente le nostre economie, il nostro mercato del lavoro, il commercio e le relazioni internazionali, le strutture sociali, le libert\u00e0 civili, il nostro rapporto con il mondo naturale e anche la nostra concezione di essere umani. Altri suggeriscono che sarebbe forse pi\u00f9 preciso descrivere il cambiamento condotto dalla nanotecnologia come uno \u201ctsunami \"tecnologico\u201d. Proprio come uno tsunami, gli analisti avvertono che i rapidi mutamenti apportati dalla nanotecnologia avranno necessariamente un profondo impatto dirompente. Cos\u00ec il \"Centro per la Previsione Tecnologica\" (\"Center for Technology Foresight\") dell'APEC osserva:\nSe la nanotecnologia sta per rivoluzionare la produzione, l'assistenza sanitaria, l'approvvigionamento energetico, le comunicazioni e, probabilmente, la difesa, allora trasformer\u00e0 il lavoro e il posto di lavoro, il sistema sanitario, i trasporti e le infrastrutture del potere e militari. Questi ultimi mutamenti non avverranno senza ingenti danni sociali.\nColoro che si interessano agli effetti negativi causati dalle nanotecnologie ipotizzano che verranno semplicemente esacerbati i problemi scaturiti dalle ingiustizie socio-economiche gi\u00e0 esistenti e dalla ineguale distribuzione del potere, creando disuguaglianze pi\u00f9 grandi tra ricchi e poveri attraverso un inevitabile \"nano-divide\" (il divario tra coloro che controllano le nuove nanotecnologie e quelli che restano esclusi dall'usufruizione dei suoi prodotti, servizi o lavoro). Gli analisti suggeriscono la possibilit\u00e0 che la nanotecnologia sia in grado di destabilizzare le relazioni internazionali attraverso una corsa ai nano-armamenti, accrescendo il potenziale di armi biologiche, quindi, collocando dappertutto strumenti per la sorveglianza con significative ripercussioni per le libert\u00e0 civili. Inoltre, molti detrattori ritengono che attraverso le nanobiotecnologie potrebbero essere abbattute le barriere tra la vita e la non-vita, ridefinendo per di pi\u00f9 il significato stesso di \"essere umani\".\nLa nanoetica presuppone che una tale tecnologia trasformativa potrebbe esacerbare le divisioni tra ricchi e poveri - il cosiddetto nano-divario (da \"nano divide\" per similitudine con divario digitale). Tuttavia, la nanotecnologia rende la produzione tecnologica (ad esempio, computer, telefoni cellulari, tecnologia sanitaria, ecc.) meno costosa e dunque accessibile ai poveri.\nIn realt\u00e0, molti dei pi\u00f9 entusiasti propugnatori della nanotecnologia, come per es. i transumanisti, vedono la scienza nascente come un meccanismo per cambiare la stessa natura umana - andando oltre la cura delle malattie e il miglioramento delle caratteristiche umane. I dibattiti sulla nanoetica sono stati ospitati dal governo federale (statunitense), in particolare nel contesto delle \u201ctecnologie convergenti\u201d - uno slogan utilizzato per riferirsi a nano, biotecnologia, tecnologia dell'informazione e scienza cognitiva.\nPossibili applicazioni militari.\nSono stati anche sollevati rischi per la societ\u00e0 causati dall'utilizzo della nanotecnologia. A livello strumentale, questi comprendono la possibilit\u00e0 di applicazioni nanotecnologiche (ad esempio, impianti e altri strumenti per il miglioramento del soldato, come quelli in fase di sviluppo presso l'Istituto per le Nanotecnologie del Soldato (\"Institute for Soldier Nanotechnologies\") al MIT, come pure la capacit\u00e0 di sorveglianza migliorata per mezzo di nano-sensori. C'\u00e8 anche la possibilit\u00e0 che la nanotecnologia venga ad essere utilizzata per sviluppare armi chimiche e, dato che saranno in grado di sviluppare prodotti chimici su scala atomica, i critici temono che le armi chimiche sviluppate dalle nanoparticelle saranno pi\u00f9 pericolose di quelle attuali.\nProblemi di propriet\u00e0 intellettuale.\nA livello strutturale, i detrattori della nanotecnologia denunciano un nuovo mondo proprietario controllato dalle grandi societ\u00e0 (\"corporation\") grazie al loro monopolio. La tesi \u00e8 che, come la capacit\u00e0 della biotecnologia di manipolare i geni \u00e8 andata di pari passo con la brevettabilit\u00e0 della vita, cos\u00ec anche la capacit\u00e0 della nanotecnologia di manipolare molecole ha portato alla brevettazione della materia. Negli ultimi anni si \u00e8 vista una corsa all'oro per la rivendicazione di brevetti su scala nanometrica. Oltre 800 nano-brevetti correlati sono stati concessi nel 2003, e il numero cresce di anno in anno. Le aziende al riguardo stanno gi\u00e0 tirando fuori brevetti estesi concernenti scoperte e invenzioni. Ad esempio, due \"corporation\", NEC e IBM, detengono i brevetti di base su nanotubi di carbonio, una delle attuali pietre miliari della nanotecnologia. I nanotubi di carbonio hanno una vasta gamma di usi, e sembrano destinati a diventare fondamentali in diversi settori, dalla elettronica e computeristica, ai materiali rafforzati per la somministrazione di farmaci e per la diagnostica. I nanotubi di carbonio sono pronti a diventare i maggiori prodotti in commercio con la possibilit\u00e0 di sostituire i principali materiali grezzi tradizionali. Tuttavia, poich\u00e9 il loro uso si espande, cercando ognuno di fabbricarli o venderli (legalmente), non importa quale sia il loro utilizzo, deve prima acquistare una licenza dalla NEC e dalla IBM.\nLa dottrina delle infrastrutture essenziali (e\"ssential facilities\") degli Stati Uniti pu\u00f2 avere la stessa importanza delle altre leggi anti-trust.\nPotenziali benefici e rischi per i paesi in via di sviluppo.\nLe nanotecnologie possono fornire nuove soluzioni per milioni di persone nei paesi in via di sviluppo che non hanno accesso ai servizi di base, come acqua potabile, energia sostenibile, protezione della salute e istruzione. Le Nazioni Unite hanno stabilito gli Obiettivi di Sviluppo del Millennio (\"Millennium Development Goals\") per venire incontro a questi bisogni. La Task Force riguardo a Scienza, Tecnologia e Innovazione delle ONU nel 2004 osserv\u00f2 che alcuni dei vantaggi della nanotecnologia comprendono la produzione con poco lavoro, terra, o manutenzione, alta produttivit\u00e0, basso costo, e modesto fabbisogno di materiali ed energia.\nMolti paesi in via di sviluppo, per esempio, Costa Rica, Cile, Bangladesh, Thailandia e Malaysia, stanno investendo notevoli risorse nella ricerca e nello sviluppo delle nanotecnologie. Le economie emergenti come Brasile, Cina, India e Sud Africa stanno spendendo milioni di dollari all'anno in R&amp;S (Ricerca e Sviluppo), e stanno rapidamente aumentando la loro produzione scientifica, come \u00e8 dimostrato dal loro numero crescente di pubblicazioni scientifiche con revisione paritaria.\nLe opportunit\u00e0 potenziali delle nanotecnologie di aiutare a risolvere le critiche priorit\u00e0 di sviluppo internazionale comprendono sistemi di depurazione delle acque, sistemi di energia, medicina e prodotti farmaceutici, produzione di cibo e nutrizione, e informazione e tecnologie delle comunicazioni. Le nanotecnologie sono gi\u00e0 incorporate nei prodotti immessi nel mercato. Altre nanotecnologie sono ancora nella fase di ricerca, mentre altre sono concetti che sono anni o decenni lontane dallo sviluppo.\nL'applicazione delle nanotecnologie nei paesi in via di sviluppo pone interrogativi simili sulla salute, sull'ambientale, e sui rischi sociali descritti nel paragrafo precedente. Altre sfide sono state sollevate riguardo ai legami tra nanotecnologie e sviluppo.\nLa salvaguardia dell'ambiente, della salute umana e della sicurezza sul lavoro nei paesi in via di sviluppo spesso sono dovuti a una combinazione di fattori che possono comprendere, ma non solo, la carenza di un ambiente sano, la salute umana, e la regolamentazione della sicurezza sul lavoro; un controllo scarso o privo di regole collegato alla carenza di capacit\u00e0 umane (vale a dire, regolamentazione del personale propriamente qualificato) e fisiche (per es., equipaggiamento). Spesso, questi Paesi richiedono assistenza, particolarmente finanziaria, sviluppare la capacit\u00e0 istituzionale e scientifica per valutare adeguatamente e affrontare rischi, incluse le infrastrutture necessarie come laboratori e tecnologia per il rilevamento.\nMolto poco si sa riguardo ai rischi e alle conseguenze pi\u00f9 estese delle nanotecnologie. In un momento di grande incertezza circa i loro effetti sar\u00e0 impegnativo per i governi, le aziende, le organizzazioni della societ\u00e0 civile e il pubblico in generale nei paesi in via di sviluppo, come nei paesi sviluppati, di prendere decisioni sulla \"gestione\" (\"governance\") delle nanotecnologie.\nLe compagnie e, in misura minore, i governi e le universit\u00e0, stanno ricevendo i brevetti sulle nanotecnologie. Il rapido aumento del numero di brevetti nel campo delle nanotecnologie \u00e8 dimostrato dal fatto che negli Stati Uniti ci sono state 500 domande per ottenerne brevetti nel 1998 e 1.300 nel 2000. Alcuni brevetti hanno una definizione molto ampia che ha sollevato preoccupazioni tra alcuni gruppi riguardo al fatto che la corsa al brevetto potrebbe rallentare l'innovazione e far lievitare i costi dei prodotti, riducendo cos\u00ec il potenziale per le innovazioni di cui potrebbero beneficiare le popolazioni a basso reddito nei paesi in via di sviluppo.\nC'\u00e8 un chiaro collegamento tra i beni di prima necessit\u00e0 e la povert\u00e0. Molti paesi meno sviluppati dipendono da pochi prodotti per l'occupazione, le entrate del governo, e dai proventi ottenuti dall'esportazione. Molte applicazioni in nanotecnologia in una fase di sviluppo potrebbero incidere sulla domanda globale di prodotti specifici. Per esempio, alcuni materiali su scala nanometrica potrebbero migliorare la resistenza e la durabilit\u00e0 della gomma, che potrebbero in futuro portare ad una diminuzione della richiesta di gomma naturale. Altre applicazioni in nanotecnologia possono causare un aumento della domanda per determinati prodotti. Per esempio, la richiesta di titanio pu\u00f2 aumentare in conseguenza ai nuovi usi degli ossidi di titanio su nanoscala, come per i nanotubi di biossido di titanio, impiegato per produrre e immagazzinare idrogeno utilizzato come combustibile. Varie organizzazioni hanno chiesto un dialogo internazionale riguardo ai meccanismi che consentiranno ai paesi in via di sviluppo di anticipare tali cambiamenti e adattarvisi in modo proattivo.\nNel 2003, il Meridian Institute iniziava il \"Dialogo Globale su Nanotecnologia e Povert\u00e0\" (GDNP, \"Global Dialogue on Nanotechnology and the Poor\") per accrescere la consapevolezza delle opportunit\u00e0 e dei rischi delle nanotecnologie per i paesi in via di sviluppo, per colmare il divario esistente all'interno e tra i settori della societ\u00e0 onde catalizzare le azioni che affrontano opportunit\u00e0 e rischi specifici inerenti alle nanotecnologie per i paesi in via di sviluppo; individuare inoltre le modalit\u00e0 in cui la scienza e la tecnologia possano svolgere un ruolo adeguato nel processo di sviluppo. Il GDNP ha rilasciato diversi documenti accessibili al pubblico inerenti alle nanotecnologie e allo sviluppo, tra cui \nGiustizia sociale e libert\u00e0 civili.\nTuttavia, frequentemente vengono sollevati problemi sul fatto che i vantaggi declamati della nanotecnologia non saranno distribuiti in modo uguale, e che tutti i benefici (tecnici e/o economici inclusi) associati alla nanotecnologia perverranno solo alle nazioni ricche. La maggioranza della ricerca nanotecnologica e sviluppo - e i brevetti per nanomateriali e prodotti - \u00e8 concentrata nei Paesi sviluppati (inclusi Stati Uniti, Giappone, Germania, Canada e Francia). Inoltre, la maggior parte dei brevetti relativi alla nanotecnologia sono concentrati nelle mani di poche \"corporation\", comprese IBM, Micron Technologies, Advanced Micro Devices e Intel. Ci\u00f2 fa temere che sar\u00e0 improbabile che i paesi in via di sviluppo possano avere accesso a infrastrutture, finanziamenti e risorse umane richieste per sostenere la ricerca nanotecnologica e lo sviluppo, e ci\u00f2 verosimilmente porter\u00e0 ad inasprire tali disuguaglianze.\nL'agricoltura e l'industria alimentare sono la prova evidente che l'accentramento della nanotecnologia \u00e8 correlata ai brevetti. Brevetti di sementi, prodotti vegetali, animali e di altre tecniche agro alimentari sono gi\u00e0 concentrati nelle mani di poche aziende. Tutto ci\u00f2 fa prevedere un aumento del costo delle attivit\u00e0 agricole che far\u00e0 aumentare la dipendenza degli agricoltori da queste \"importazioni\", emarginando possibilmente gli agricoltori pi\u00f9 poveri, compresi quelli che vivono nei paesi in via di sviluppo.\nI produttori nei paesi in via di sviluppo potrebbero essere svantaggiati dalla sostituzione di prodotti naturali (inclusi caucci\u00f9, cotone, caff\u00e8 e t\u00e8) a causa degli sviluppi attuati in nanotecnologia. Questi prodotti naturali sono importanti per l'esportazione nei paesi in via di sviluppo, e molti agricoltori che vivono di un'economia di sussistenza dipendono da essi. \u00c8 stato sostenuto che la loro sostituzione con nano-prodotti industriali potrebbe avere un impatto negativo sulle economie dei paesi in via di sviluppo, tradizionalmente dipendenti da queste coltivazioni di esportazione.\nSi \u00e8 proposto che la nanotecnologia possa essere efficace solo per alleviare la povert\u00e0 e aiutare lo sviluppo \"quando essa viene adattata a contesti istituzionali sociali, culturali e locali, scelta e progettata con la partecipazione attiva dei cittadini fin dal punto iniziale\"."}
{"id": "2856958", "revid": "77594", "url": "https://it.wikipedia.org/wiki?curid=2856958", "title": "Battaglia del glorioso primo di giugno", "text": ""}
{"id": "2856979", "revid": "1043175", "url": "https://it.wikipedia.org/wiki?curid=2856979", "title": "Tsukasa Umesaki", "text": ""}
{"id": "2856982", "revid": "287204", "url": "https://it.wikipedia.org/wiki?curid=2856982", "title": "Springfield (New York)", "text": "Springfield \u00e8 un comune degli Stati Uniti d'America, nella Contea di Otsego, nello Stato di New York.\nSi trova nella parte nord della contea, approssimativamente 80 chilometri ad ovest di Schenectady."}
{"id": "2856983", "revid": "640389", "url": "https://it.wikipedia.org/wiki?curid=2856983", "title": "Y\u014dsuke Kashiwagi", "text": "Cronologia presenze e reti in Nazionale.\n \n "}
{"id": "2856996", "revid": "30981", "url": "https://it.wikipedia.org/wiki?curid=2856996", "title": "Majnun", "text": ""}
{"id": "2856997", "revid": "1005529", "url": "https://it.wikipedia.org/wiki?curid=2856997", "title": "Wale (rapper)", "text": "Biografia.\nWale inizia la propria carriera nel 2005, ma \u00e8 solo l'anno seguente che grazie al brano \"Dig Dug (Shake It)\" ottiene una certa popolarit\u00e0 nella sua citt\u00e0 natale.\nNel 2007 viene scoperto dal produttore Mark Ronson che gli fa ottenere un contratto con la Allido Records nello stesso anno. In questo periodo Wale pubblica numerosi mixtape ed appare in diversi mass media nazionali, incluso MTV News e varie riviste. Inoltre Wale realizza un remix del brano \"Smile\" di Lily Allen.\nNel 2008 Wale firma un contratto con la Interscope Records, tramite la quale pubblica il suo album di debutto \"Attention Deficit\" nel 2009, che ottiene la seconda posizione della classifica \"Billboard U.S. Rap\" e la terza della \"Billboard U.S. R&amp;B\". Dall'album vengono estratti i singoli \"Chillin\", a cui partecipa Lady Gaga e \"Pretty Girls\", a cui collaborano Gucci Mane e Weensey.\nNel 2011 Wale ha firmato per la casa discografica di Rick Ross la Maybach Music Group.\nNel 2015 collabora con Kid Ink, Tyga, YG e Rich Homie Quan nel brano Ride Out per la colonna sonora del film \"Fast &amp; Furious 7,\" mentre nel 2017 partecipa al brano \"Change\" del rapper RM."}
{"id": "2857007", "revid": "1345938", "url": "https://it.wikipedia.org/wiki?curid=2857007", "title": "Pannelli a irraggiamento", "text": "I pannelli a irraggiamento sono dei sistemi di riscaldamento degli ambienti che utilizzano uno dei tre principi di trasmissione del calore, l'irraggiamento (gli altri due sono la convezione e la conduzione).\nI pannelli ad irraggiamento, da non confondere coi pannelli radianti o coi pannelli solari termici o fotovoltaici, sono essenzialmente costituiti da una superficie riscaldante ed una emettente.\nVi sono modelli con o senza termostato a bordo, con emettitori in acciaio, alluminio, materiale plastico, pietra o marmo. Quelli per il riscaldamento degli ambienti che vengono installati a parete o a soffitto, sono provvisti di uno strato isolante che evita dispersioni di calore e concentra cos\u00ec il calore prodotto laddove necessita.\nI pannelli ad irraggiamento hanno un rendimento inferiore a quello che si pu\u00f2 avere con una normale pompa di calore, ma tale sistema pu\u00f2 avere vantaggi che fa avvicinare di molto il consumo a tali macchine termiche, grazie allo sfruttamento dell'irraggiamento anzich\u00e9 la convezione, oltre ad un sensibile aumento del benessere all'interno dell'ambiente riscaldato."}
{"id": "2857015", "revid": "122340776", "url": "https://it.wikipedia.org/wiki?curid=2857015", "title": "Layla e Majnun", "text": "Layla e Majnun nota anche come Il Folle e Layla - in arabo \u0645\u062c\u0646\u0648\u0646 \u0648 \u0644\u064a\u0644\u0649 (\"Majnun e Layla\") o \u0642\u064a\u0633 \u0648\u0644\u064a\u0644\u0649 (\"Qays e Layla\"), in lingua persiana \u0644\u06cc\u0644\u06cc \u0648 \u0645\u062c\u0646\u0648\u0646 (Leyle ve Majnun), Leyli v\u0259 M\u0259cnun in azero, Leyla ile Mecnun in turco - \u00e8 una classica storia persiana di amore contrastato. \u00c8 basata sulla storia vera di un giovane chiamato Qays ibn al-Mulawwa\u1e25 (), originario del nord della penisola arabica durante il periodo omayyade nel VII secolo. In una versione, egli passa la giovinezza con Layla, sorvegliandone i greggi. In un'altra versione, dopo aver visto Layla, se ne innamora perdutamente. In entrambe le varianti in ogni caso impazzisce quando il padre di lei gli impedisce di sposarla; perci\u00f2 venne chiamato Majnun-e Layla (Persian: \u0645\u062c\u0646\u0648\u0646\u0650 \u0644\u06cc\u0644\u0627), ovvero \"Pazzo di Layla\"\nStoria.\nQays ibn al-Mulawwah ibn Muz\u0101him, era un poeta beduino. Si innamor\u00f2 di Layla bint Mahdi ibn Sa\u02bfd, della sua stessa trib\u00f9, meglio nota come Layla al-\u0100m\u012briyya. Presto compose poemi sul suo amore per lei, talvolta menzionandone il nome. Quando chiese la sua mano, il padre rifiut\u00f2 perch\u00e9 quel matrimonio sarebbe stato uno scandalo, il cui prezzo sarebbe stato pagato dalla ragazza. Poco dopo, lei spos\u00f2 un altro.\nQuando Qays seppe del matrimonio, lasci\u00f2 l'accampamento della trib\u00f9 e cominci\u00f2 a vagare nel deserto circostante. La sua famiglia sper\u00f2 in un ritorno e cominci\u00f2 a lasciargli del cibo fuori dall'abitato. Poteva talvolta essere sorpreso a recitare poesie da solo, o a scrivere sulla sabbia con un bastone.\nLayla si trasfer\u00ec, con il marito, in quello che \u00e8 oggi il territorio iracheno, dove si ammal\u00f2 e mor\u00ec. Qays fu successivamente trovato morto nel deserto nel 688 vicino alla tomba di una donna sconosciuta. Aveva inciso tre versi poetici su una roccia vicino alla tomba, gli ultimi tre versi attribuibili a lui.\nMolti altri incidenti minori accaddero nel periodo compreso tra la sua pazzia e la sua morte. La maggior parte delle sue poesie fu composta prima della sua follia.\nFra i poemi attribuiti a Qays ibn al-Mulawwah, ecco un passo riferito a Layla:\nVarianti.\nIn India si crede che Layla e Majnun trovarono rifugio in un villaggio del Rajasthan prima di esalare l'ultimo respiro. Si dice che le 'tombe' di Layla e Majnun si trovino nel villaggio di Bijnore vicino Anupgarh nel distretto di Sriganganagar. Secondo una locale leggenda rurale, Layla e Majnun fuggirono e morirono qui. Centinaia di fidanzati e novelli sposi vengono qui da India e Pakistan, nonostante non ci siano strutture turistiche, per partecipare a due giorni di feste in giugno.\nUn'altra tomba di Layla e Majnun si trova ad al-Huf\u016bf, Arabia Saudita.\nUn'altra variante del racconto vuole che Layla e Majnun si siano incontrati a scuola. Majnun si innamor\u00f2 di Layla e venne da lei distratto. Il maestro picchi\u00f2 Majnun in quanto concentra le sue attenzioni su Layla e non sull'attivit\u00e0 scolastica. Ma avvenne qualcosa di magico. Majnun viene colpito ma fu Layla a sanguinare per le sue ferite. La notizia si diffuse e caus\u00f2 un litigio fra le due famiglie. Separati nell'infanzia, Layla e Majnun si incontrano di nuovo in giovent\u00f9. Tabrez, il fratello di Layla, non voleva che lei infanghasse il nome della famiglia sposando Majnun. Tabrez e Majnun litigano; pazzo di Layla, Majnun uccise Tabrez. Majnun venne arrestato, dopo che la notizia raggiunge il villaggio, e quivi condannato alla lapidazione. Layla non pot\u00e9 sopportare la condanna e acconsent\u00ec a sposare un altro uomo in cambio della salvezza di Majnun, che venne esiliato. Layla si spos\u00f2, anche se rimase legata sentimentalmente a Majnun. Comprendendo ci\u00f2, suo marito cavalc\u00f2 nel deserto alla ricerca di Majnun, e lo sfid\u00f2 a un duello all'ultimo sangue. Nello stesso istante in cui il marito di Layla trafisse, con la spada, il cuore di Majnun, Layla cade a terra in casa sua. Layla e Majnun vennero sepolti uno accanto all'altra e il marito di lei ed entrambi i padri pregarono per loro. Il mito vuole che Layla e Majnun si si siano incontrati di nuovo in paradiso, dove si amarono per sempre.\nStoria e influenza.\nPersianizzazione della storia.\nDal folklore arabo e Habib la storia passa alla letteratura persiana. La storia di Lili o Majnoon era nota in persiano almeno dal tempo di Rudaki, che cita gli amanti.\nNonostante la storia fosse popolare nella Persia del XII secolo, fu col capolavoro di Nizami Ganjavi che irruppe nella letteratura persiana. Nizami attinge da fonti sia laiche che mistiche su Majnun e ritrae vividamente i famosi amanti. In seguito molti altri poeti persiani lo imitarono e scrissero le loro versioni della storia. Raccogliendo su Majnun informazioni sia dalla tradizione laica che da quella mistica, Nizami ritrasse vividamente la figura di questo leggendario amante che ispir\u00f2 tutti i successivi poeti, da molti di questi fu imitato e molti scrissero una loro versione della storia. Nizami usa varie caratteristiche derivate dalla poesia d'amore \u2018Udhrita e le fonde con la sua cultura persiana. Egli persianizza il poema aggiungendo molte tecniche ereditate dalla tradizione epica persiana, come la descrizione dei personaggi, le relazioni fra di loro, la descrizione del tempo e degli ambienti, ecc..\nNel suo adattamento, i giovani amanti si conoscono a scuola e si innamorano perdutamente. Ci\u00f2 nonostante, non possono sposarsi a causa di una faida famigliare, e la famiglia di Layla le organizza un matrimonio con un altro uomo. \u00c8 una tragica storia di un amore mai spento simile al successivo \"Romeo e Giulietta\". Questo tipo di amore \u00e8 noto nella cultura araba come \"amore vergine\" (Arabo: \u062d\u0628 \u0639\u0630\u0631\u064a), perch\u00e9 gli amanti non si sposano mai n\u00e9 hanno rapporti. Altri famosi amori vergini sono le storie di \"Qays e Lubna\", \"Kuthair e Azza\", \"Marwa e Al Majnoun Al Faransi\" e \"Antara e Abla\". Il motivo letterario stesso \u00e8 comune nel mondo, specialmente nella letteratura musulmana dell'Asia meridionale, come ghazal in Urdu.\nSecondo Rudolf Gelpke: \"Molti poeti successivi hanno imitato il lavoro di Nizami, pur non potendo n\u00e9 eguagliarlo n\u00e9 certamente superarlo; Persiani, Turchi, Indiani, per nominare solo i pi\u00f9 importanti. Lo studioso persiano Hekmat ha elencato non meno di quaranta versioni persiane e tredici turche\" di Layli e Majnun.. Secondo Vahid Dastgerdi, \"Se si volesse cercare in tutte le librerie del mondo, probabilmente si troverebbero pi\u00f9 di mille versioni di Layli e Majnun\".\nAdattamento in azero.\nL'adattamento in lingua azera della storia, \"D\u00e2st\u00e2n-\u0131 Leyl\u00ee v\u00fc Mecn\u00fbn\" (\u062f\u0627\u0633\u062a\u0627\u0646 \u0644\u064a\u0644\u0649 \u0648 \u0645\u062c\u0646\u0648\u0646; \"L'epica di Layla e Majnun\") \u00e8 stata scritta nel XVI secolo da Fuz\u00fbl\u00ee. La versione di Fuz\u00fbl\u00ee fu musicata dal compositore Azero Uzeyir Hajibeyov, che compose quella che sarebbe diventata la prima opera del Medio Oriente. Debutt\u00f2 a Baku il 25 gennaio 1908. La storia era gi\u00e0 stata trasposta sul palcoscenico nel tardo XIX secolo, quando Ahmed Shawqi ricav\u00f2 dalla storia un dramma, ora considerato uno dei migliori nella moderna letteratura araba. Le battute di Qays nel dramma talvolta sono confuse coi suoi reali componimenti.\nUna scena del poema \u00e8 coniata sul rovescio della moneta commemorativa azera da 100 e da 50 manat stampata nel 1996 per il cinquecentenario dell'attivit\u00e0 artistica di Fuz\u00fbl\u00ee.\nAltre influenze.\nLa grande popolarit\u00e0 della leggenda ha influenzato la letteratura mediorientale, specialmente gli scrittori Sufi, per i quali il nome \"Layla\" si riferisce al concetto dell'Amato. La storia originale viene riportata anche nello scritto mistico \"Le sette valli\" di Bah\u00e1'u'll\u00e1h. Etimologicamente \"Layla\" deriva dal termine ebraico e arabo per \"notte\" e si pensa significhi \"colui che lavora di notte\". \u00c8 un'apparente allusione al fatto che l'amore dei due protagonisti \u00e8 nascosto e tenuto segreto. Nella lingua persiana e araba, il termine \"Majnun\" significa \"pazzo\". Oltre che in questo uso creativo del linguaggio, il racconto ha contribuito al gergo popolare almeno in un altro modo, ispirando il modo di dire turco \"sentirsi come Layla\", ovvero essere completamente storditi, come ci si aspetta sia una persona che \u00e8 letteralmente pazza per amore.\nIl poema epico fu tradotto in inglese da Isaac D'Israeli nei primi anni del 1800, permettendo a un ampio pubblico di apprezzarlo.\nLayla \u00e8 stata anche citata in molti testi religiosi di Aleister Crowley, compreso il famoso Libro delle bugie."}
{"id": "2857020", "revid": "1305772", "url": "https://it.wikipedia.org/wiki?curid=2857020", "title": "Gertrude di Sassonia", "text": "Con il nome di Gertrude di Sassonia si identificano:"}
{"id": "2857022", "revid": "599013", "url": "https://it.wikipedia.org/wiki?curid=2857022", "title": "Tatsuya Tanaka", "text": "Carriera.\nClub.\nUrawa Reds.\nGiocher\u00e0 come professionista nell'edizione 2001 della J1 League, segnando la sua prima rete con il gol del 4-2 vincendo contro il Tokyo Verdy, inoltre sar\u00e0 autore di una doppietta nella vittoria per 3-1 ai danni del Sanfrecce Hiroshima. Vincer\u00e0 la Coppa del Giappone segnando il gol del 2-1 battendo il Vissel Kobe, metter\u00e0 a segno una doppietta nella vittoria per 6-1 contro lo Shimizu S-Pulse in semifinale, inoltre segner\u00e0 una rete anche nella finale prevalendo per 4-0 contro il Kashima Antlers. Nel 2006 vincer\u00e0 la J1 League 2006 segnando quattro reti nel campionato, l'anno successivo vincer\u00e0 la AFC Champions League segnando tre reti. \u00c8 nell'edizione 2007 del campionato giapponese segner\u00e0 un record personale con nove reti.\nAlbirex Niigata.\nA partire dal 2013 vestir\u00e0 la maglia dell'Albirex Niigata segnando il suo primo gol per la squadra nella sconfitta per 3-2 contro l'Oita Trinita. Segner\u00e0 una doppietta nell'edizione 2014 della Coppa dell'Imperatore nella vittoria per 8-1 battendo il Saurcos Fukui, segner\u00e0 un'altra doppietta nell'edizione 2015 battendo per 4-0 il Blaublitz Akita. Nel 2017 la squadra finisce al 17\u00ba posto nella classifica del campionato, dovendo retrocedere in seconda divisione, segnando il suo primo gol in J2 League nella sconfitta per 4-3 contro il Tokyo Verdy.\nNazionale.\nViene convocato nella nazionale del Giappone Under-23 per partecipare ai Giochi asiatici del 2002 vincendo l'argento, aprendo le marcature battendo per 2-0 la Palestina e segnando la rete del 5-2 vincendo contro il Bahrein. Viene convocato in nazionale olimpica prendendo parte ai Giochi di Atene giocando in tutte e tre le partite.\nOttiene la sua prima convocazione nella nazionale maggiore del Giappone nell'edizione 2005 della Coppa dell'Asia orientale nella sconfitta per 1-0 contro la Corea del Nord, nella partita successiva segner\u00e0 la sua prima rete con il gol del 2-2 nel pareggio contro la Cina. Segner\u00e0 altre due volte, nella vittoria per 3-0 contro il Qatar, e il gol del 2-1 vincendo contro lo Yemen. Il 28 marzo 2009 giocher\u00e0 la sua ultima partita in nazionale contro il Bahrain, partita che il Giappone vincer\u00e0 per 1-0."}
{"id": "2857025", "revid": "88740", "url": "https://it.wikipedia.org/wiki?curid=2857025", "title": "Uberti (disambigua)", "text": ""}
{"id": "2857032", "revid": "599013", "url": "https://it.wikipedia.org/wiki?curid=2857032", "title": "Keita Suzuki", "text": ""}
{"id": "2857037", "revid": "767487", "url": "https://it.wikipedia.org/wiki?curid=2857037", "title": "12 Gauge", "text": "12 Gauge \u00e8 il sesto album del gruppo melodic death metal finlandese Kalmah. \u00c8 stato pubblicato il 24 febbraio 2010 in Giappone, il 2 marzo in Canada, il 3 in Europa e il 6 marzo negli Stati Uniti. Dall'album \u00e8 stato estratto il singolo omonimo.\nTracce.\nL'album \u00e8 composto da 9 tracce, di cui un singolo (12 Gauge)."}
{"id": "2857042", "revid": "137232", "url": "https://it.wikipedia.org/wiki?curid=2857042", "title": "Potere d'acquisto collettivo", "text": "I gruppi d'acquisto collettivo sono gruppi di persone che si uniscono per ottenere, in virt\u00f9 del loro numero, prezzi convenienti o sconti per l'acquisto di beni o servizi.\nIl potere d'acquisto collettivo come modello di business.\nIl potere d'acquisto collettivo \u00e8 un approccio cooperativo che fa leva sulla dimensione di un determinato gruppo di acquirenti per offrire al cliente condizioni molto vantaggiose per l'acquisto di prodotti. Diverse aziende hanno usato quest'idea come modello di business, ad esempio offrendo determinati prodotti a prezzi scontati a tutti i clienti paganti una quota di iscrizione, oppure offrendo offerte particolarmente vantaggiose valide solo al raggiungimento di un determinato numero di acquirenti.\nEsempi.\nUn esempio dell'utilizzo del potere d'acquisto collettivo pu\u00f2 essere l'ambito dentistico dove vengono negoziati sconti per trattamenti per i membri di un gruppo di utenti. La qualit\u00e0 del servizio non varia in quanto la situazione \u00e8 conveniente per tutte le parti coinvolte: i dentisti possono infatti offrire i loro servizi a prezzi scontati mantenendo il loro margine di profitto grazie all'aumento del numero dei pazienti, i pazienti hanno il vantaggio di ottenere gli stessi servizi a prezzi scontati.\nUn esempio di potere d'acquisto collettivo applicato alle nuove tecnologie si ha con i siti basati sul modello dei gruppi di acquisto; questi siti possono cercare di ottenere prezzi migliori per beni o servizi al raggiungimento di un determinato numero di persone interessate oppure possono proporre offerte particolarmente vantaggiose gi\u00e0 concordate ma valide solo al raggiungimento di un determinato numero di utenti disponibili all'acquisto.\nConcetti simili.\nIl potere d'acquisto collettivo non dev'essere confuso con il potere d'acquisto, che \u00e8 la capacit\u00e0 di un individuo o di un gruppo di individui di acquistare beni o servizi indipendentemente dalla somma di denaro a disposizione.\nA questo proposito esistono dei siti che creano dei gruppi di persone per aumentare il proprio potere di acquisto, si tratta semplicemente di recarsi fisicamente dal venditore in gruppo, poi individualmente si richiede il prodotto voluto, la forza del gruppo porter\u00e0 il venditore ad effettuare vantaggiose offerte e l'utente a risparmiare.\nPer cercare questi siti nella rete bisogna raffinare la ricerca sui gruppi di acquisto, tipo aggiungere la citt\u00e0 in cui ci si trova e/o la categoria voluta, auto, moto, assicurazioni, mutui, etc."}
{"id": "2857043", "revid": "125261745", "url": "https://it.wikipedia.org/wiki?curid=2857043", "title": "Francis Dolarhyde", "text": "Francis Dolarhyde \u00e8 un personaggio immaginario, principale antagonista del romanzo \"Il delitto della terza luna\", di Thomas Harris.\nNella trasposizione cinematografica del 1986 \"Manhunter - Frammenti di un omicidio\" \u00e8 interpretato da Tom Noonan, in quella del 2002 \"Red Dragon\" da Ralph Fiennes, mentre nel 2015 \u00e8 un personaggio della terza stagione della serie televisiva \"Hannibal\" con il volto di Richard Armitage.\nProfilo.\nDolarhyde \u00e8 un serial killer soprannominato \"\"Fatina dei denti\" a causa della sua tendenza a mordere i corpi delle sue vittime, nonch\u00e9 delle dimensioni poco comuni e della nitidezza dei suoi denti, dovuti a varie operazioni chirurgiche orali. Dolarhyde ad ogni modo, prova un forte odio per il nomignolo datogli dalla stampa e, nel corso del romanzo d\u00e0 prova di essere molto suscettibile a quanto affermato dai giornalisti.\nNella versione italiana del libro e del secondo film, l'epiteto del personaggio \u00e8 stato cambiato in \"Lupo mannaro\".\n\u00c8 affetto da crisi di identit\u00e0 multipla, e, dopo aver visto \"Il grande drago rosso e la donna vestita col sole\" di William Blake, si riferisce al suo alter ego come \"Il Grande Drago Rosso\"\". Nella sua follia, egli \u00e8 convinto di trovarsi nel mezzo di un'ascensione e che si stia trasformando nel suo alter ego, motivo per cui i suoi delitti, svolti le notti di luna piena, sono una sorta di rito di \"trasformazione\" che gli consentir\u00e0 di divenire appieno il Grande Drago Rosso.\nVi \u00e8 tuttavia anche una componente sessuale nei delitti dell'uomo; difatti compie atti di necrofilia sui cadaveri di sesso femminile e si masturba guardando i filmini da lui stesso girati durante gli omicidi.\nDolarhyde lavora come impiegato alla lavorazione di pellicole nella Gateway Corp. ed \u00e8 soprannominato dai colleghi \"Signor D.\" o semplicemente \"D\". Descritto nel romanzo come un uomo \"tra i 35 e i 40 anni, dai capelli biondi e piuttosto alto\", il killer \u00e8 un bodybuilder dotato di una forza fisica inverosimile e, nel romanzo, viene specificato che gi\u00e0 a trent'anni avrebbe potuto vincere un concorso di bodybuilding o comunque classificarsi sul podio.\nImpresso su tutto il dorso l'assassino ha un tatuaggio raffigurante un drago per omaggiare il suo alter ego e, nel compiere i suoi crimini, fa spesso uso di coltelli, un fucile e, occasionalmente, delle pistole ma, molto pi\u00f9 di frequente si serve di una dentiera di canini affilati e taglienti basata sul calco della bocca di sua nonna.\nBiografia del personaggio.\nAntefatti.\nFrancis Dolarhyde \u00e8 nato a Springfield, Missouri, il 14 giugno 1938 da Marian Dolarhyde e Michael Tremont. Venuto al mondo con un labbro leporino, Francis \u00e8 abbandonato da entrambi i genitori, che divorziano pochi anni dopo. Il bambino viene dunque curato in un orfanotrofio fino a cinque anni, quando sua nonna lo accoglie in casa sua al fine di vendicarsi della figlia, la quale si \u00e8 risposata col ricco politico Howard Vogt ed \u00e8 restia a dare aiuto finanziario alla madre rimasta vedova. Servendosi dell'aspetto di Francis la signora Dolarhyde boicotta la carriera politica di Vogt raccontando agli elettori la sua storia. La nonna sottopone Francis a gravi abusi fisici e psichici, motivo per cui viene in seguito dichiarata affetta da demenza e internata in una clinica. Forzatamente riconosciuto dalla madre, Dolarhyde si trasferisce a St. Louis, Missouri, nella casa della donna e del suo nuovo marito. Purtroppo \u00e8 vittima di altri abusi poich\u00e9 i fratellastri Ned, Victoria e Margaret, lo considerano colpevole della caduta in disgrazia del padre. Viene poi rispedito in orfanotrofio dopo aver ucciso il gatto della sua sorellastra.\nDi li a poco incomincia a torturare piccoli animali e fugge dall'orfanotrofio; a 17 anni viene arrestato per aver fatto irruzione in una residenza privata. Posto davanti a una scelta dal tribunale, Dolarhyde evita la prigione arruolandosi nell'esercito degli Stati Uniti; dunque viene mandato in Giappone e nei paesi vicini, dove impara a sviluppare le pellicole e riceve un intervento di chirurgia estetica per il suo labbro leporino, sebbene nonostante l'operazione rifiuti di guardarsi allo specchio per il resto della sua vita.\nTornato tra i civili, vive a Chicago e ottiene un lavoro come impiegato presso un laboratorio di sviluppo di pellicole, la \"Gateway Corp.\". La sua follia omicida inizia dopo aver visto il dipinto di William Blake, \"Il grande drago rosso e la donna vestita col sole\", da cui nasce la sua ossessione di stare diventando \"Il Drago\". Durante un viaggio a Hong Kong si fa tatuare sulla schiena un drago e, visto che per il suo labbro leporino \u00e8 sempre stato costretto a portare una dentiera, se ne fa creare una con denti appuntiti e taglienti come rasoi, che utilizza solo quando uccide.\nDolarhyde inizia a scegliere le sue vittime attraverso i filmati amatoriali di vita familiare che vede al lavoro e, nell'arco di un mese dopo aver visto il quadro di Blake, uccide la famiglia Jacobi a Birmingham e la famiglia Leeds ad Atlanta.\nIl delitto della terza luna.\nL'agente dell'FBI Will Graham viene richiamato dal pensionamento anticipato da Jack Crawford al fine aiutare gli agenti del Bureau nella cattura dell'assassino seriale che agisce nelle notti di luna piena. Graham aveva precedentemente catturato il dottor Hannibal Lecter che Dolarhyde idolatra, e, saputo che il profiler lavora al suo caso, decide dunque di mandargli lettere d'ammirazione firmandosi \"signor D.\". Graham, visitando Lecter nel manicomio criminale in cui \u00e8 rinchiuso nella speranza di ricevere il suo aiuto per identificare \"il Drago\", o quantomeno di definirne un profilo psicologico, scopre tale corrispondenza e decide di approfittarne.\nL'agente si serve del \"\"National Tattler\", un giornale che si occupa principalmente di pettegolezzi, facendo scrivere al giornalista Freddy Lounds che il killer sia un omosessuale impotente, presumibilmente frutto di un incesto e ridicolizzandolo col soprannome \"Dente di fata\"\", affinch\u00e9 si faccia esporre troppo. Questo fa infuriare Dolarhyde che rapisce Lounds, lo incolla a una sedia a rotelle, gli stacca le labbra a morsi, gli d\u00e0 fuoco e lo getta in quello stato nel parcheggio del Tattler.\nNel corso del romanzo Dolarhyde inizia una relazione con una donna non vedente di nome Reba McClane, sua collega di lavoro. Tra i due nasce un vero amore, che, in un primo momento sembra calmare gli impulsi omicidi di Francis, dandogli dei momenti di umanit\u00e0 mai provati nel corso della sua vita. Purtroppo la presenza di Reba fa solo infuriare l'altro lato della psiche dell'uomo che, disperato nel tentativo di mantenere a freno se stesso e negare la sua natura violenta, si reca a New York e divora l'originale dipinto di William Blake, sperando che tale gesto avrebbe distrutto il suo alter ego.\nIl piano dell'uomo fallisce e fa solo ulteriormente infuriare il Drago. Francis uccide il collega Ralph Mandy dopo averlo visto innocentemente insieme a Reba davanti alla casa di lei. Dunque rapisce la donna e progetta di uccidersi dando fuoco a casa sua e \"portando\" Reba con lui. All'ultimo minuto, per\u00f2, decide di risparmiarla poich\u00e9 non pu\u00f2 sopportare di vederla morire e, apparentemente, si spara in faccia con un fucile da caccia.\nSoccorsa Reba e archiviato il caso, Graham scopre l'infanzia di Dolarhyde ed incomincia a provare molta pi\u00f9 compassione per l'assassino, spiegando alla McClane che, in fondo, l'uomo di cui si era innamorata non era un \"mostro\" ma \"un uomo con un mostro sulle spalle\".\nDolarhyde tuttavia risulta essere ancora vivo, avendo sparato al corpo di Ralph Mandy ed approfittato dell'handicap di Reba, che non poteva sapere chi fosse il cadavere accanto a s\u00e9, per simulare la sua morte e fuggire. Desideroso di vendetta, il killer si reca dunque in Florida, alla casa di Graham, dove ferisce quest'ultimo al volto con un coltello e tenta di ucciderlo, ma la moglie di Graham, Molly, lo uccide sparandogli ripetutamente con la pistola del marito."}
{"id": "2857050", "revid": "709565", "url": "https://it.wikipedia.org/wiki?curid=2857050", "title": "Randy Jackson (The Jacksons)", "text": "Componente della famiglia Jackson, dopo aver iniziato la carriera come membro del gruppo musicale The Jacksons nel 1975, avvi\u00f2 una carriera solista pubblicando un singolo nel 1978 e l'album \"Randy &amp; the Gypsys\" nel 1989.\nBiografia.\nNacque a Gary, Indiana, da Joseph e Katherine Jackson, ultimo dei fratelli maschi e penultimo di dieci. Randy aveva solo tre anni quando si formarono i The Jackson 5 e, quindi, non ne fece parte da subito. Soprannominato \"Little Randy\", La sua prima apparizione con il gruppo risale alla fine del 1971, in occasione di un evento di beneficenza di Natale a favore dei bambini ciechi. Dal 1972 in poi fu presente in tutte le tourn\u00e9e della band, soprattutto suonando le conga, ma ne entr\u00f2 ufficialmente a far parte solo nel 1975.\nCarriera.\nI Jacksons.\nNel 1975 i Jackson 5 lasciarono la Motown Records per la Epic Records cambiando nome in \"The Jacksons\" per ragioni contrattuali; il fratello maggiore Jermaine scelse di rimanere con la vecchia etichetta essendosi sposato con Hazel Gordy, figlia del presidente della Motown Berry Gordy e Randy and\u00f2 allora a sostituirlo. All'et\u00e0 di 16 anni Randy scrisse con Michael il loro singolo di maggior successo alla Epic, \"Shake Your Body (Down to the Ground)\". Come strumentista era considerato il pi\u00f9 talentuoso dei fratelli: suonava conga, percussioni, batteria, tastiere, pianoforte, basso e chitarra. Nel 1979 partecip\u00f2 all'album di Michael \"Off the Wall\" e nel 1985 al progetto USA for Africa cantando come corista in \"We Are the World\".\nIl 4 febbraio del 1980 rimase gravemente ferito in un incidente stradale a Hollywood, California (nel giugno dello stesso anno apparve sulla copertina del settimanale afroamericano \"Jet Magazine\" in un articolo dal titolo \"Randy Jackson cammina ancora: parla del suo futuro\") ma riusc\u00ec, malgrado tutto, a partecipare nel 1981 al \"Triumph Tour\" e ai progetti successivi della band. Dopo il \"Victory Tour\" del 1984, Michael e Marlon lasciarono il gruppo. Nel 1989 registr\u00f2 un ultimo album coi restanti fratelli Jackie, Tito e Jermaine, intitolato \"2300 Jackson Street\", dopodich\u00e9, nel 1990, i Jacksons si sciolsero e ciascuno continu\u00f2 la propria carriera individualmente.\nRandy &amp; the Gypsys e altri progetti.\nDopo la separazione dai fratelli il cantante decise di formare una propria band, la Randy &amp; the Gypsys. Questa, per\u00f2, pubblic\u00f2 un solo album e cess\u00f2 presto la propria attivit\u00e0. Lo stesso anno fond\u00f2 con l'ex bassista degli Iron Butterfly, Philip Taylor Kramer, la societ\u00e0 Total Multimedia Inc. per sviluppare tecniche di compressione dati per CD-ROM.\nNel 1996 fond\u00f2 anche un'[[etichetta discografica]] assieme ad alcuni familiari, la Modern Records, ma la societ\u00e0 dichiar\u00f2 [[bancarotta]] nel 1998 e un giudice federale emise un mandato d'arresto nei suoi confronti nel 1999 per non avere ceduto i suoi quasi 12 milioni di azioni.\nPartecip\u00f2 alla [[reunion]] dei Jacksons il 7 e il 10 settembre 2001 al [[Madison Square Garden]] di [[New York]] per celebrare i trenta anni di carriera solista di Michael, la \"[[Michael Jackson: 30th Anniversary Special|Michael Jackson: 30th Anniversary Celebration]]\".\nNel 2005 aiut\u00f2 il fratello Michael a risolvere i suoi guai giudiziari presentandogli l'avvocato Thomas Mesereau, che gli permise di essere assolto da tutte le accuse.\nIl 25 giugno del 2009 il fratello maggiore Michael mor\u00ec di un arresto cardiaco e Randy, assieme ai fratelli rimasti, registr\u00f2 i cori della prima canzone postuma di Michael, intitolata \"[[This Is It (Michael Jackson)|This Is It]]\" e pubblicata nell'ottobre dello stesso anno.\nNegli anni Duemiladieci \u00e8 divenuto partner dell'etichetta Rhythm Nation Records della sorella [[Janet Jackson|Janet]].\nNel 2018 Randy e Jackson hanno annunciato che la Rhythm Nation Records ha stretto accordi con l'etichetta discografica indipendente Cinq Music.\nVita privata.\nNegli anni Ottanta Jackson ebbe una relazione con Bernadette Robi, ex moglie di [[Lynn Swann]]. Il cantante us\u00f2 violenza nei confronti della compagna, cosicch\u00e9 Swann cerc\u00f2 rifugio a casa della sua amica [[Tina Turner]] (Swann in precedenza era stata fidanzata con il figlio della Turner). La Turner spar\u00f2 a Jackson dopo che egli si era introdotto nella sua casa per vedere la Swann. La Turner decise di non denunciarlo per evitare un'eccessiva attenzione da parte della stampa.\nNel 1986 Jackson incontr\u00f2 Alejandra Genevieve Oaziaza. Rimasero insieme per anni ed ebbero due figli:\nNell'agosto 1989 il cantante si spos\u00f2 con Eliza Shaffy; divorziarono poi nel 1992. Insieme ebbero una figlia:\nAlejandra nel 1995 spos\u00f2 [[Jermaine Jackson (musicista)|Jermaine Jackson]], fratello maggiore di Randy, e poi divorzi\u00f2 anche da lui nel 2003.\nFratelli.\nIn ordine dal pi\u00f9 grande al pi\u00f9 piccolo:\nProblemi legali.\nViolenza domestica.\nA gennaio 1991 Jackson fu denunciato per aver picchiato sua moglie Eliza Shaffy e sua figlia di 14 mesi Steveanna Jackson. Il tribunale lo condann\u00f2 a due anni di [[libert\u00e0 vigilata]] e a seguire un programma di riabilitazione sulla violenza domestica, ma Jackson non lo rispett\u00f2. A novembre 1991 il cantante fu arrestato dopo che Shaffy ebbe telefonato alla polizia per segnalare che le violenze non erano ancora finite. Come conseguenza Jackson fu obbligato a un ricovero di 30 giorni in un ospedale psichiatrico, il Pine Grove Hospital a Canoga Park. Fu anche obbligato a rispettare il rimanente periodo di libert\u00e0 vigilata e a seguire un programma riabilitativo sulla violenza domestica della durata di un anno. Delusa dal fatto che al marito non fosse stata data la galera, Shaffy chiese il divorzio.\nBancarotta.\nJackson dichiar\u00f2 la bancarotta nel 1996. Gli fu imposto dal tribunale di cedere le sue quote nella Modern Records Inc. A maggio 1998 fu emesso un ordine di arresto cautelare dopo che il cantante aveva omesso di ottemperare l'ordinanza. Nel 2001 Randy ammise di essere colpevole di bancarotta fraudolenta non avendo menzionato tutti i movimenti dei capitali della sua societ\u00e0.\nContrasti con i fratelli.\nSecondo un libro scritto da due ex guardie del corpo del fratello Michael, Bill Whitfield e Javon Beard, quando nel 2008 Michael viveva a [[Las Vegas]] Randy avrebbe sfondato con la sua auto il cancello della villa del fratello urlando: \u00ab\"Michael mi deve dei soldi! Non me ne vado senza i miei cazzo di soldi!\"\u00bb, tanto che Whitfied sarebbe stato costretto a puntargli la pistola contro. Secondo altre ricostruzioni Randy voleva invece solo andare a trovarlo essendo preoccupato per le foto apparse nei media, che lo mostravano in pigiama su di una sedia a rotelle, ma le guardie gli avrebbero impedito di entrare.\nLe tensioni in quel periodo erano spesso alte in famiglia, ma Randy si trov\u00f2 ancor pi\u00f9 in in contrasto dopo la morte del fratello: tra il 2009 e il 2010, quando Jackie, Tito, Jermaine e Marlon parteciparono al [[Reality|reality show]] \"[[The Jacksons: A Family Dynasty]]\", Randy rifiut\u00f2 di prendervi parte affermando di ritenere che la famiglia avrebbe dovuto piuttosto concentrare la propria attenzione sul processo contro il dottor Conrad Murray. Per lo stesso motivo nel 2011, congiuntamente alla sorella [[Janet Jackson|Janet]] e a [[Jermaine Jackson (musicista)|Jermaine]], declin\u00f2 l'invito ad un concerto-tributo per il fratello defunto in [[Galles]].\nSostentamento dei figli.\nA gennaio 2012 Jackson sporse una denuncia contro la ex compagna Alejandra Oaziaza contestando di doverle elargire 500.000 dollari per il sostentamento dei figli. Il cantante protestava che la questione relativa alla paternit\u00e0 era gi\u00e0 stata risolta nel 1993. La sua assenza ai procedimenti sulla paternit\u00e0, per\u00f2, portarono automaticamente a un giudizio a favore di Oaziaza.\nTentata invalidazione testamento del fratello Michael e custodia dei figli dello stesso.\nNel 2012 scoppi\u00f2 una nuova faida familiare: Randy fece pressioni affinch\u00e9 gli esecutori testamentari di suo fratello Michael, ovvero John Branca e John McClain, abbandonassero il loro incarico e invalidassero il documento, cosa che fece infuriare la madre Katherine.\nSuccessivamente fu anche coinvolto, insieme ai fratelli Jermaine e Janet, in un'altra controversia: i tre tentarono di portare i figli di Michael con s\u00e9 in [[Arizona]], dove sembrava che Katherine fosse stata condotta e trattenuta contro la sua volont\u00e0; materiale sull'episodio sembrava mostrare i fratelli prendere d'assalto la casa e Janet cercare di afferrare il telefono di uno dei bambini, [[Paris Jackson|Paris]]. \nCome conseguenza Katherine perse la custodia dei nipoti per il sospetto che \"non avesse la possibilit\u00e0 di ricoprire la funzione di tutrice a causa di terzi\". \nInfine, per\u00f2, la custodia le fu riassegnata.\nPresunto sequestro della sorella Janet.\nNel 2018 persone vicine alla famiglia Jackson sostennero che Randy stesse facendo pressioni sulla sorella Janet affinch\u00e9 lasciasse il marito Wissam Al Mana e che ne stesse controllando ogni mossa. Janet, in una circostanza, avrebbe addirittura chiamato la polizia per informarla di essere sequestrata in casa dal fratello e di preoccuparsi per la sicurezza del figlio Eissa di 1 anno, non potendolo raggiungere, perch\u00e9 quest'ultimo si sarebbe trovato in un hotel con Al Mana, che spesso avrebbe avuto comportamenti aggressivi. In una intervista all\"'Entertainment Tonight\", invece, Randy raccont\u00f2 che la sorella aveva chiamato i soccorsi dopo che la tata del bimbo le aveva segnalato i comportamenti del marito, che avrebbe anche usato alcune droghe di fronte al bambino. Il cantante spieg\u00f2 ai media che \u00ab\"La mia famiglia ha deciso di non restare pi\u00f9 seduta senza far niente quando uno di noi attraversa una crisi. Siamo stati scoraggiati dal non prendere una posizione [[Proattivit\u00e0|proattiva]] con Michael e fare cose per prenderci cura di lui. Ci siamo sentiti molto negligenti in passato e ora, ogni volta che ci sono segni di problemi, vogliamo essere coinvolti\".\u00bb\nSecondo alcuni giornalisti Randy avrebbe in realt\u00e0 orchestrato uno stratagemma per far ottenere a sua sorella Janet l'affidamento del figlio in vista di un imminente divorzio.\nCollegamenti esterni.\n[[Categoria:Jackson]]"}
{"id": "2857052", "revid": "226458", "url": "https://it.wikipedia.org/wiki?curid=2857052", "title": "Pubblicit\u00e0 su camion", "text": "La pubblicit\u00e0 su camion \u00e8 una forma di pubblicit\u00e0 dinamica che utilizza il camion come vero e proprio mezzo di comunicazione.\nLa pubblicit\u00e0 su camion rientra nella categoria della pubblicit\u00e0 esterna o \"outdoor\" (anche detta OOH - \"Out Of Home\").\nInformazioni generali.\nGli autocarri impiegati per questa tipologia di comunicazione possono avere differenti dimensioni: da piccoli furgoni di circa tre metri di lunghezza fino a rimorchi di tredici metri.\nInoltre, questa tipologia di pubblicit\u00e0 non prevede il fatto che i mezzi impiegati siano dedicati esclusivamente alla comunicazione pubblicitaria. Essi, infatti, sono \"in primis\" mezzi dedicati al trasporto di merci (fresche o secche): la loro funzione primaria \u00e8 la distribuzione di prodotti e beni. \nSecondariamente, i mezzi acquisiscono anche la funzione di veicoli pubblicitari, in grado di assolvere ad una funzione comunicativa.\nLa decorazione del camion pubblicitario pu\u00f2 essere integrale o parziale:\n\u00e8 integrale quando il mezzo viene allestito con una campagna pubblicitaria su entrambe le pareti laterali e sul retro; \u00e8 invece parziale quando viene allestita la campagna sul solo retro o su una sola parete laterale.\nTarget.\nI camion pubblicitari sono rivolti ad un pubblico eterogeneo:\nIl camion pubblicitario ha il vantaggio di essere protagonista in ambienti in cui non sono presenti - o lo sono in maniera molto marginale - altre affissioni o altri stimoli pubblicitari: le autostrade, le tangenziali, le strade statali, eccetera.\nGrazie alla decorazione integrale del veicolo \u00e8 inoltre possibile raggiungere un numero di contatti relativamente alto contemporaneamente: la campagna pubblicitaria allestita potr\u00e0 essere vista sia dai pedoni a lato della strada, sia dagli automobilisti in coda dietro al camion, sia dagli automobilisti provenienti dal senso opposto.\nPosizionamento.\nL'autostrada \u00e8 l'ambiente elettivo per la pubblicit\u00e0 su camion, dati i rari stimoli pubblicitari presenti nell'ambiente esterno e un target composto da automobilisti presumibilmente attivi.&lt;br&gt;\nInoltre, su una determinata tratta si spostano periodicamente gli stessi utenti autostradali (pendolari): ci\u00f2 consente una ripetizione del messaggio su un target specifico.\nCaratteristiche.\nLe principali peculiarit\u00e0 della pubblicit\u00e0 su camion, rispetto ad altre forme, sono le seguenti:\nInvestimento.\nL'investimento richiesto per realizzare una campagna pubblicitaria su camion \u00e8 determinato da numerose variabili.\nIl calcolo dei costi dipende dalla durata della campagna (dalla durata minima di un mese fino a campagne pluriennali), dalla dimensione del mezzo che si sceglie (furgone o semirimorchio), dalla tipologia di allestimento (integrale o parziale), dal sistema di decorazione (pellicola adesiva o frame system), dal livello di servizio offerto (book fotografico, reportistica dati, scelta tratte autostradali)."}
{"id": "2857053", "revid": "125361078", "url": "https://it.wikipedia.org/wiki?curid=2857053", "title": "Jackson (Wyoming)", "text": "Jackson \u00e8 un centro abitato (\"town\") degli Stati Uniti d'America, capoluogo della Contea di Teton dello Stato del Wyoming. Nel censimento del 2010 la popolazione era di 9.577 abitanti. Nel 2014 viene per\u00f2 stimata di 10.449 abitanti. Capoluogo di contea, la cittadina si trova all'estremo sud del Parco nazionale del Grand Teton. L'economia locale, un tempo imperniata sull'allevamento, oggi si basa sul turismo, specialmente invernale, con 3 stazioni sciistiche situate nei dintorni. Jackson \u00e8 famosa anche per essere una comunit\u00e0 post-apocalittica all'interno dei videogiochi The Last of Us e The Last of Us Parte II.\nGeografia fisica.\nSecondo i rilevamenti dell'United States Census Bureau, la localit\u00e0 di Jackson si estende su una superficie di 7,4 km\u00b2, tutti occupati da terre.\nPopolazione.\nSecondo il censimento del 2000, a Jackson vivevano 8.647 persone, ed erano presenti 3.631 gruppi familiari. La densit\u00e0 di popolazione era di 1.171,4 ab./km\u00b2. Nel territorio comunale si trovavano 3.861 unit\u00e0 edificate. Per quanto riguarda la composizione etnica degli abitanti, il 89.37% era bianco, lo 0,21% afroamericano, lo 0,77% nativo, lo 0,62% asiatico, lo 0,03% delle isole del pacifico, il 7,62% di altre razze e l'1,36% apparteneva a due o pi\u00f9 razze. La popolazione di ogni razza ispanica corrispondeva all'11,84% degli abitanti.\nPer quanto riguarda la suddivisione della popolazione in fasce d'et\u00e0, il 18,4% era al di sotto dei 18, il 19,3% fra i 18 e i 24, il 43,7% fra i 25 e i 44, il 18,2% fra i 45 e i 64, mentre infine il 5,8% era al di sopra dei 65 anni di et\u00e0. L'et\u00e0 media della popolazione era di 31 anni. Per ogni 100 donne residenti vivevano 117,5 uomini.\nInfrastrutture e trasporti.\nLa citt\u00e0 \u00e8 servita dall'Aeroporto di Jackson-Hole, sito a 11\u00a0km a nord della citt\u00e0."}
{"id": "2857054", "revid": "253269", "url": "https://it.wikipedia.org/wiki?curid=2857054", "title": "Nick Zano", "text": "Biografia.\nZano \u00e8 nato a Nutley nel New Jersey, e da bambino ha vissuto in Florida. Ha una sorella di nome Samantha. Mentre studiava alla Wellington High School ha partecipato a numerosi progetti teatrali e televisivi locali.\nCarriera.\nDopo essersi diplomato, Zano si trasferisce ad Hanover, in Pennsylvania, dove ottiene un lavoro presso una piccola compagnia di produzione. In quel periodo \u00e8 anche produttore associato di \"Living Position\", un programma televisivo dedicato al World AIDS Day presentato da Lou Diamond Philips. Mentre lavorava in una boutique a Los Angeles \u00e8 notato da un'impiegata di MTV che lo porta ad esordire in televisione come conduttore del programma MTV \"Movie House.\" Nel 2003, fa il suo debutto da attore ricoprendo il ruolo di Vince nella sit-com di The WB \"Le cose che amo di te\" interpretando l'interesse amoroso della co-protagonista della serie Amanda Bynes, dalla seconda stagione fino alla fine della serie. In seguito, Zano diventa conduttore e produttore esecutivo di un nuovo programma MTV, \"Why I Can't Be You?.\"\nNegli anni successiva appare nei film \"My Sexiest Year\", \"College\" e \"Beverly Hills Chihuahua\". Nel 2009, Zano recita in \"The Final Destination 3D\" ed ottiene poi dei ruoli ricorrenti in numerose serie TV tra cui \"Cougar Town,\" \"Melrose Place, 2 Broke Girls, 90210\" e \"Happy Endings.\"\nNel febbraio 2014, Zano ottiene un ruolo principale nella serie TV commedia di Liz Feldman e Ellen DeGeneres \"One Big Happy\".\nNell'ottobre 2016 appare, nella serie tv dell'emittente the CW Legends of tomorrow, nel ruolo del supereroe \"Comandante Acciaio\" (Nate Heyewood). \nVita privata.\nZano ha avuto una lunga relazione con la cantante Haylie Duff dal dicembre 2007 al novembre 2011. Ha anche frequentato dal dicembre 2011 al giugno 2014 l'attrice Kat Dennings, conosciuta sul set di \"2 Broke Girls\".\nDoppiatori italiani.\nNelle versioni in lingua italiana dei suoi lavori, Nick Zano \u00e8 stato doppiato da: "}
{"id": "2857056", "revid": "287204", "url": "https://it.wikipedia.org/wiki?curid=2857056", "title": "Moose (Wyoming)", "text": "Moose \u00e8 una comunit\u00e0 non incorporata della contea di Teton, Wyoming, Stati Uniti, nella valle di Jackson Hole. Ha un ufficio postale, con lo ZIP code 83012. La citt\u00e0 si trova all'interno del Grand Teton National Park, lungo le rive del fiume Snake. \u00c8 popolato principalmente da famiglie con trattenute all'interno dei confini del parco.\nIl nome Moose pu\u00f2 anche riferirsi alla piccola comunit\u00e0 di case del servizio del parco situate immediatamente dietro gli uffici amministrativi. Queste case sono abitate esclusivamente dai dipendenti del parco e dalle loro famiglie. Il National Park Service mantiene la sede del Grand Teton National Park a Moose, cos\u00ec come il centro visitatori del parco. Un'associazione no-profit locale, la Grand Teton Association, mantiene anche alcune strutture nell'area per aiutare ulteriormente la missione del NPS. Olaus e Margaret Murie e il fratello di Olaus, Adolph, vissero a Moose per gran parte della loro vita. Oggi il ranch di famiglia ospita l'organizzazione no-profit The Murie Centre, la cui missione \u00e8 di riunire le persone per ispirare l'azione che preserva la natura ed \u00e8 amministrata in collaborazione con il parco nazionale. Il Ranch \u00e8 stato nominato National Historic Landmark nel 2006.\nI residenti di Moose sono considerati parte del \"census-designated place\" di Moose-Wilson Road, ma la maggior parte degli abitanti vive sul lato est del fiume Snake che si estende a sud fino all'Aeroporto di Jackson-Hole, e fino a nord come Shadow Mountain. La maggior parte dei ranch e residenze lungo la Moose-Wilson Road sono stati consegnati al parco nazionale, inclusi il JY Ranch di John D. Rockefeller Jr. e il Murie Ranch. L'area commerciale nella comunit\u00e0 \u00e8 centrata principalmente intorno ai negozi e ai ristoranti del ranch di propriet\u00e0 della famiglia Dornan.\nData la sua posizione centrale nella valle di Jackson Hole, Moose \u00e8 stata teatro di numerosi film, tra cui \"I due capitani\" nel 1955."}
{"id": "2857061", "revid": "365207", "url": "https://it.wikipedia.org/wiki?curid=2857061", "title": "Forza d'acquisto collettiva", "text": ""}
{"id": "2857062", "revid": "830939", "url": "https://it.wikipedia.org/wiki?curid=2857062", "title": "Alessandro Ademollo", "text": "Biografia.\nScrittore, studioso di storia, con particolare interesse per la storia del teatro, fece i suoi primi studi nelle Scuole Pie di Firenze ed inizi\u00f2 la sua attivit\u00e0 letteraria collaborando a periodici toscani del periodo preunitario quali \u00abIl Commercio\u00bb (1847-1848) e \u00abIl Popolano\u00bb (1848). Nel 1848 fond\u00f2 con Leopoldo Redi, Paolo e Carlo Lorenzini, Pilade Tosi e altri, \u00abIl Lampione\u00bb, che divenne ben presto molto popolare.\nDopo la restaurazione lorenese, nel 1853, l'A. si dedic\u00f2 alla critica drammatica; collabor\u00f2 all'\u00abArte\u00bb ed allo \u00abScaramuccia\u00bb di Firenze, al \u00abFanfulla della Domenica\u00bb e alla \u00abNuova Antologia\u00bb di Roma, alla \u00abScena\u00bb di Lucca, alla \u00abRevue Franco-italienne\u00bb, all'\u00abEurope Artiste\u00bb e al \u00abMessager\u00bb di Parigi.\nNel 1860 fu nominato a Torino consigliere della Corte dei Conti ma continu\u00f2 a dedicarsi agli studi storici e alle ricerche d'archivio, volte a mettere in luce aspetti poco noti della societ\u00e1 italiana, e particolarmente la storia dei secoli XVII-XVIII in Roma. Frutto di questi studi, fondati su un'attenta lettura delle fonti documentarie, sono i numerosissime saggi e opuscoli che egli pubblic\u00f2 tra il 1875 e il 1886. Pubblic\u00f2 inoltre numerosi altri saggi relativi alla storia del teatro in Roma e in Firenze\nArchivio.\nIl Fondo Alessandro Ademollo , costituito da lettere, carte varie, appunti, bozze di stampa, documenti e dalla sua libreria va dal 1847 al 1891, fu venduto dagli eredi alla Biblioteca nazionale di Firenze negli anni 1892-1893."}
{"id": "2857063", "revid": "599013", "url": "https://it.wikipedia.org/wiki?curid=2857063", "title": "Ry\u014dta Tsuzuki", "text": "Carriera.\nClub.\nGamba Osaka.\nLa sua carriera nel professionismo inizia nel 1997 con il Gamba Osaka sebbene nel primo anno sia rimasto sempre in panchina anche perch\u00e9 l'estremo difensore titolare era Hayato Okanaka. Il suo esordio avverr\u00e0 il 14 novembre 1998 contro il J\u00fabilo Iwata dove subir\u00e0 cinque reti in una partita molto combattuta dove il Gamba Osaka perder\u00e0 per 5-4. A partire dal 2000 la squadra inizier\u00e0 ad affidarsi di pi\u00f9 a lui come titolare, nella prima met\u00e0 della stagione giocher\u00e0 quattro partite con un bilancio di due vittorie e due sconfitte, ma nella seconda come primo portiere far\u00e0 delle buone prestazioni e la squadra otterr\u00e0 pi\u00f9 vittorie che sconfitte e il Gamba Osaka si guadagner\u00e0 la 6\u00aa posizione in campionato, inoltre giocher\u00e0 pure la Coppa del Giappone e come portiere titolare disputer\u00e0 la partita contro il J\u00fabilo Iwata persa ai rigori che sancir\u00e0 l'eliminazione della squadra. Sempre contro il J\u00fabilo Iwata giocher\u00e0 la sua ultima partita con il Gamba Osaka, il 3 agosto 2002, finita ironicamente con una sconfitta col medesimo risultato del suo esordio per 5-4.\nUrawa Red Diamonds.\nA partire dal 2003 giocher\u00e0 per l'Urawa Red Diamonds nel periodo d'oro della sua carriera, vincendo l'edizione 2003 della Coppa del Giappone giocando come titolare nella finale vinta per 4-0 contro il Kashima Antlers. Nel 2005 vincer\u00e0 la Coppa dell'Imperatore giocando la finale vinta per 2-1 ai danni dello Shimizu S-Pulse, e la vincer\u00e0 anche nell'anno successivo con la vittoria in finale per 1-0 contro il Gamba Osaka. Vincer\u00e0 l'edizione 2006 della J1 League avendo per\u00f2 poche possibilit\u00e0 di scendere in campo dato che la maggior parte delle partite \u00e8 stato Norihiro Yamagishi il portiere titolare. Vincer\u00e0 la finale della AFC Champions League giocando contro il Sepahan, nella partita d'andata pareggeranno 1-1 sebbene Tsuzuki abbia fatto delle buone parate non avendo permesso alla squadra avversaria di passare in vantaggio, mentre nella partita di ritorno l'Urawa Red vincer\u00e0 per 2-0, Tsuzuki aveva subito una rete invalidata dal fuorigioco. Tale vittoria \u00e8 valevole per la qualificazione al Mondiale per club, dove Tsuzuki ha giocato in tutte e tre le partite, perdendo per 1-0 contro il Milan sebbene abbia comunque fatto delle buone parate; l'Urawa Red si classificher\u00e0 al 3\u00ba posto battendo l'\u00c9toile du Sahel la partita finir\u00e0 per 2-2 e ai rigori vinceranno per 4-2, Tsuzuki parer\u00e0 l'ultimo rigore avversario calciato da Mejdi Traoui. Il 13 settembre 2009 giocher\u00e0 l'ultima partita per l'Urawa Red nella vittoria per 4-1 contro il Montedio Yamagata.\nShonan Bellmare.\nNel 2010 giocher\u00e0 il suo ultimo anno come calciatore professionista con la maglia dello Shonan Bellmare, la sua prima partita con la squadra l'ha disputata contro il Kashima Antlers perdendo per 1-0, la squadra con diciotto sconfitte finisce ultima nel suo girone retrocedendo nella J2 League, Tsuzuki nella partita vinta per 1-0 contro il Kyoto Sanga, l'unica vittoria in tutto il campionato, il 23 novembre giocher\u00e0 per l'ultima volta perdendo per 3-2 contro il Gamba Osaka. Si ritira dal calcio nel 2011.\nNazionale.\n\u00c8 il 4 giugno 2001, nella Confederations Cup dove il Giappone si classifica secondo, che Tsuzuki esordisce in nazionale giocando la sua unica partita nel torneo nel pareggio contro il Brasile finito a reti inviolate per 0-0.\nTsuzuki ha giocato in tutto solo sei partite con la maglia della nazionale, per la maggior parte amichevoli, la sua ultima partita come portiere della nazionale l'ha disputata il 9 settembre 2009 vincendo per 4-3 contro il Ghana."}
{"id": "2857065", "revid": "1728", "url": "https://it.wikipedia.org/wiki?curid=2857065", "title": "Keration", "text": ""}
{"id": "2857066", "revid": "339392", "url": "https://it.wikipedia.org/wiki?curid=2857066", "title": "Animali da pelliccia", "text": ""}
{"id": "2857074", "revid": "256896", "url": "https://it.wikipedia.org/wiki?curid=2857074", "title": "P.R.A.", "text": " #REDIRECT Pubblico registro automobilistico"}
{"id": "2857075", "revid": "404338", "url": "https://it.wikipedia.org/wiki?curid=2857075", "title": "Usufruttuario", "text": " #REDIRECT usufrutto"}
{"id": "2857076", "revid": "287204", "url": "https://it.wikipedia.org/wiki?curid=2857076", "title": "Teodora Comnena", "text": ""}
{"id": "2857078", "revid": "339392", "url": "https://it.wikipedia.org/wiki?curid=2857078", "title": "Acquirente", "text": ""}
{"id": "2857079", "revid": "124789514", "url": "https://it.wikipedia.org/wiki?curid=2857079", "title": "Naoki Yamada", "text": "Carriera.\nEsordisce nella Nazionale maggiore il 27 maggio 2009, a 18 anni, contro il Cile."}
{"id": "2857082", "revid": "1305772", "url": "https://it.wikipedia.org/wiki?curid=2857082", "title": "Domenico Antonio Thun", "text": "Biografia.\nSecondo in ordine cronologico dei quattro principi vescovi trentini appartenenti alla famiglia dei Thun, Domenico Antonio \u00e8 sicuramente primo per controversie e polemiche.\nIn seguito alla morte improvvisa del conte di Wolkenstein allora vescovo in carica, il governo austriaco e pure il capitolo tridentino non furono in grado, perlomeno inizialmente, di \u201cgarantire una successione unanime e pacifica\u201d all'episcopato.\nI due partiti sorti in seno al Capitolo (in contrasto gi\u00e0 dai tempi del predecessore del Wolkenstein, dunque non sospetti) non sembrarono inizialmente disposti o in grado di giungere ad una soluzione di compromesso.\nLe due fazioni, rappresentate fattivamente dalle persone del decano Trapp e del suffraganeo Spaur, riuscirono infine a trovare un accordo, con merito da ascriversi principalmente all'azione del primo. Domenico Antonio Thun, canonico e conte del ramo di Castel Thun e Hohenstein, fu il nome sul quale, dietro proposta del Trapp, le parti trovarono l'intesa.\nLa mossa del decano capitolare non fu peregrina: il fratello di Domenico Antonio (Francesco Agostino Thun) era infatti sposato con una Spaur (una sorta di \u201crassicurazione\u201d per il capofazione avversario).\nInoltre il nuovo principe vescovo era in stretti rapporti con il capitano della citt\u00e0 e zio d'un altro canonico del Capitolo della cattedrale, entrambi membri d'importanti casate del territorio trentino: rispettivamente i Wolkenstein e i Firmian.\nIn questo senso si potrebbe dire che l'elezione di Domenico Antonio Thun \u201crappresent\u00f2 una significativa conferma dell'ormai consolidata autonomia decisionale del potere esercitato nel principato vescovile da una costellazione di famiglie signorili del territorio\u201d.\nSecondo alcuni, il primo decennio di governo del Thun si caratterizz\u00f2 per il buon esito di politiche moralizzatrici rivolte principalmente agli ecclesiastici del Principato: la qual cosa, a quanto pare, gli procur\u00f2 lodi trasversali. \nIl 1740 fu l'anno della morte senza eredi universalmente riconosciuti dell'imperatore Carlo VI d'Asburgo, e dunque dell'inizio d'una dura guerra di successione, durante la quale sarebbe assunto brevemente al soglio imperiale un Wittelsbach (casata rivale degli Asburgo) per la prima volta dopo il XIV secolo. A partire da quell'anno, stando alle fonti, il governo di Domenico Antonio mut\u00f2 drasticamente di segno.\nDa allora e per tutta la durata del conflitto le attenzioni imperiali furono evidentemente rivolte ad altro e forse anche per questo il Thun pot\u00e9 divenire una sorta di \u201cprincipe barocco\u201d a dispetto di proteste e attacchi dei canonici del Capitolo della cattedrale.\nDomenico Antonio era accusato d'avere una dedizione maggiore al godimento del vivere e alle gozzoviglie che al governo spirituale e temporale del principato. Egli era infatti colpevole d'essere un \u201cassiduo frequentatore di osterie, non alieno da eccessive familiarit\u00e0 con persone dell'altro sesso, amante dei discorsi profani e [\u2026] delle canzonette libertine, affezionato ospite del carnevale di Venezia, dove si recava con la sua corte di gaudenti e scrocconi\u201d.\nGli si imputavano inoltre un eccessivo dispendio delle casse vescovili, a causa dei suoi numerosi \u201cconsiglieri, cortigiani, domestici superflui\u201d e dei \u201cregali spropositati fatti ai propri favoriti\u201d; una sostanziale esautorazione del consiglio aulico; e in campo spirituale le eccessive leggerezza e facilit\u00e0 (e talvolta la scorrettezza) con la quale concedeva le ordinazioni chiericali.\nCon il conflitto per la successione al soglio imperiale in via di risoluzione (imperatore era un Asburgo-Lorena e Maria Teresa d'Austria era imperatrice consorte), si present\u00f2 finalmente una concreta possibilit\u00e0 per il capitolo tridentino di portare al ravvedimento il principe vescovo, ed eventualmente rovesciarlo.\nAl decano Trapp inoltre (morto nel 1741) era succeduto Bartolomeo Antonio Passi, segretario dell'ambasciata imperiale presso il papa.\nIn questa sua nuova veste, forte dell'autorevolezza acquisita con gli anni trascorsi nella capitale pontificia, il Passi riusc\u00ec a convincere il Capitolo (ottenendo un unanime consenso) ad una protesta ufficiale da recapitarsi al principe vescovo circa le sue mancanze.\nDomenico Antonio sembr\u00f2 voler prendere tempo, rispondendo a proposito dei suoi errori che \u201cqualora il capitolo glieli avesse palesati, bramava di rimediarli\u201d.\nIl Capitolo della cattedrale, dietro iniziativa del decano Passi, rispose elencando in una nota scritta i peccati, i soprusi e gli errori ravvisati nel governo del Thun, cui si \u00e8 fatto cenno pi\u00f9 sopra, con qualche piccola aggiunta.\nPi\u00f9 di recente infatti, il principe vescovo si era recato assiduamente all'opera, \u201caveva offerto nel castello del Buonconsiglio (cio\u00e8 nella residenza vescovile) un pranzo alle cantanti, [\u2026] si era intrattenuto con loro in amabili conversari, abbandonandosi fino a baciar le mani, e fare e dire cose indecenti\u201d. \nIl Capitolo invitava Domenico Antonio a farsi da parte: tuttavia n\u00e9 questo tentativo n\u00e9 un successivo \"ultimatum\" stilato in data 20 dicembre 1747 sortirono l'effetto desiderato.\nNumerose erano le voci che ormai circolavano sul conto del Thun e il Passi convinse gli altri canonici a rivolgersi direttamente a Roma, ma anche a Vienna: gli equilibri della guerra in corso volgevano infatti nuovamente in favore degli Asburgo.\nPresso il papa le lamentele fecero leva soprattutto sull'abbruttimento morale e gli scandali della corte del principe; agli imperatori si richiese invece un appoggio concreto per questioni pi\u00f9 politiche e porre cos\u00ec fine al governo di Domenico Antonio.\nQuest'ultimo, rispondendo ad un sollecito del papa in persona fin\u00ec forse per dar credito alle voci sul suo conto: \u201ccos\u00ec fosse piaciuto alla Divina Bont\u00e0 conservarmi immune e pio per lo passato, come da qualche tempo in qua mi conserva la Sua Misericordia\u201d.\nGli imperatori, forse inizialmente riluttanti poich\u00e9 l'accusato era un membro dell'importante famiglia tirolese dei Thun, si convinsero comunque a dare il loro assenso per una sua \u201cdestituzione\u201d, complice la volont\u00e0 di chiudere in fretta lo scandalo nel quale erano stati coinvolti, loro malgrado, per via dell'iniziativa del Capitolo.\nFu cos\u00ec che si propose da parte austriaca un nuovo coadiutore da affiancarsi al vescovo: si trattava di Leopoldo Ernesto Firmian, quel nipote del Thun stesso che era gi\u00e0 canonico di Trento.\nIl Firmian avrebbe dovuto essere, nei piani di Maria Teresa, lo strumento mediante il quale ottenere un ammodernamento del principato trentino che altrimenti, data la peculiare posizione giuridica del principe vescovo all'interno dell'Impero, sarebbe risultata pi\u00f9 che difficoltosa.\nLa corte imperiale seppe dunque volgere a suo favore la situazione, e per mezzo d'un proprio emissario riusc\u00ec a portare Domenico Antonio alla rinuncia.\nFu cos\u00ec che, anche se \u201cdi fronte alla liquidazione di un vescovo ormai screditato il Capitolo aveva trovato una certa compattezza, i contrasti di fondo al suo interno risorsero e si rinvigorirono, non appena fu chiaro che la corte di Vienna (che gi\u00e0 aveva dato un notevole contributo all'accantonamento del Thun) avrebbe cercato di sfruttare il mutamento al vertice del governo trentino\u201d a suo proprio favore.\nDomenico Antonio Thun mor\u00ec 10 anni dopo.\nGenealogia episcopale.\nLa genealogia episcopale \u00e8:"}
{"id": "2857087", "revid": "1573940", "url": "https://it.wikipedia.org/wiki?curid=2857087", "title": "Centrophorus granulosus", "text": "Il centroforo comune (Centrophorus granulosus ()), conosciuto anche come sagr\u00ec \u00e8 un piccolo squalo appartenente alla famiglia dei Centroforidi.\nTassonomia.\nDescritto da Bloch e Schneider nel 1801 con il nome di \"Squalus granulosus\", fu assegnato da M\u00fcller e Henle al genere \"Centrophorus\" nel 1837. Il nome scientifico deriva dal greco \"k\u00e9ntron\", \u00abaculeo\u00bb, e \"ph\u00e9ro\", \u00abportare\u00bb, per le spine dorsali, e dal latino tardo \"granulum\", per la pelle molto ruvida.\nDescrizione.\nPu\u00f2 raggiungere una lunghezza totale massima di 170 cm, ma generalmente le sue dimensioni sono inferiori. I maschi diventano sessualmente maturi quando raggiungono una lunghezza di 105-118 cm. Presenta una colorazione grigia sul dorso, con ventre pi\u00f9 chiaro. Gli adulti spesso hanno riflessi bruno-violacei; i giovani sono pi\u00f9 chiari, con i bordi delle pinne bianchi.\nCome tutti i Centroforidi, presenta due pinne dorsali, ciascuna dotata di una robusta spina sul margine anteriore: la prima pinna dorsale presenta un apice posteriore allungato ed \u00e8 situata in posizione poco arretrata rispetto alle pettorali e molto avanti rispetto alle pelviche; la seconda dorsale \u00e8 poco pi\u00f9 piccola e pi\u00f9 bassa rispetto alla prima, lunga come le pelviche e posteriore a queste ultime. L'apice libero posteriore delle pettorali \u00e8 molto allungato e forma un lobo appuntito; la spina della prima dorsale \u00e8 poco anteriore rispetto a esso. La pinna anale \u00e8 assente. La pinna caudale, situata all'estremit\u00e0 di un peduncolo caudale senza carene n\u00e9 fossette, presenta una forte incisura subterminale.\nPossiede cinque fessure branchiali, tutte davanti alle pettorali. Il muso \u00e8 lungo e schiacciato superiormente. Gli occhi sono piuttosto grandi, laterali, chiari, senza membrana nittitante. Gli spiracoli sono abbastanza grandi, allungati e obliqui dietro l'occhio. La pelle \u00e8 particolarmente ruvida. I denti della mascella superiore (circa 40) sono grandi, appuntiti, con una cuspide centrale ben sviluppata e verticale; quelli della mascella inferiore (circa 30) sono molto pi\u00f9 grandi, con una cuspide centrale inclinata indietro, un'incisura sul bordo esterno, un orlo finemente seghettato o liscio e basi sovrapposte.\nBiologia.\nIl centroforo comune si nutre di piccoli pesci, come naselli o altri pesci di profondit\u00e0 con organi luminosi, come i pesci lanterna (\"Myctophidae\").\nPu\u00f2 vivere per pi\u00f9 di 30 anni; le femmine raggiungono la maturit\u00e0 sessuale tra i 12 ed i 16 anni, i maschi tra i 7 e gli 8.\nIl centroforo comune ha un periodo di gestazione straordinariamente lungo: ben due anni. La cellula uovo non fecondata di questa specie presenta dimensioni eccezionali: con un peso compreso tra i 143 e i 370 grammi, \u00e8 una delle cellule pi\u00f9 grandi mai descritte nel regno animale. La specie \u00e8 ovovivipara e produce uova che si schiudono all'interno del corpo della femmina. I componenti dell'uovo e le uova non fecondate servono da nutrimento per il piccolo in sviluppo, che viene poi partorito vivo. Alla nascita il piccolo misura 30-42 cm di lunghezza.\nIl lungo periodo di gestazione, l'uniparit\u00e0, il tardo raggiungimento della maturit\u00e0 sessuale e gli occasionali periodi di riposo tra una gravidanza e l'altra fanno del centroforo comune una specie dal tasso di riproduzione estremamente basso, che possiede probabilmente il minore potenziale riproduttivo tra tutti gli elasmobranchi.\nDistribuzione e habitat.\nIl centroforo comune \u00e8 presente sia nelle acque temperate che tropicali di tutto il mondo, fatta eccezione per il Pacifico orientale. Nell'Atlantico orientale si incontra dalla Francia al Sudafrica, Mediterraneo compreso, mentre in quello centro-occidentale \u00e8 presente nella parte settentrionale del golfo del Messico. Nell'oceano Indiano la sua presenza \u00e8 stata segnalata nelle acque attorno al Mozambico, al Sudafrica e ad Aldabra, e, sul versante opposto, all'Australia occidentale. Nel Pacifico occidentale \u00e8 stato trovato nelle acque di Giappone, Papua Nuova Guinea e Australia.\nSpecie demersale, si aggira lungo il margine esterno della piattaforma continentale e nelle zone superiori della scarpata continentale, generalmente al di sotto dei 200 m; sebbene la sua presenza sia stata segnalata tra i 50 e i 1440 m di profondit\u00e0, il maggior numero di catture \u00e8 stato registrato tra i 200 e i 600 m. Si ritiene che gli esemplari pi\u00f9 giovani vivano in acque pi\u00f9 profonde degli adulti.\nConservazione.\nIl centroforo comune viene pescato attivamente, soprattutto nell'Atlantico, con reti da fondo e con palangari, sia per la carne, che \u00e8 utilizzata salata e affumicata, sia per l'elevato contenuto di squalene contenuto nel voluminoso fegato, che lo rende preda appetibile soprattutto in Giappone. Di conseguenza, la principale minaccia per la sua sopravvivenza \u00e8 costituita dalla sovrapesca. Se non gestiti accuratamente, anche livelli di pesca moderati possono incidere pesantemente sulle popolazioni, dato il basso tasso riproduttivo di questo animale.\nIn tutto il mondo, le industrie della pesca stanno iniziando a sfruttare zone di pesca pi\u00f9 profonde utilizzando metodi come la pesca a strascico e i palangari di fondo. Nell'Atlantico nord-orientale, le popolazioni di centroforo comune sono diminuite dell'80-95% gi\u00e0 dagli anni '90. Nel Mediterraneo questo squalo \u00e8 oggetto di pesca con palangari e reti da posta. Un gran numero di esemplari viene anche catturato accidentalmente in reti a strascico e palamiti destinati ad altre specie.\nAttualmente, nell'Atlantico nord-occidentale e sud-orientale non sono in atto misure di conservazione specifiche per il centroforo comune. Nel 2005, nel Mediterraneo, \u00e8 stata proibita la pesca al di sotto dei 1000 m di profondit\u00e0, ma la specie si spinge spesso al di sopra di tale profondit\u00e0."}
{"id": "2857088", "revid": "486946", "url": "https://it.wikipedia.org/wiki?curid=2857088", "title": "Nasiriya", "text": ""}
{"id": "2857091", "revid": "287204", "url": "https://it.wikipedia.org/wiki?curid=2857091", "title": "Attentati di Nasiriya", "text": ""}
{"id": "2857100", "revid": "599013", "url": "https://it.wikipedia.org/wiki?curid=2857100", "title": "Satoru Yamagishi", "text": ""}
{"id": "2857105", "revid": "767487", "url": "https://it.wikipedia.org/wiki?curid=2857105", "title": "Ronnie Moran", "text": "\u00c8 stato il dipendente con pi\u00f9 anni di carriera di sempre quando s'\u00e8 ritirato nel 1999.\nCarriera.\nMoran \u00e8 nato a Crosby, poco fuori Liverpool, e inizi\u00f2 la sua carriera da calciatore al Liverpool come apprendista elettricista giocando nella squadra riserve. Originalmente terzino sinistro, Moran firm\u00f2 un contratto professionista con il manager Don Welsh nel gennaio 1952 e fece il suo debutto subito dopo nella sconfitta per 3-2 a Derby County il 22 novembre 1952, all'et\u00e0 di 18 anni.\nNella stagione 1955-1956 si stabilizz\u00f2 come prima scelta nel suo ruolo. I Reds languivano in Second Division in quel periodo, e con Moran persero soltanto sei partite tra il 1955 ed il 1959. Nell'ultima parte del decennio fu capitano. Nel 1961-1962 gioc\u00f2 16 partite che portarono i Reds tra le prime squadre della Division One Championship, e due stagioni dopo vinsero il campionato.\nNel 1966 Moran fu invitato ad entrare nello staff tecnico da Bill Shankly e continu\u00f2 a giocare nella squadra reserve di Fagan per altri due anni per aiutare i giocatori in erba a crescere. Si ritir\u00f2 formalmente dal calcio giocato durante la stagione 1968-1969 e si un\u00ec stabilmente allo staff, diventando una parte del \"Boot Room team\".\nQuando Dalglish annunci\u00f2 le dimissioni nel 1991, Moran divenne allenatore per 10 partite.\nNel 1992 Moran occup\u00f2 di nuovo quel posto dopo che Graeme Souness dovette subire un'operazione al cuore. Condusse il Liverpool alla finale di FA Cup svolta a Wembley. Souness ritorn\u00f2 stabilmente in luglio.\nAnnunci\u00f2 il suo ritiro definitivo dal calcio e lasci\u00f2 il Liverpool nel 1998. Insieme a Bob Paisley occup\u00f2 ogni possibile ruolo nel club, da calciatore a fisioterapista, da allenatore fino a manager.\nIl 22 marzo 2017, il figlio, Paul Moran, comunica attraverso i social media che il padre \u00e8 morto all'et\u00e0 di 83 anni dopo breve malattia."}
{"id": "2857107", "revid": "838137", "url": "https://it.wikipedia.org/wiki?curid=2857107", "title": "Kengo Nakamura", "text": "Biografia.\nNakamura \u00e8 nato a Kodaira, ha praticato il calcio gi\u00e0 ai tempi delle scuole elemetati nel club giovanile del Fuchu Boys' Soccer della citt\u00e0 di Fuch\u016b vicina a Kodaira. Ha continuato a dedicarsi al calcio anche nel periodo dell'adolescenza, e una volta diplomato al liceo della Kurume High School si \u00e8 iscritto all'universit\u00e0 laureandosi alla Chuo University, studiando letteratura inglese, oltre a giocare nella squadra dell'universit\u00e0 di cui era anche il capitano, vincendo il campionato della lega secondaria ottenendo la promozione alla prima divisione.\n\u00c8 sposato con sua moglie Kazuo. Attualmente lavora come dirigente nella squadra del Kawasaki Frontale dove ha militato in tutti i suoi 18 anni come calciatore professionista.\nCaratteristiche tecniche.\n\u00c8 un trequartista, il suo piede preferito \u00e8 il destro ma \u00e8 in grado di trovare il gol anche calciando di sinistro; inoltre \u00e8 dotato di una buona potenza di tiro. Si \u00e8 dimostrato un ottimo calciatore, il quale, nonostante il trascorrere degli anni, ha mantenuto la sua classe ed il suo talento. \u00c8 bravo nell'impostare le azioni offensive e nel creare occasioni, inoltre sa interpretare bene il ruolo dell\"'uomo-assist\".\nCarriera.\nKawasaki Frontale.\nLa carriera da professionista di Nakamura ha inizio nel 2003 con la squadra del Kawasaki Frontale, nella J2 League la seconda divisione del calcio nipponico, nella sua prima stagione sar\u00e0 autore di 4 reti, segnando il suo primo gol nella vittoria per 5-1 contro il Montedio Yamagata, inoltre sar\u00e0 autore di una doppietta nella partia vinta per 4-0 ai danni dello Shonan Bellmare, purtroppo per\u00f2 la squadra non otterr\u00e0 la promozione in prima divisione, dato che il Sanfrecce Hiroshima li superer\u00e0 in classifica per un punto.\nDurante la stagione successiva Nakamura e il Kawasaki Frontale otterranno la vittoria del campionato e dunque la promozione alla J1 League, la massima divisione del calcio giapponese, Nakamura \u00e8 stato autore di ben cinque reti. Segner\u00e0 il suo primo gol in J1 League nel 2005 nella vittoria per 2-0 contro lo Yokohama F\u00b7Marinos e, sempre nello stesso anno, segner\u00e0 il suo primo gol in Coppa J. League quando il Kawasaki Frontale batterr\u00e0 per 4-1 il Sanfrecce Hiroshima. Nell'edizione successiva, quella del 2006, raggiunger\u00e0 un record personale con 10 gol in campionato, segner\u00e0 la sua prima doppietta in J1 League contro l'Omiya Ardija imponendosi contro gli avversari per 5-1; il Kawasaki Frontale raggiunge il secondo posto in classifica, potendo quindi accedere alla AFC Champions League dove, nel 2007, segner\u00e0 una doppietta contro l'Arema F.C. vincendo per 3-0.\nDurante l'edizione 2008 del campionato giapponese, il Kawasaki Frontale si qualifica ancora una volta seconda, con tre punti di differenza dalla vincitrice, il Kashima Antlers, Nakamura segner\u00e0 un'altra doppietta contro l'Albirex Niigata nella vittoria per 4-3, inoltre, otterr\u00e0 la qualificazione all'edizione 2009 della Champions League asiatica, dove sar\u00e0 autore di una rete nella vittoria per 5-0 contro il Central Coast, un altro nella vittoria contro il Gamba Osaka agli ottavi di finale prevalendo per 3-2, infine ai quarti di finale segna una rete nella partita d'andata vinta per 2-1 contro il Nagoya Grampus, ma la squadra viene comunque eliminata perdendo per 3-1 la partita di ritorno.\nNell'edizione del 2017 Nakamura e il Kawasaki Frontale otterranno la prima storica vittoria della J1 League, Nakamura segner\u00e0 un gol nella vittoria per 2-1 contro il Kashiwa Reysol, e un altro nella vittoria contro l'Albirex Niigata per 2-0. Vincer\u00e0 il campionato per la seconda volta di seguito, segnando sei reti nelle varie vittorie, come quella per 3-0 contro il J\u00fabilo Iwata, quella per 4-1 contro il Kashima Antlers, quella per 1-0 contro il Vegalta Sendai, quella per 7-0 contro il Consadole Sapporo e una doppietta nella vittoria per 3-0 contro lo Shimizu S-Pulse.\nNel 2019 vincer\u00e0 la Supercoppa del Giappone prevalendo per 1-0 contro l'Urawa Reds, Nakamura giocher\u00e0 come titolare, venendo sostituito da Manabu Sait\u014d al 70\u00ba minuto. Quello stesso anno vincer\u00e0 la Coppa del Giappone, nella finale contro il Consadole Sapporo che si concluder\u00e0 per 3-3 alla fine dei tempi supplementari, e ai rigori il Kawasaki Frontale vincer\u00e0 per 5-4 e Nakamura metter\u00e0 a segno uno dei rigori vincenti. Giocher\u00e0 nell'amichevole contro il blasonato Chelsea e con il suo cross il suo compagno di squadra Leandro Dami\u00e3o segner\u00e0 la rete del 1-0 che sancir\u00e0 la vittoria. Vincer\u00e0 anche l'edizione 2020 della J1 League, dove segner\u00e0 una rete nella vittoria per 5-0 contro lo Shimizu S-Pulse e, il giorno del suo 40\u00ba compleanno segner\u00e0 il gol del 2-1 su assist di Kaoru Mitoma, permettendo alla sua squadra di ottenere la 12\u00b0 vittoria consecutiva in campionato imponendosi contro FC Tokyo. Il giorno successivo annuncia il suo ritiro dal calcio, previsto per il finale della stagione.\nNazionale.\nViene convocato per la prima volta nella nazionale giapponese nel 2006, segner\u00e0 la sua prima rete durante la partita di qualificazione per la Coppa d'Asia 2007 segnando il gol del 3-0 nella vittoria contro l'India. Ottenuta la qualificazione per la Coppa d'Asia, giocher\u00e0 tutte le partite del campionato.\nNelle varie partite amichevoli in cui \u00e8 stato convocato, ha dato prova di buone prestazioni, ad esempio giocher\u00e0 contro la Svizzera entrando in partita nel primo minuto di recupero del secondo tempo, rivelandosi fondamentale per la vittoria dato che dal suo tiro nacque il \"tap-in\" vincente di Kish\u014d Yano con cui segner\u00e0 il gol del 4-3, segner\u00e0 una rete nella vittoria per 4-0 contro il Belgio e un'altra contro il Ghana nella vittoria per 4-3, inoltre con un suo assist vincente Shinji Kagawa segner\u00e0 la rete che permetter\u00e0 di vincere di misura per 1-0 contro il Paraguay.\nSegner\u00e0 la sua ultima rete in nazionale nella vittoria per 8-0 contro il Tagikistan nelle qualificazioni per il Mondiale in Brasile, dove fornir\u00e0 anche 3 assist vincenti. La sua ultima partecipazione in nazionale avverr\u00e0 durante la sua convocazione nella FIFA Confederations Cup 2013 giocando le partite, entrambe perse, contro l'Italia (4-3) e il Messico (2-1)."}
{"id": "2857113", "revid": "599013", "url": "https://it.wikipedia.org/wiki?curid=2857113", "title": "Kish\u014d Yano", "text": ""}
{"id": "2857116", "revid": "367445", "url": "https://it.wikipedia.org/wiki?curid=2857116", "title": "Sagrada Fam\u00edlia", "text": "Il Tempio Espiatorio della Sacra Famiglia (; ) \u00e8 una basilica minore spagnola di culto cattolico che si trova a Barcellona, capoluogo della Catalogna.\nUniversalmente noto come Sagrada Familia, \u00e8 un'opera architettonica il cui principale autore \u00e8 Antoni Gaud\u00ed, che nel 1883 subentr\u00f2 ai lavori di costruzione iniziati un anno prima e ne cambi\u00f2 lo stile da neogotico a liberty, movimento che a Barcellona e dintorni era noto come modernismo catalano. La vastit\u00e0 del progetto e il suo stile caratteristico ne hanno fatto uno dei principali simboli della citt\u00e0, secondo i dati del 2011 \u00e8 il monumento pi\u00f9 visitato in Spagna con 4,5 milioni di visitatori all'anno.\nI lavori iniziarono nel 1882 sotto il regno di Alfonso XII di Spagna. L'edificio venne iniziato in stile neogotico ma quando Gaudi subentr\u00f2 come progettista dell'opera nel 1883, all'et\u00e0 di 31, fu ridisegnato completamente. Gaud\u00ec lavor\u00f2 alla chiesa dedicandovi interamente gli ultimi 15 anni della sua vita. Secondo gli auspici del comitato promotore l'opera potrebbe essere completata, nella migliore delle ipotesi, per il 2026, a 144 anni dalla posa della prima pietra e a 100 anni dalla morte di Gaud\u00ec, tuttavia il procedere dei lavori \u00e8 discontinuo e dipende in larga parte dall'afflusso delle donazioni. Come accaduto per altri progetti destinati a durare uno o pi\u00f9 secoli la chiesa \u00e8 stata consacrata ancora non conclusa, il 7 novembre 2010 da papa Benedetto XVI, che l'ha elevata al rango di basilica minore.\nStoria.\nL'idea di realizzare una chiesa di espiazione dedicata alla Sacra Famiglia nell'allora zona periferica di Eixample fu del libraio Josep Maria Bocabella, ispirato dal sacerdote Josep Manyanet i Vives (canonizzato nel 2004) fondatore delle congregazioni dei Figli e delle Missionarie Figlie della Sacra Famiglia, incaricati di promuovere il culto della Sacra Famiglia e promuovere l'educazione cristiana nei giovani e nei bambini. Bocabella fond\u00f2 l'Asociaci\u00f3n de Devotos de San Josep (Associazione spirituale dei devoti di San Giuseppe) con l'obiettivo di raccogliere fondi per la costruzione di un tempio dedicato alla Sacra Famiglia. Nel 1881, grazie alle donazioni ricevute, l'associazione compr\u00f2 un intero isolato del quartiere Eixample in un luogo conosciuto come El Poblet vicino al Camp de l'Arpa, nel distretto di Sant Mart\u00ed. Il costo del terreno fu di 172.000 pesetas dell'epoca.\nIl progetto fu affidato all'architetto Francisco de Paula del Villar y Lozano, che inizi\u00f2 l'opera in stile neogotico scartando l'idea di Bocabella di una replica del Santuario di Loreto (che si suppone essere la casa di Giuseppe e Maria a Nazaret). Il progetto di Villar consisteva in una chiesa a tre navate con gli elementi tipici dello stile neogotico come i contrafforti esterni.\nLa prima pietra fu posta il 19 marzo 1882 (giorno di San Giuseppe), con la presenza del vescovo di Barcellona Jos\u00e9 Mar\u00eda Urquinaona. Gaud\u00ed partecip\u00f2 alla cerimonia perch\u00e9 in precedenza aveva lavorato come assistente a diversi progetti di Villar, non potendo immaginare che sarebbe diventato l'architetto dell'opera.\nNel 1883 Villar si dimise a causa di disaccordi con Joan Martorell, un architetto consulente di Bocabella. Il progetto fu inizialmente offerto allo stesso Martorell, che rifiutando indic\u00f2 il nome di un giovane architetto trentunenne, Antoni Gaud\u00ed, gi\u00e0 assistente di Martorell nella realizzazione di diversi edifici ma che non aveva ancora realizzato grandi opere. Gaud\u00ed quando assunse la responsabilit\u00e0 del progetto lo modific\u00f2 interamente, anche se nel proseguire la costruzione della cripta mantenne quanto gi\u00e0 costruito. Gaud\u00ed lavor\u00f2 al progetto per oltre 40 anni, dedicando completamente a questa impresa gli ultimi 15 anni della propria vita. Questa dedizione cos\u00ec intensa, oltre all'enormit\u00e0 dell'opera, deriva anche dal fatto che Gaud\u00ed definiva molti dettagli man mano che la costruzione avanzava; per lui la presenza personale in cantiere era di fondamentale importanza. Considerava infatti quest'opera come quella della sua vita, seguendola in ogni minimo passaggio.\nCon l'innalzarsi della costruzione lo stile divenne via via sempre pi\u00f9 fantastico, con quattro torri affusolate che ricordano i termitai o i gocciolanti castelli di sabbia dei bambini. Si tratta di forme ereditate dell'architettura neogotica, secondo i cui canoni la chiesa era stata inizialmente concepita: ciononostante, traevano la loro ispirazione dalle forme naturali.\nLe torri sono coronate da cuspidi di forma geometrica alte 115 m, rivestite di ceramiche dai colori vivaci, che furono probabilmente influenzate dal cubismo (vennero concluse attorno al 1920). Vi si ammirano anche un gran numero di decorazioni elaborate che vengono ricondotte allo stile dell'Art Nouveau.\nDal 1895 la responsabilit\u00e0 della gestione del progetto \u00e8 stata affidata alla Junta Constructora del Templo Expiatorio de la Sagrada Familia (Consiglio per la costruzione del Tempio espiatorio della Sacra Famiglia), una fondazione ecclesiastica creata per promuovere la costruzione della chiesa attraverso le donazioni e le iniziative pubbliche e private. L'attuale presidente \u00e8 il cardinale arcivescovo di Barcellona, Llu\u00eds Mart\u00ednez Sistach. Per la diffusione dei suoi lavori il consiglio pubblica nel 1867 la rivista \u201cEl Propagador de la Devoci\u00f3n a San Jos\u00e9\u201d che nel 1948 cambia nome nel Templo (Temple, in Catalano). Nel 2001 il consiglio ha ricevuto l'onorificenza Creu de Sant Jordi assegnato dalla Generalitat de Catalunya.\nNel giugno 1926, ben prima che venisse completata la costruzione dell'edificio, Gaud\u00ed mor\u00ec improvvisamente in un incidente, travolto da un tram mentre passeggiava per Barcellona.\nDurante la sua vita Gaud\u00ed riusc\u00ec a realizzare soltanto la facciata della Nativit\u00e0 (con le sculture di Carles Mani, Lloren\u00e7 Matamala e Joan Matamala e i disegni di Ricard Opisso) completando solamente una delle torri, quella di San Barnaba. Alla sua morte il suo assistente Dom\u00e8nec Sugra\u00f1es assunse la responsabilit\u00e0 dell'opera (dal 1926 al 1936), portando a compimento le tre torri incomplete della facciata della Nativit\u00e0.\nIl 20 luglio del 1936, due giorni dopo la rivolta militare che port\u00f2 la guerra civile spagnola, gruppi anticlericali incendiarono la cripta, distruggendo gran parte del laboratorio in cui Gaud\u00ed aveva lavorato e dove si trovavano schizzi, appunti e mappe (compresi numerosi modelli in scala, fondamentali per l'architetto). Secondo quanto riferisce George Orwell in \"Omaggio alla Catalogna\", gli anarchici catalani non bruciarono questa chiesa in quanto opera d'arte (). Gaud\u00ed non lasci\u00f2 ulteriori progetti e i lavori della chiesa proseguirono in modo sporadico per numerosi anni. Solo in seguito al recupero e al restauro dei grandi modelli originali del laboratorio, basandosi su foto dell'epoca, \u00e8 stato possibile ricostruire buona parte del progetto originale.\nGaud\u00ed, comprendendo che i lavori sarebbero andati avanti decenni (o secoli) dopo la propria morte, invece di esaurire le risorse allora disponibili impostando tutto il gigantesco perimetro, prefer\u00ec completare alcune sezioni dell'edificio in altezza (specie nell'abside), come per lasciare una testimonianza precisa dell'idea originale ai suoi successori.\nDal 1944 hanno portato avanti i lavori gli architetti Francesc Quintana, Isidre Puig i Boada, Llu\u00eds Bonet i Gar\u00ed e Francesc Cardoner, che ne ha assunto la direzione nel 1983. Le sculture di Jaume Busquets e del controverso ma possente Josep Subirachs decorano le fantastiche facciate.\nLa costruzione della chiesa dipende dai finanziamenti provenienti dalle donazioni all'associazione e i lavori procedono lentamente, anche a causa delle difficolt\u00e0 del progetto.\nLa posizione che assume la Sagrada Familia nel tessuto urbano di Barcellona \u00e8 la questione che negli anni ha suscitato le maggiori polemiche. Quando l'opera ebbe inizio, la zona era principalmente agricola, ma gi\u00e0 nei primi del Novecento, grazie al rapido sviluppo urbano, la chiesa venne inglobata nella citt\u00e0. Nel 1905 Gaud\u00ed realizz\u00f2 un progetto per comprendere la Sacra Famiglia nel Piano Jaussely (piano urbanistico che andava a estendere il piano Cerd\u00e0 con i nuovi municipi). Il progetto prevedeva di inserire la Chiesa in un giardino a forma di stella a otto punte, in modo da fornire una prospettiva ottimale in tutta l'area circostante. Visto l'eccessivo costo del terreno si decise di optare per una stella a quattro punte, che permetteva un'ottima visione in tutti i suoi vertici. Il progetto di Gaud\u00ed tuttavia non fu realizzato e nel 1975 il consiglio comunale decise di realizzare quattro piazze con giardini in ogni angolo del tempio, in modo da formare una croce. Anche questo progetto \u00e8 incompleto perch\u00e9 per realizzare le due piazze mancanti dovrebbero essere abbattuti alcuni edifici.\nAltri edifici (principalmente condomini costruiti durante la speculazione edilizia del franchismo) dovranno essere abbattuti per far posto alla scalinata principale, di fronte alla facciata della Gloria.\nNel 2008, nel corso di una vertenza tra municipio di Barcellona e Patronato della basilica sull'opportunit\u00e0 di non scavare tunnel sotterranei nelle vicinanze dell'edificio per non metterne a rischio la stabilit\u00e0, \u00e8 rimbalzata nella stampa la notizia che la Sagrada Fam\u00edlia non avrebbe avuto una concessione amministrativa e che quindi sarebbe risultata, almeno formalmente, un'opera abusiva. Il Patronato ha ricordato tuttavia che i lavori iniziarono in perfetta legalit\u00e0, dato che la competenza amministrativa spettava comunque a Sant Mart\u00ed de Proven\u00e7als, all'epoca ancora non unita a Barcellona, e che inoltre vi \u00e8 stato oltre un secolo di silenzio-assenso. Il 3 marzo 2010 l'arcivescovo di Barcellona annunci\u00f2 la consacrazione dell'edificio, dopo 127 anni dall'inizio dei lavori. Anche se non conclusa, la chiesa venne consacrata da papa Benedetto XVI il 7 novembre dello stesso anno, nel corso della sua visita a Santiago di Compostela e Barcellona.\nIn questa cerimonia, il papa ha dichiarato questa chiesa Basilica Minore, la nona della citt\u00e0.\nIl 19 aprile 2011 un piromane \u2014\u00a0subito arrestato\u00a0\u2014 appicc\u00f2 un incendio all'interno della cripta della navata centrale della basilica, provocando l'immediata evacuazione dei turisti presenti all'interno della chiesa, circa 1500, e l'intossicazione di 4 persone. Il rogo ha annerito 40 metri di parete, ma ha risparmiato le opere di Gaud\u00ed.\nProgetto.\nIl progetto \u00e8 basato sulle versioni ricostruite dei progetti e dei modelli perduti (un incendio nel 1936, appiccato durante la guerra civile spagnola dai repubblicani all'atelier di Gaud\u00ed, distrusse molte tavole progettuali del celebre architetto), sullo studio della porzione dell'edificio realizzata personalmente da Gaud\u00ed e su adattamenti moderni.\nQuando Gaud\u00ed prese in mano la direzione dei lavori della Sagrada Familia, soltanto la cripta era stata realizzata. Il nuovo architetto, anche se intendeva cambiare il progetto della chiesa, decise di non stravolgere quello che gi\u00e0 era stato costruito; egli modific\u00f2 soltanto i capitelli, passando da uno stile corinzio a uno ispirato alle forme vegetali. Il progetto di Gaud\u00ed evolve da uno stile (prima bozza) neogotico a uno naturalista, organico, adattato alla natura. Una delle sue fonti d'ispirazione fu la grotta del Salnitre a Collbat\u00f3 (nella provincia di Barcellona), cos\u00ec come la montagna di Montserrat. L'architetto di Reus era del parere che l'architettura gotica fosse imperfetta, perch\u00e9 le sue forme rettilinee e i suoi sistemi di pilastri e contrafforti non riflettevano le leggi della natura, cosa che invece fanno le forme geometriche rigate, quali il paraboloide iperbolico, l'iperboloide, l'elicoide e il conoide.\nLe superfici rigate sono ottenute in genere dal movimento di una retta chiamata generatrice lungo tre coniche, dette direttrici. Gaud\u00ed riscontr\u00f2 che in natura erano presenti numerosi esempi, come i giunchi, le canne e le ossa; afferm\u00f2 inoltre che non esisteva struttura migliore che il tronco di un albero o lo scheletro umano. Queste forme, funzionali ed estetiche, furono usate da Gaud\u00ed con grande saggezza, sapendo adattare il linguaggio della natura alle forme strutturali dell'architettura. L'architetto ha assimilato la forma elicoidale al movimento e quella iperboloidale alla luce.\nGaud\u00ed nel corso degli anni cambi\u00f2 la concezione che aveva della Sagrada Familia, e le interruzioni dell'opera dovute alla mancanza di risorse economiche gli diedero tempo per cercare nuove soluzioni strutturali. Riusc\u00ec in questo modo a sfruttare le sperimentazioni fatte in altri progetti per incorporare nella Chiesa le sue innovazioni pi\u00f9 riuscite: la cripta della Colonia G\u00fcell e le gallerie e i viadotti di Parco G\u00fcell lo aiutarono ad adottare nuove soluzioni architettoniche, basate su iperboloidi e paraboloidi. Allo stesso modo, le torri della Sagrada Familia sono state ispirate dal progetto mai realizzato delle Missioni Cattoliche Francescane di Tangeri (1892), commissionato dal Marchese di Comillas..\nPer Gaud\u00ed un elemento chiave nel suo modo di concepire la struttura era l'arco parabolico o catenario, che us\u00f2 come elemento pi\u00f9 appropriato per sopportare le pressioni. Mediante le simulazioni polifunicolari (metodo sperimentale) determin\u00f2 la forma migliore che la struttura potesse avere per resistere alla pressione degli archi e delle volte, applicandola prima nella cripta della Colonia G\u00fcell e dopo nella Sagrada Familia. La simulazione consisteva nella costruzione di un modello in scala costituito da corde intrecciate con piccoli sacchi di juta sospesi che simulavano i pesi; in tal modo determinava le forze funicolari e quindi la forma della struttura. Partendo dallo stato dei carichi, simulati con i sacchi di juta, determin\u00f2 sperimentalmente la forma idonea della struttura \u2013 che denomin\u00f2 \"stereostatica\" \u2013: essa riproduceva la struttura ideale per lavorare in trazione e, ribaltandola, quella pi\u00f9 adatta per lavorare in compressione..\nGaud\u00ed progett\u00f2 l'interno della Sagrada Familia come se fosse la struttura di un bosco, con colonne a forma di alberi che vanno a dividersi in modo da formare dei rami che sostengono la struttura a volte iperboloidi intrecciate. Le colonne sono inclinate in modo da ricevere al meglio la pressione perpendicolare alla loro sezione, e sono realizzate a forma elicoidale a doppia elica, come i rami e i tronchi degli alberi. L'unione di questi accorgimenti impiegati nel formare le colonne (inclinazione, forma elicoidale, ramificazione in varie colonne pi\u00f9 piccole) permette di sostenere semplicemente il peso delle volte senza utilizzare i contrafforti esterni..\nLa pianta della chiesa fu progettata a croce latina, con l'altare maggiore sopra la cripta circondato da sette cappelle absidali, un transetto a tre navate con i portali della Nativit\u00e0 e della Passione, nel senso longitudinale il corpo centrale di cinque navate con il portale della Gloria. La pianta ha una dimensione di 110 \u00d7 80 metri e la zona edificata avr\u00e0 una superficie totale di 4500\u00a0m2. La capacit\u00e0 sar\u00e0 di 14000 persone.\nIl complesso include un chiostro che circonder\u00e0 la chiesa, progettato sia per permettere lo svolgersi di processioni, sia per isolare il tempio dall'esterno. Ai lati del presbiterio sorgeranno le sacrestie e, fra queste, la cappella dell'Assunzione, e ai lati dell'ingresso principale le grandi cappelle circolari del Battesimo e della Penitenza. All'interno, la chiesa disporr\u00e0 di trifori, o gallerie per i cantori.\nIl tempio avr\u00e0 diciotto torri: quattro per ciascuna delle tre facciate per un totale di dodici che rappresentano gli apostoli, al centro la torre-cupola dedicata a Ges\u00f9, alta 170 metri, e intorno ad essa altre quattro torri dedicate agli evangelisti, nonch\u00e9 un'ulteriore torre-cupola sopra l'abside dedicata alla Vergine. Le torri hanno un profilo parabolico, con una scala a chiocciola al loro interno; \u00e8 stato proposto di installarvi delle campane tubolari, azionate dalla forza del vento.\nLe guglie degli evangelisti saranno sormontate da sculture dei loro simboli tradizionali: un angelo, un bue, un'aquila e un leone. La guglia della Madonna, completata nel 2021, \u00e8 sormontata da una grande stella a dodici punte, che simboleggia la Stella del Mattino, mentre quella centrale del Cristo, che sar\u00e0 innalzata sulla base della cupola sovrastante la navata centrale, sar\u00e0 sormontata da una grande croce a sei bracci, alta 15 metri. L'altezza totale dell'edificio sar\u00e0 tuttavia inferiore di mezzo metro rispetto a quella del Montju\u00efc, poich\u00e9 Gaud\u00ed riteneva che la sua creazione non dovesse superare quella di Dio.\nI pinnacoli della navata invece sono sormontati da sculture (opera di Etsur\u014d Sotoo) raffiguranti fasci di spighe di grano su cui si erge un'ostia, o grappoli d'uva su cui si erge un calice, a rappresentare l'eucaristia nelle due specie del pane e del vino.\nLa chiesa avr\u00e0 tre grandi facciate, due delle quali gi\u00e0 realizzate. La \"facciata della Nativit\u00e0\", che presenta un aspetto neogotico, fu realizzata con le sculture previste da Gaud\u00ed e realizzate da J. Busquets. La \"facciata della Passione\", che colpisce in modo particolare per i suoi personaggi sottili, emaciati, tormentati, dalle forme inquietanti, opera controversa dello scultore contemporaneo Josep Subirachs; questa facciata \u00e8 molto interessante anche per la presenza di numeri che sommati per linee, colonne e diagonali danno come risultato sempre \"33\", gli anni di Cristo. Da ultima la \"facciata della Gloria\", non ancora realizzata.\nVicino alla chiesa, Gaud\u00ed costru\u00ec vari edifici: la casa del cappellano (costruita nel 1887 e modificata nel 1906 e nel 1912) un semplice edificio di mattoni cui furono affiancati altri vani destinati al lavoro di Gaud\u00ed (un'officina per i modelli, un laboratorio di fotografia e un archivio per i documenti) e la scuola della Sagrada Familia (1909) piccolo edificio realizzato per i figli degli operai che lavoravano nel cantiere dell'opera.\nGaud\u00ed concep\u00ec una complessa iconografia che bas\u00f2 unicamente sulla condizione della chiesa cattolica e sul culto religioso, per questo adatt\u00f2 tutti gli elementi architettonici ai riti liturgici. Per realizzarlo s'ispir\u00f2 principalmente all'\"Anno liturgico\" di Prosper Gu\u00e9ranger, raccolta di tutti i culti e delle festivit\u00e0 religiose nel corso dell'anno, cos\u00ec come al Messale Romano e al cerimoniale dei vescovi. Per Gaud\u00ed, la Sagrada Familia era un inno di lode a Dio e ogni pietra era una strofa. L'esterno del Tempio, rappresenta la Chiesa attraverso gli Apostoli, gli Evangelisti, la vergine Maria e Ges\u00f9, la cui torre principale simboleggia il trionfo della Chiesa, l'interno si riferisce alla Chiesa universale e il transetto alla Gerusalemme Celeste, simbolo mistico della pace.\nGaud\u00ed ha disegnato personalmente molte delle sculture della Sagrada Familia, applicando un curioso metodo di lavoro ideato per l'opera: in primo luogo faceva uno studio profondo dell'anatomia della figura, concentrandosi sulle articolazioni (per questo motivo studi\u00f2 con attenzione lo scheletro umano); a volte si serviva di bambole confezionate con fili metallici per provare la postura adeguata della scultura da eseguire. In secondo luogo realizzava fotografie dei modelli, utilizzando numerosi specchi per simulare le molteplici prospettive. E poi realizzava dei calchi di gesso, sia di persone sia di animali (in un'occasione ha dovuto sollevare un asino per non farlo muovere). Su questi stampi realizzava delle correzioni alle proporzioni per ottenere una perfetta visione della scultura in base all'ubicazione che essa aveva nell'Opera (pi\u00f9 grande quanto pi\u00f9 in alto si trova), e infine la scolpiva sulla pietra.\nI temi di tutta la decorazione includono parole della liturgia. Le torri sono decorate con parole come \"Hosanna\", \"Excelsis\", e \"Sanctus\"; la grande porta della facciata della Passione riproduce parole della Bibbia in svariate lingue, compreso il catalano; \u00e8 previsto che la facciata della Gloria venga decorata con parole tratte dal \"Credo degli apostoli\".\nAree specifiche del santuario saranno designate a rappresentare vari concetti religiosi come santi, virt\u00f9, peccati e concetti secolari come le regioni della Spagna; presumibilmente ognuno avr\u00e0 delle decorazioni corrispondenti.\nLa modellazione al computer si \u00e8 resa utile per dare forma a vari elementi, come i pilastri interni della chiesa. Infatti grazie all'uso di questi programmi e di determinati macchinari si possono finalmente realizzare pezzi identici fra loro, cos\u00ec come Gaud\u00ed li aveva concepiti.\nIl 7 novembre 2010, con una messa solenne presieduta dal papa Benedetto XVI, \u00e8 stata consacrata la navata centrale caratterizzata da colonne che ricordano enormi alberi ramificati e un soffitto che sembra composto da giganteschi girasoli, e il transetto, compreso il coro e il rosone che gli dar\u00e0 luce. Con il completamento di queste parti, il progetto passa alla fase successiva per la costruzione della cupola centrale sulla quale verr\u00e0 innalzata la grande guglia centrale del Cristo.\nIl 6 ottobre 2012, con una messa solenne presieduta dal cardinale ed arcivescovo di Barcellona Llu\u00eds Mart\u00ednez Sistach, \u00e8 stata posta all'esterno una statua raffigurante San Bruno.\nCripta.\nIniziata nel 1882 su progetto di Francisco del Villar quando Gaudi prese in carico la opera, il 3 novembre 1883, trasform\u00f2 i pilastri aggiungendo i capitelli con motivi naturalisti, inoltre elev\u00f2 la volta e circond\u00f2 la cripta di un fossato per ottenere un'illuminazione e una ventilazione diretta. La Prima opera di Gaud\u00ed per la Sagrada Familia fu la cappella di San Giuseppe, costruita tra il 1884 e 1885, data della celebrazione della prima messa. I lavori per la cripta si prolungarono fino al 1891.\nLa cripta ha sette cappelle dedicate alla Sacra Famiglia di Ges\u00f9: San Giuseppe, il Sacro Cuore, l'immacolata Concezione, San Gioacchino, Sant'Anna, San Giovanni e la cappella di Santa Elisabetta e San Zaccaria. Le cappelle sono disposte in forma semicircolare, di fronte alla quale sono situate altre cinque cappelle in linea retta: quella centrale \u00e8 dedicata alla Sacra Famiglia (che ospita l'altare), affiancata a quelle dedicate alla Nostra Signora del Carmelo (dove \u00e8 sepolto Gaud\u00ed), a Ges\u00f9 Cristo, alla Vergine di Montserrat e al Cristo Santo (dove \u00e8 sepolto Josep Maria Bocabella).\nL'altare \u00e8 presieduto da un bassorilievo della Sacra Famiglia, progettata da Josep Llimona. Notevole anche la chiave della volta centrale con un rilievo policromo dedicato all'Annunciazione, opera di Joan Flotats, cos\u00ec come l'immagine di San Giuseppe di Maxim\u00ed Sala S\u00e1nchez, nell'omonima cappella. La cripta \u00e8 circondata da un mosaico romano \"opus tesselatum\", in cui sono rappresentati la vite e grano, simboli dell'eucaristia. L'acquasantiera della cripta sono realizzate con delle grandi conchiglie (Tridacna gigas) delle Filippine, fornite a Gaud\u00ed dal marchese di Comillas, proprietario della Compa\u00f1\u00eda Trasatl\u00e1ntica Espa\u00f1ola. Alcuni dei lampadari della cripta Gaud\u00ed li realizz\u00f2 con le proprie mani, perch\u00e9 il medico gli raccomando del lavoro manuale per combattere i reumatismi. Lo scultore Carles Mani ritocc\u00f2 i capitelli e realizz\u00f2 un modello di Cristo su misura per la Cripta.\nLa cripta della Sagrada Familia, insieme al laboratorio di costruzione, sub\u00ec danni rilevanti il 20 luglio del 1936 nell'attentato incendiario di cui fu oggetto insieme con altre chiese di Barcellona nella guerra civile spagnola. Quest'attacco distrusse e danneggi\u00f2 per sempre alcuni dei modelli, piani e documenti del progetto originario di Gaud\u00ed e per questo i lavori a oggi non rispecchiano del tutto il progetto originale. Nella stessa occasione \u00e8 stata profanata la tomba del fondatore della chiesa, Josep Maria Bocabella, ma per fortuna non quella di Gaud\u00ed come poterono controllare i suoi discepoli aprendo la tomba nel 1939.\nDal 1930 la Cripta \u00e8 utilizzata come chiesa parrocchiale fino alla fine dei lavori. \u00c8 anche la sede di un'arcipretura, che include le chiese di Barcellona dello Spirito Santo, dell'Immacolata Concezione, del Cuore di Maria, di Nostra Signora del Rosario, di San Olegario e San Tommaso si Aquino. Il suo primo parroco fu Gil Par\u00e9s che fece un gran lavoro sociale, e fu anche il promotore della scuola della Sagrada Familia, mor\u00ec assassinato durante la guerra civile, fu in seguito sepolto nella cripta della chiesa.\nDal 1993 il parroco \u00e8 Llu\u00eds Bonet i Armengol figlio dell'architetto discepolo di Gaud\u00ed Llu\u00eds Bonet i Gar\u00ed e fratello dell'architetto direttore dei lavori fino al 2012 Jordi Bonet i Armengol.\nTra il 2007 e il 2009 nella cripta furono eseguiti dei lavori di recupero per collocare nuove fondazioni, perch\u00e9 quelle progettate da Villar non erano sufficienti per le modifiche successive apportate da Gaud\u00ed, che raddoppio l'altezza dell'edificio. Il pavimento a mosaico e le finestre installate nella cripta sono stati ricollocati senza subire variazioni.\nIl 19 aprile 2011 \u00e8 stato appiccato un nuovo incendio nella cripta, causata da un assistente della parrocchia, che ha distrutto tutta la sacrestia. Anche se il danno \u00e8 stato notevole, non ha interessato nessuno degli elementi di valore storico, come ad esempio le finestre originali di Gaud\u00ed. I 1500 turisti, che in quel momento erano nella struttura, furono evacuati dalle autorit\u00e0, che riportarono la normalit\u00e0 in poco tempo e arrestando il colpevole dopo pochi minuti.\nAbside.\nL'abside occupa la testa della Chiesa, tra la facciata della Nativit\u00e0 e della Passione. Al centro \u00e8 situata la cappella dell'Assunta e ai lati ha due sagrestie interconnesse dal chiostro, che circonda l'intero edificio. Gaud\u00ed dedica l'abside alla Vergine Maria, della quale era grande devoto. Il progetto contiene sette cappelle absidali dedicate ai dolori e alle gioie di San Giuseppe, secondo la volont\u00e0 del fondatore Bocabella. D'ispirazione gotica \u00e8 situata sopra la cripta e ne segue la medesima struttura. \u00c8 stata realizzata tra il 1891 e 1893.\nLa cappella dell'Assunta, della quale Gaud\u00ed disegn\u00f2 un dettagliato progetto, ha la forma di una lettiera di pietra, evocando quella con cui si porta in processione la \"Virgen de Agosto\" della Cattedrale di Gerona. L'architetto s'ispir\u00f2 al lavoro di Llu\u00eds Bonifa\u00e7 di Girona, riproducendo nella cappella anche i dettagli come i tendaggi, la corona, i pilastri e gli angeli. La cappella sar\u00e0 sormontata da una lanterna di 30 metri d'altezza culminata da una corona ai cui lati saranno presenti quattro angeli e l'iscrizione \"Salve, Regina, Mater misericordiae\" in onore della Vergine della Misericordia, patrona di Reus (la citt\u00e0 natale di Gaud\u00ed). All'interno della cupola figurer\u00e0 la Santissima Trinit\u00e0 e l'incoronazione di Maria circondata da angeli (evocando la Nostra Signora degli Angeli) nella galleria ci saranno dodici angeli (per le dodici stelle della corona della Vergine) con i frutti dello Spirito Santo. Sotto la galleria ci saranno la dormizione della Vergine, la morte di San Giuseppe, la presentazione di Maria al Tempio con San Gioacchino e sant'Anna e le nozze di Cana. Nei portali saranno invocati i santi di Barcellona San Rocco e San Giuseppe Oriol.\nLe cappelle hanno un'altezza di 35 metri, su una base di 18 x 18. Sono composte da dodici facce con finestre triangolari, coperto da una cupola decorata con un mosaico e sormontata dalla figura di un vendemmiatore e un agnello (simboli di Ges\u00f9 Cristo) e le invocazioni dell'Apocalisse: \"Benedictio\", \"Claritas\", \"Sapientia\", \"Gratiarum actio\", \"Onore\", \"Virtus\" e \"Fortitudo\". Nell'estate del 2011 si \u00e8 iniziata la costruzione della sacrestia vicino alla facciata della Passione, gettando le basi si \u00e8 dovuto demolire parte del vecchio edificio parrocchiale.\nL'abside contiene varie decorazioni scultoree, dove sono le statue dei santi che hanno fondato ordini religiosi (San Antonio abate, San Benedetto da Norcia, Santa Scolastica, San Bruno, San Francesco di Assisi, Santa Chiara, San Bernardo di Chiaravalle e di Santa Teresa di Ges\u00f9), con l'Anagramma di Ges\u00f9 (l'iniziale del suo nome circondato da una corona di spine), della Vergine (la sua iniziale con la corona di regina del Cielo e della Terra) e di San Giuseppe (la sua iniziale accompagnata da narcisi, i fiori che evocano purezza e castit\u00e0). Inoltre, ci sono numerosi elementi della natura quali erbe, soprattutto grano, simbolo dell'eucaristia, e animali (serpente, camaleonte, lumaca, lucertola, rana, salamandra, ecc), che fungono da gargolla.\nSulle alte inferriate delle cappelle dell'abside s'ergono decorazione floreale che si ispirano all'antifona del Piccolo Ufficio della Beata Vergine Maria: cedro, palma, cipresso, cannella, rosa, verde oliva e balsamo. Le lanterne delle cappelle hanno i simboli delle antifone dell'ultima settimana di Avvento, noto come \"antifone O\u201d.\nFacciata della Nativit\u00e0.\nEssendo dedicata all'evento gioioso della nascita di Ges\u00f9, questa facciata presenta decorazioni di giubilo in cui tutti gli elementi evocano la vita. Si concentra sul lato umano e familiare di Ges\u00f9, con una profusione di elementi popolari come strumenti da lavoro e animali domestici. Orientata a levante (nord-est), \u00e8 divisa in tre portali, dedicati alle virt\u00f9 teologali: speranza a sinistra, la fede a destra, e carit\u00e0 al centro, con la Porta di Ges\u00f9 sovrastata dall'Albero della Vita. La facciata culmina con le torri campanarie dedicate a San Mattia, San Giuda, San Simone e San Barnaba. La facciata fu costruita tra il 1894 e il 1930. Le sculture originali sono di Carles Mani, Lloren\u00e7 Matamala e Joan Matamala con successivi contributi di Jaume Busquets, Joaquim Ros i Bofarull ed Etsur\u014d Sotoo, l'ultimo che ha lavorato sulla facciata, la cui opera \u00e8 terminata nel 2000.\nI portali sono separati da due colonne, quella di Giuseppe fra il portale della Speranza e della Carit\u00e0 e quella di Maria tra il portale della Carit\u00e0 e quello della Fede. Le basi delle due colonne sono delle tartarughe (una di mare e una di terra) come simbolo dell'immutabilit\u00e0 della Chiesa e della forza della tradizione. Il fusto delle colonne s'innalza a spirale, mentre i capitelli sono in forma di foglie di palma, da cui emergono grappoli di datteri coperti da neve (perch\u00e9 la nascita di Ges\u00f9 avviene in inverno), cui si appoggiano quattro angeli con trombe (due per colonna) che annunciano la nascita di Cristo. In contrasto con le tartarughe, ad ambo i lati sono presenti due camaleonti simboli di cambiamento. Nel progetto originale questa facciata doveva essere policroma: oltre all'archivolto dei tre portali, tutte le statue dovevano essere dipinte, sia le figure umane, sia quelle vegetali sia quelle animali. Tuttavia tale decorazione non fu realizzata. La curiosit\u00e0 di questa facciata \u00e8 che Gaud\u00ec utilizz\u00f2 come modelli per i ritratti dei suoi personaggi dei calchi in gesso di cittadini barcellonesi o di cadaveri che giacevano nell'obitorio locale; questo per garantire l'unicit\u00e0 ad ogni singola scultura.\nI tre portali hanno quattro porte (quella centrale \u00e8 doppia) disegnate da Etsuro Sotoo. I materiali utilizzati sono alluminio policromo e cristalli, decorati con vegetazione, insetti e piccoli animali, che evocano il luogo di nascita di Ges\u00f9. La porta della Carit\u00e0 \u00e8 stata decorata con l'edera (simbolo di obbedienza) e fiori di zucca (simbolo del matrimonio), quella della fede con rose selvatiche senza spine seguendo l'esempio di San Francesco d'Assisi, che ha rimosso le spine alle rose, e quella della Speranza presenta delle canne, come quelle del fiume attraversata dalla Sacra Famiglia durante la fuga in Egitto.\nGaud\u00ed, essendo consapevole di non poter completare l'opera, decise di costruire completamente questa facciata per dare un'idea globale della struttura e delle decorazioni piuttosto che continuare la costruzione nella sua interezza e in maniera lineare. Gaud\u00ed scelse di costruire questa facciata verticalmente per dare un esempio di come sarebbero dovuti continuare i lavori. Scelse questa facciata perch\u00e9, secondo il suo parere, poteva essere la pi\u00f9 attraente per il pubblico, incoraggiando cos\u00ec la continuazione dell'opera dopo la sua morte; le sue parole furono:\nPortale della Carit\u00e0.\n\u00c8 il maggiore dei tre, ed \u00e8 dedicato a Ges\u00f9. Vuole simboleggiare la porta d'ingresso di Betlemme (a forma di grotta) e sviluppa una serie di scene sulla Nativit\u00e0 di Ges\u00f9: \"l'Annunciazione\", \"l'Adorazione dei Magi\", \"l'Adorazione dei pastori\" e \"l'Incoronazione di Maria\", le due adorazioni sono opera di Joaquim Ros i Bofarull (1981-1982). Al centro del portale si trova la stella cometa disposta in verticale e nella volta, si trovano i segni zodiacali, nella posizione in cui sono la notte di Natale. All'interno del portale sono presenti gli angeli musicisti (con strumenti classici quali arpa, fagotto, violino, e popolari quali chitarra, tamburello e armonica), l'agnello come simbolo d'innocenza, il cane di fedelt\u00e0 e cinquantanove grani del rosario che circondano la vetrata. Sull'architrave della porta c'\u00e8 l'iscrizione \"Gloria in excelsis Deo et in terra pax hominibus bonae voluntatis\"\nAl centro del portale di Ges\u00f9 \u00e8 presente il grande pilastro con l'Albero di Jesse, la genealogia di Cristo, alla base del quale c'\u00e8 il serpente che ha in bocca una mela, simbolo del peccato originale e sopra il capitello si trova il gruppo della \"Nativit\u00e0\", opera di Jaume Busquets (1958). Ai lati \u00e8 presente il \"coro degli angeli bambini\", distrutto durante la guerra civile, in seguito rifatto da Etsur\u014d Sotoo. Gli Angeli sostengono una scritta che dice: \"Jesus est natus. Venite, adoremus\", Al cui messaggio gli uccelli vanno ai piedi della culla, come descritto nel Villancico (canto popolare natalizio) catalano \"el cant dels ocells\"'\nIl portico culmina con l'Albero della Vita, che rappresenta il trionfo della vita e l'eredit\u00e0 di Ges\u00f9. Qui troviamo il simbolo di Ges\u00f9 con il cristogramma JHS, una croce greca, con le lettere greche alfa e omega, come simbolo del principio e la fine. Questa \u00e8 circondata da angeli incensieri e angeli portatori di pane e vino, simbolo dell'eucaristia. Sopra l'anagramma si trova un pellicano, simbolo cristiano primitivo, che rappresenta anch'esso l'eucaristia, con un uovo simbolo dell'origine e della pienezza della vita e della natura, verso l'alto si alzano due scale che richiamano l'ascensione a Dio. Qui si trovano l'immagine dell'incoronazione della Vergine e un cipresso che simboleggia la vita eterna con un gruppo di colombe che rappresentano la purezza dei fedeli che vengono a Dio. Infine, troviamo una rappresentazione della Santissima Trinit\u00e0, con la lettera tau, iniziale del nome di Dio in greco (Theos), la X di Ges\u00f9 (con la lettera Chi, iniziale di Cristo in greco) e la colomba dello Spirito Santo.\nPortale della Speranza.\nIl portale \u00e8 dedicato a San Giuseppe, sono presenti le scene dello \"Sposalizio tra Maria e Giuseppe\", la \"famiglia di Ges\u00f9\" (con San Gioacchino e Santa Anna), \"il saggio e il Ges\u00f9 bambino\" (con Ges\u00f9 che porta in mano una colomba, simbolo di morte e umilt\u00e0), \"la strage degli innocenti\", \"la fuga in Egitto\" e \"la barca di San Giuseppe\", in cui il santo \u00e8 il timoniere che guida la chiesa cattolica (in questa statua il volto di Giuseppe corrisponde a quello di Gaud\u00ed, omaggio voluto dai lavoratori della Sagrada Familia dopo la sua morte). Si possono osservare i numerosi strumenti che ricordano il lavoro di Giuseppe (una sega, un martello, uno scalpello, una piazza, un cacciavite, un martello, un'ascia), animali domestici come oche, anatre e oche selvatiche che richiamano la fauna del Nilo facendo memoria del periodo trascorso in Egitto dopo la fuga, cos\u00ec come la flora (papiro, loto, ninfee, viti, ecc.) Il portico \u00e8 sormontato da un grande pinnacolo simile alle rocce di Montserrat (precisamente il Cavall Bernat), con l'iscrizione latina \"Salva nos\".\nPortale della Fede.\nDedicata alla Vergine Maria, vediamo le seguenti scene: \"l'Immacolata Concezione\", in cui la Vergine appare su una lampada a tre bracci, con riferimento alla Santa Trinit\u00e0, \"la Visita della Madonna alla cugina Elisabetta\", \"la Presentazione di Ges\u00f9 al tempio\", dove il bambino Ges\u00f9 appare tra le braccia del sacerdote Simeone e al suo lato, appare la profetessa Anna, che riconosce Ges\u00f9 come il Messia. Si possono vedere inoltre le scene in cui \"Ges\u00f9 lavora come falegname\" e \"Ges\u00f9 che predica nel tempio\", tra le figure di San Giovanni Battista e San Zaccaria. Sono presenti anche la raffigurazione del \"Cuore di Ges\u00f9\", coperto di spine e api, la \"Divina Provvidenza\", che ha le sembianze di una mano con un occhio che tutto vede, l'uva e le Spighe che simboleggiano l'eucaristia, e Flora della Palestina, soprattutto foglie di palma, simbolo del martirio.\nFacciata della Passione.\nLa facciata della Passione fu iniziata nel 1954 secondo i disegni e le spiegazioni che Gaud\u00ed aveva lasciato. Le torri furono terminate nel 1976 e da allora si \u00e8 lavorato alla decorazione scultorea. Gaud\u00ed progett\u00f2 questa facciata durante la convalescenza dalla febbre maltese a Puigcerd\u00e0 nel 1911. Dedicata alla passione di Ges\u00f9, intende riflettere la sofferenza di Cristo nella sua crocifissione, come riscatto dei peccati degli uomini. Gaud\u00ed concep\u00ec pertanto una facciata pi\u00f9 austera e semplificata, senza ornamenti, in cui si distingue la nudit\u00e0 della pietra, in modo da somigliare a uno scheletro, ridotta alle semplici linee delle sue ossa. Include solo le sculture del ciclo della Passione di Ges\u00f9 di Josep Maria Subirachs, che ide\u00f2 una serie semplice e schematica, con forme angolari che causano un effetto drammatico. Subirachs realizz\u00f2 la sua opera tra il 1987 e il 2009.\nGaud\u00ed stesso descrisse la sua concezione della facciata della Passione in questo modo:\nOrientata verso ponente (sud-ovest), la facciata \u00e8 sostenuta da sei grandi pilastri obliqui che ricordano tronchi di sequoia, su cui \u00e8 posto un grande frontone a forma di piramide composta da diciotto colonne a forma di osso e sormontata da una grande croce con una corona di spine e tre angeli adoranti. Le torri sono dedicate agli apostoli Giacomo il Minore, San Tommaso, San Filippo e San Bartolomeo.\nLa facciata della Passione, come quello della nativit\u00e0, presenta tre portali dedicati rispettivamente alla Fede, alla Speranza e alla Carit\u00e0, con porte in bronzo create da Subirachs. Il portico centrale, della Carit\u00e0, presenta due porte dedicate al Vangelo, con i testi dei libri che raccontano gli ultimi giorni di Ges\u00f9, separati da una bifora con le lettere greche alfa e omega come simbolo del principio e la fine. La porta \u00e8 alta 5,28 metri e larga 2,82 e pesa 6500 chili. Quella di sinistra presenta i passaggi concernenti la Passione del Vangelo di Matteo e quella di destra quelli di Giovanni. Nel loro insieme, presentano un totale di circa 10000 lettere, alcune delle quali vengono fatte risaltare in bronzo dorato, come la frase \"Che cos'\u00e8 la verit\u00e0?\" nel contesto in cui Ges\u00f9 di fronte a Pilato rispose alla sua affermazione che egli \u00e8 venuto a \"testimoniare la verit\u00e0 \"(Gv 18, 38).\nDi fronte alle Porte del Vangelo si trova la colonna della \"Flagellazione\", che sostituisce la croce originariamente prevista da Gaud\u00ed; per questo motivo Subirachs divise la colonna in quattro blocchi, che simboleggiano le quattro parti della croce. La colonna \u00e8 alta cinque metri ed \u00e8 realizzato in marmo travertino. Altri dettagli delle colonne sono i nodi della corda, che simboleggiano le torture sofferte da Ges\u00f9, il fossile di palma nana nel blocco di marmo, simbolo del martirio e della resurrezione, la canna che i soldati danno a Ges\u00f9 invece dello scettro reale, simbolo delle derisioni subite dal Redentore. I tre scalini simboleggiano i tre giorni che trascorreranno fino alla risurrezione.\nNel portico della Fede \u00e8 presente la Porta dei Getsemani, di 4.41 metri di altezza per 2,40 di larghezza, dedicata alla preghiera di Ges\u00f9 nell'Orto degli Ulivi. Raffigura Ges\u00f9 che prega, mentre i discepoli dormono e in alto a sinistra appare il cielo di notte con la luna piena come un presagio di morte. Nella parte inferiore s'incontra un poliedro preceduto dall'incisione dalla \"Malinconia\" di Albrecht D\u00fcrer, con l'iscrizione \"Ges\u00f9 avanzandosi un poco si prostr\u00f2 con la faccia a terra e pregava dicendo: \u00abPadre mio, se \u00e8 possibile passi da me questo calice! Per\u00f2 non come voglio io, ma come vuoi tu!\u00bb\" (Matteo 26, 39)\nIl portico della Speranza ospita la Porta dell'Incoronazione di spine, di 5 metri di altezza e 2,40 di larghezza. Qui Ges\u00f9 \u00e8 raffigurato deriso con indosso la corona di spine, il mantello e bastone, come scherno per la sua condizione di re, ed \u00e8 presente la frase: \"E i soldati, intrecciata una corona di spine, gliela posero sul capo e gli misero addosso un mantello di porpora; quindi gli venivano davanti e gli dicevano \"Salve, re dei Giudei\" e gli davano schiaffi\u201d (Giovanni 19: 2). In un'altra scena si vede Ges\u00f9 condotto davanti a Erode e Ponzio Pilato, che si trovano di fronte simmetricamente, come se si vedessero allo specchio, con una citazione dalla \"Divina Commedia\" di Dante e un poema di Salvador Espriu, \"La pell de Brau (La pelle del toro)\".\nIl ciclo scultoreo della Passione \u00e8 distribuito in tre livelli, in ordine ascendente a formare una S, per riprodurre il Calvario di Ges\u00f9.\nIn cima al portico sar\u00e0 presente un frontone, dove saranno collocati i patriarchi biblici e i profeti, e due figure di animali, l'agnello del sacrificio di Abramo e il Leone di Giuda, il vincitore della morte. Questa parte \u00e8 in costruzione. Nel 2005 sono terminati i muri, dove sono scritti i nomi dei patriarchi e dei profeti (opera disegnata da Subirachs e scolpita dal suo assistente Bruno Gallart); si attende di finire il colonnato e la cimasa del frontone, cos\u00ec da poter collocare le figure del leone e dell'agnello scolpite da Subirachs. Inizialmente i profeti e patriarchi dovevano essere delle immagini, ma lo scultore ha scelto di realizzare un muro con i nomi per evitare di sovraccaricare la parte anteriore della facciata della Passione e per non distogliere l'attenzione dal ciclo della Passione di Ges\u00f9 raffigurata in basso. Cos\u00ec, queste figure bibliche sono state rappresentate da Subirachs con i loro nomi e simboli corrispondenti nella forma di arabesco, inseriti in un bassorilievo di 36 metri di lunghezza e 5,5 di altezza..\nPatriarchi: Adamo, Eva, Abele, Enoch, No\u00e8, Matusalemme, Abramo, Sara, Isacco, Rebecca, Giacobbe, Lia, Rachele, Giuda, Davide, Ezechia, Giosia.\nProfeti: Mos\u00e8, Sefora, Aronne, Balaam, Debora, Samuele, Natan, Elia, Isaia, Geremia, Ezechiele, Daniele, Giona, e Zaccaria.\nLe figure degli apostoli nelle torri sono anch'esse opera di Subirachs, realizzate in travertino e alte 3,25 metri, collocate tra il febbraio e l'ottobre del 2000. Giacomo il Minore \u00e8 rappresentato con il pastorale da Vescovo, perch\u00e9 secondo la tradizione \u00e8 il primo vescovo di Gerusalemme, San Bartolomeo appare con un coltello, simbolo del suo martirio (fu scuoiato) e con una pergamena poich\u00e9 autore di un vangelo apocrifo, San Tommaso \u00e8 mostrato in atteggiamento dubbioso, come quando volle toccare Ges\u00f9 per credere nella sua risurrezione, e San Filippo regge un libro in mano, simbolo della sua predicazione in Asia Minore.\nAl livello superiore \u00e8 situata la \"Resurrezione di Ges\u00f9\", che ha la forma di una grande finestra panoramica composta di quindici finestre, opera di Joan Vila i Grau; sopra si incontra \"Lo Spirito Santo\", scultura di Subirachs ispirata a una colomba di forma astratta, collocata nel 2001. Al termine si trova \"L'ascensione di Ges\u00f9\", sul ponte tra le torri di San Bartolomeo e di San Tommaso, a 60 metri di altezza, opera di Subirachs in bronzo collocata nel 2005.\nFacciata della Gloria.\nLa facciata della Gloria \u00e8 quella principale della chiesa, e per questo sar\u00e0 anche quella pi\u00f9 grande, che dar\u00e0 accesso alla navata centrale. I lavori sono iniziati nel 2002, l'opera \u00e8 dedicata alla gloria celeste di Ges\u00f9, rappresenta il cammino verso l'alto e quindi verso Dio. Vi sono rappresentate la Morte, il Giudizio Finale e la Gloria ma anche l'Inferno, per chi si discosta dai dettami di Dio. Gaud\u00ed abbozz\u00f2 soltanto le linee generali di questa facciata, perch\u00e9 era cosciente che non l'avrebbe realizzata, quindi pens\u00f2 di lasciare libert\u00e0 di esecuzione agli architetti che avrebbero continuato la sua opera.\nPer accedere al Portico della Gloria ci sar\u00e0 una grande scalinata con una terrazza, dove si collocher\u00e0 il Monumento al Fuoco e all'Acqua, con un grande sostegno per torce (tipo braciere) con il fuoco, a rappresentare la colonna di fuoco che guid\u00f2 il popolo eletto, e un dispensatore di acqua, con un getto da 20 metri di altezza che si divider\u00e0 in quattro cascate, per simboleggiare i fiumi del paradiso terrestre e le sorgenti di acqua viva dell'Apocalisse.\nLa scala creer\u00e0 un sottopasso in via Mallorca, che rappresenta l'Inferno e il vizio, e sar\u00e0 decorato con dem\u00f2ni, idoli, falsi d\u00e8i, scismi, eresie, eccetera. Inoltre sar\u00e0 rappresentato il purgatorio, e la morte raffigurata nelle tombe situate sul pavimento del portico. La condanna al lavoro subito dall'uomo dopo il peccato originale sar\u00e0 rappresentata nel portico della facciata principale dove saranno rappresentati i vari mestieri: sarto, calzolaio, muratore, panettiere, fabbro, ceramista, falegname, ecc. Lavorando e coltivando le virt\u00f9, l'uomo pu\u00f2 raggiungere la gloria grazie all'intermediazione dello Spirito Santo. Cos\u00ec, il portico avr\u00e0 sette grandi colonne dedicate ai sette doni dello Spirito Santo; dove le loro basi saranno i sette peccati capitali e i loro capitelli saranno le sette virt\u00f9:\nCi saranno anche sette porte dedicate ai sacramenti e alle richieste del Padre Nostro:\nLa prima e l'ultima porta (del Battesimo e la Penitenza), coincideranno con le due cappelle laterali della facciata della Gloria, che intersecheranno il chiostro. Nella facciata, saranno rappresentate anche le Beatitudini e le opere di misericordia corporale e spirituale. Saranno rappresentati anche: Adamo ed Eva come simbolo dell'origine dell'Uomo, san Giuseppe mentre compie il suo lavoro da falegname, la fede, la speranza e la carit\u00e0, che avranno rispettivamente le sembianze dell'Arca dell'Alleanza, dell'Arca di No\u00e8 e della Casa di Nazaret, la Vergine Maria circondata da angeli, santi, profeti, patriarchi, apostoli, martiri, sacerdoti, confessori, vergini e vedove; Ges\u00f9 nel giorno del Giudizio finale, con lo Spirito Santo nella forma di rosone e Dio Padre che completer\u00e0 la Trinit\u00e0 maestosa.\nLa facciata si completer\u00e0 con una grande nuvola illuminata che conterr\u00e0 le grandi lettere del Credo (Credo in unum Deum Patrem Omnipotentem, creatorem coeli et terrae), collocata sopra sedici grandi lanterne disposte in ordine crescente: le sette inferiori rappresentano i sette giorni della creazione mentre le nove superiori le gerarchie angeliche. Le torri, le pi\u00f9 alte dei tre lati, saranno dedicate a San Pietro, San Paolo, Sant'Andrea e Giacomo il Maggiore.\nIl 22 aprile del 2007 si pose una scultura di San Giorgio sulla balaustra del Jub\u00e9 (sul lato interno della facciata della Gloria), in coincidenza con il 550\u00ba anniversario della proclamazione del santo come patrono della Catalogna e nel contesto della celebrazione del 125\u00ba anniversario del posizionamento della prima pietra del tempio. Opera di Subirachs, la statua \u00e8 di bronzo, tre metri di altezza, e si ispira al San Giorgio di Donatello.\nInoltre, tra il 2008 e il 2012 sono state installate le porte della facciata della gloria, realizzati in bronzo da Subirachs con l'aiuto dello scultore Bruno Gallart, con le iscrizioni del Padre Nostro. La porta principale, composto da due lastre di bronzo del peso di due tonnellate ciascuno, presenta il secondo paragrafo di questa preghiera (\"Dacci oggi il nostro pane quotidiano\") in cinquanta lingue diverse.\nLe Torri.\nGaud\u00ec progett\u00f2 un tempio che si elevava in verticale in modo che fosse visibile da qualsiasi punto di Barcellona e fosse riconoscibile rispetto agli altri edifici. Il motivo per cui dot\u00f2 la Sagrada Famiglia di 18 torri fu per dedicarle ai dodici apostoli, ai quattro evangelisti, a Ges\u00f9 e alla Vergine Maria. Le altezze sono diverse, in senso ascendente ci sono: le torri esterne della facciata della nativit\u00e0 (98,40 metri) e quella centrale (107 m), le torri esterne della facciata della Passione (107,40 m) e il nucleo centrale (112,20 m), le torri della facciata della Gloria (112,50 m) e quella centrale (120 m), la torre dedicata alla Vergine (127,50 m), agli evangelisti (135 m) e a Ges\u00f9 (172,5 m). \nLe torri hanno un profilo parabolico e sono realizzate con diverse soluzioni costruttive a seconda del tipo. Le torri degli apostoli sono sormontate da pinnacoli con mosaici veneziani, uno scudo con una croce e numerose sfere bianche, che ricordano la mitra vescovile; sono presenti anche l'anello vescovile, il pastorale e la lettera iniziale di ogni apostolo. Inoltre ci sono diverse iscrizioni come \"Osanna\", \"Excelsis\" e il Trisagion \"Sanctus, Sanctus, Sanctus\", ripetuto tre volte in onore della Santa Trinit\u00e0. La scritta in onore del Padre \u00e8 in giallo, simbolo dalla luce; quella del Figlio in rosso, simbolo del martirio, e quella dello Spirito Santo in arancione, simbolo della sintesi delle altre due. Sembra che Gaud\u00ec per i pinnacoli delle torri si sia ispirato agli steli della pianta Sedum sediforme. Su ogni torre \u00e8 scritto il nome in latino dell'apostolo a cui \u00e8 dedicata, seguito dalla parola \"Apostolus\" e da una statua a lui dedicata. Inoltre, ogni apostolo \u00e8 legato a una costellazione zodiacale, secondo la corrispondenza stabilita da Beda il Venerabile nell'VIII secolo: San Pietro sarebbe l'Ariete, il Toro Sant'Andrea e cos\u00ec via.\nLa torri agiscono da campanili, e la Sagrada Familia contiene un totale di 84 campane tra comuni e tubolari. Sulla facciata della Nativit\u00e0 ci sono campane tubolari a percussione, sulla facciata della Passione campane tubolari a corpo risonante, sulla facciata della Gloria campane sintonizzate sulle note mi, sol e do. Gaud\u00ec comp\u00ec complessi studi di acustica per raggiungere una perfetta sonorit\u00e0. All'interno delle torri si trova una scala a chiocciola anch'essa ispirata a un elemento naturale, un tipo di lumaca marina chiamata turritella communis.\nLe torri degli evangelisti saranno sormontate dalle statue delle figure allegoriche che li rappresentano nell'iconografia cristiana (Tetramorfo): San Giovanni, l'aquila; San Marco, il leone; San Matteo l'angelo; e San Luca il toro. Nel 2014 si \u00e8 annunciato che le statue, ciascuna alta sette metri, saranno realizzate dallo scultore argentino di origine catalana Juan Carlos Pallarols. Inoltre, su queste torri sono presenti i doccioni in granito, alti quattro metri, che sono gi\u00e0 stati costruiti da Etsuro Sotoo, con varie forme che simboleggiano gli evangelisti: quello di Giovanni presenta sette pergamene, in quanto scrittore dell'Apocalisse; quello di Matteo ha la forma di una borsa di denaro, con riferimento al suo lavoro di esattore delle tasse; quello di Marco ha la forma di un lenzuolo, con riferimento al racconto, presente solo nel suo Vangelo, del giovane che segu\u00ec i soldati coperto solo da un lenzuolo e che scoperto fuggi nudo, la notte dell'arresto di Ges\u00f9; infine Luca \u00e8 simboleggiato dalla borsa di un medico con gli strumenti. \nOgni torre avr\u00e0 due luci per illuminare la strada e la torre di Ges\u00f9. Inoltre, sono collegate ai segni dello zodiaco, ai quattro elementi e alle quattro fasi del percorso della conoscenza:\nLa torre di Maria si trova sull'abside, ed \u00e8 sormontata da una stella a dodici punte inaugurata l'8 dicembre 2021. Infine, la torre di Ges\u00f9 sar\u00e0 sormontata da una grande croce con sei braccia, di 15 metri; nella sua parte centrale includer\u00e0 un agnello, con l'iscrizione \"Tu solus Sanctus, Tu solus Dominus, Tu solus Altissimus\" e le parole \"amen\" e \"Hallelujah\". \nCiascuno dei quattro bracci della croce avr\u00e0 un potente fascio di luce che sar\u00e0 visibile a grande distanza. All'interno, la torre di Ges\u00f9 sar\u00e0 divisa in tre piani, che simboleggiano la frase relativa a Cristo \"\"Io sono la Via, la Verit\u00e0 e la Vita\"\u201d.\nOrgano a canne.\nNell'abside, ai lati della cattedra, si trova l'organo a canne, costruito nel 2010 dalla ditta organaria spagnola Blancafort Orgueners des Montserrat con lo scopo di accompagnare le liturgie. Esso fa parte di un progetto di dotare la basilica di un pi\u00f9 grande strumento, con 8000 canne da collocarsi in sei diversi punti della chiesa.\nLo strumento \u00e8 a trasmissione elettronica, e possiede 1492 canne per un totale di 29 registri. Il materiale fonico diviso in due corpi aventi la facciata principale, verso il presbiterio, composta da canne dell'ordine di 8' e la facciata posteriore, verso il deambulatorio, composta da canne dell'ordine di 16'. La consolle, mobile indipendente, \u00e8 situata generalmente sulla destra del presbiterio ha due tastiere di 56 note ciascuna ed una pedaliera concava di 30; i registri e gli accoppiamenti sono azionati da pulsanti di forma circolare disposti su pi\u00f9 file ai lati dei manuali. L'organo dispone di un'interfaccia MIDI che gli permette di suonare da solo senza bisogno di un organista."}
{"id": "2857119", "revid": "30981", "url": "https://it.wikipedia.org/wiki?curid=2857119", "title": "Sriganganagar", "text": ""}
{"id": "2857140", "revid": "36426", "url": "https://it.wikipedia.org/wiki?curid=2857140", "title": "Il libro dell'arte", "text": ""}
{"id": "2857143", "revid": "250563", "url": "https://it.wikipedia.org/wiki?curid=2857143", "title": "Hispania HRT", "text": ""}
{"id": "2857144", "revid": "729019", "url": "https://it.wikipedia.org/wiki?curid=2857144", "title": "Don Muraco", "text": "Nella World Wrestling Federation riusc\u00ec a vincere la WWF Intercontinental Championship e nel 1985 vinse il primo torneo King of the Ring. Nel 2004 entr\u00f2 a far parte della WWE Hall of Fame. Nelle altre federazioni conquist\u00f2 la ECW World Heavyweight Championship e nella National Wrestling Alliance la cintura NWA World Tag Team Championship.\nPossiede un podcast dove tratta argomenti nel mondo del Wrestling e proprio nel suo podcast,il 7 luglio 2021, ha resa pubblica la notizia che l'amico e collega Terry Funk \u00e8 affetto da una grave forma di demenza\nCarriera.\nWrestling in America e in Canada (1970-1981).\nDopo vari anni di wrestling in Hawaii, nel 1967, Muraco si allen\u00f2 a Vancouver e a Los Angeles prima di firmare un contratto con l'AWA. Fu uno dei favoriti dei fan e lott\u00f2 in coppia in diverse occasioni con Jimmy Snuka contro Larry Hennig, Ivan Koloff e Dusty Rhodes. Nel 1973, Muraco lasci\u00f2 l'AWA perch\u00e9 si trasfer\u00ec a Minneapolis.\nNel 1974, Muraco si trasfer\u00ec in Championship Wrestling from Florida (CWF), dove si costru\u00ec un nome combattendo con l'NWA World Champion Jack Brisco. Divent\u00f2 famoso quando Muraco, durante un match con Brisco, si liber\u00f2 dalla letale Figure 4-Leg-Lock. In realt\u00e0, Muraco perse poi quel match ma acquis\u00ec una grande fama che gli permise in futuro di diventare NWA Americas Heavyweight Champion e NWA World Tag Team Championship. \nDal 1977 al 1981, Muraco milit\u00f2 nelle federazioni indipendenti di San Francisco, avendo anche un feud importante con Barry Windham.\nWorld Wrestling Federation (1981-1988).\nNel 1981, Muraco fece la sua prima apparizione in World Wrestling Federation. Aiutato dal suo manager The Grand Wizard, Il 20 giugno 1981 sconfisse Pedro Morales conquistando il WWF Intercontinental Championship ma lo perse sempre contro Morales il 23 novembre in un Texas Death Match. Cominci\u00f2 poi ad interessarsi al WWF Championship avendo anche un feud con Bob Backlund ma non riusc\u00ec mai a diventare campione del mondo. Nel 1982 si trasfer\u00ec nella Mid-Atlantic Championship Wrestling insieme a Roddy Piper con il quale lott\u00f2 diverse volte in coppia, prima di ritornare in WWF l'anno dopo. Muraco riconquist\u00f2 il WWF Intercontinental Championship il 22 gennaio 1983 sempre contro Pedro Morales. Ebbe anche un feud importante con Jimmy Snuka che si chiuse con la vittoria di quest'ultimo al Madison Square Garden. Quell'incontro viene considerato uno dei pi\u00f9 importanti della storia del wrestling poich\u00e9 Snuka effettu\u00f2 uno dei suoi \"Superfly\" su Muraco da una gabbia alta 15 piedi. Il suo secondo regno da campione intercontinentale si chiuse l'11 febbraio 1984 per mano di Tito Santana. Muraco affront\u00f2 poi diverse volte Hulk Hogan ma non riusc\u00ec mai a vincere. Ebbe un feud importante con Ricky Steamboat. L'8 luglio 1985 Muraco vinse la prima edizione del torneo \"King of the Ring\" schienando in finale The Iron Sheik. Muraco divenne quindi il primo \"re del ring\". Nel 1986 Muraco si alle\u00f2 con Adrian Adonis e Bob Orton Jr. nel loro feud con Roddy Piper. Questo port\u00f2 Orton e Muraco a combattere spesso in coppia. Nel marzo 1987 persero con i Can-Am Connection (Tom Zenk &amp; Rick Martel) nel match d'apertura di \"Wrestlemania III\" davanti a un pubblico di 93,173 spettatori al Pontiac Silverdome. Nel luglio 1987, un disaccordo tra Muraco e Orton diede vita a un feud tra di loro e a un turn face di Muraco. Egli vinse quasi ogni confronto, fino a quando Orton lasci\u00f2 la WWF quello stesso anno.\nNel novembre 1987, Muraco solidific\u00f2 il suo status di face salvando Superstar Billy Graham da un attacco da parte di Butch Reed, One Man Gang e Slick, per poi prenderlo come proprio manager. Muraco adott\u00f2 lo stesso look di Graham e cambi\u00f2 il proprio soprannome da \"Magnificent Muraco\" a \"The Rock\" (anche se l'annunciatore Gorilla Monsoon continu\u00f2 a riferirsi a lui con il precedente soprannome). Muraco sostitu\u00ec Graham nel team capeggiato dal suo ex rivale Hulk Hogan alla prima edizione del ppv \"Survivor Series\", e forn\u00ec una buona prestazione nella prima \"Royal Rumble\", dove elimin\u00f2 tre wrestler e rimase tra gli ultimi quattro sul ring. In seguito raggiunse i quarti di finale nel torneo indetto per l'assegnazione del vacante WWF World Heavyweight Championship svoltosi a \"WrestleMania IV\". Nel suo ultimo mese in WWF ebbe un feud con Greg Valentine e perse contro Dino Bravo alla prima edizione di \"SummerSlam\".\nExtreme Championship Wrestling (1992-1993).\nSi ritir\u00f2 nel 1995 dopo un breve periodo passato in ECW, dove conquist\u00f2 in due occasioni l'ECW World Heavyweight Championship.\nRitiro.\nDopo essersi ritirato dal ring nel 1995, Muraco torn\u00f2 alle Hawaii. Nel 2003 fu il co-fondatore della Hawaii Championship Wrestling insieme alla produttrice televisiva locale Linda Bade, federazione che guid\u00f2 fino al 2008. Il 22 maggio 1998, torn\u00f2 occasionalmente al wrestling lottato per combattere contro The Honky Tonk Man nella Northern Wrestling States Wrestler Alliance. Muraco venne sconfitto. Nel gennaio 1999 sconfisse Kodiak Bear nella Hawaiian Islands Wrestling Federation.\nNel 2004 Don Muraco \u00e8 stato ammesso nella WWE Hall of Fame, introdotto da Mick Foley.\nTitoli e riconoscimenti.\nEastern Championship Wrestling\nProfessional Wrestling Hall of Fame and Museum\nWorld Wrestling Federation\nPro Wrestling Illustrated"}
{"id": "2857145", "revid": "122633800", "url": "https://it.wikipedia.org/wiki?curid=2857145", "title": "Lesa maest\u00e0", "text": "La lesa maest\u00e0 \u00e8 un crimine rivolto contro la maest\u00e0, cio\u00e8 contro la suprema dignit\u00e0 dello Stato e, nei regimi monarchici, del sovrano.\nOrigine.\nLa punizione degli atti rivolti contro il sovrano o contro l'autorit\u00e0 \u00e8 una pratica diffusa e antica, ma fu a Roma che venne specificatamente codificata formando la base del successivo concetto di lesa maest\u00e0.\nAntica Roma.\nNell'antica Roma, la \"maiestas\" era attributo tipico della \"Res Publica\", cio\u00e8 dello Stato romano. Come reati di \"lesa maiestatis\", erano puniti tutti gli atti di violazione dell'autorit\u00e0 e della dignit\u00e0 statale, come ad esempio le offese alla Repubblica o alla divinit\u00e0, l'aggressione a magistrati e la celebrazione di feste nei giorni di lutto pubblico. Si trattava, come ricordava il giurista Ulpiano, di una particolare forma di sacrilegio rivolta contro lo Stato:\nLa \"lex Appuleia de maiestate\", introdotta attorno al 100 a.C., puniva generalmente lo svilimento della dignit\u00e0 del Popolo Romano (\"maiestas minuta populi Romani\"), introducendo quindi la punizione di un gran numero di atti, compresa la codardia in ambito militare. Nell'81 a.C. il dittatore Lucio Cornelio Silla, con la \"lex Cornelia de maiestate\" introduceva poi la punizione come lesa maest\u00e0 delle ribellioni contro l'autorit\u00e0 di Roma.\nIn et\u00e0 imperiale la lesa maest\u00e0 venne regolata dalla nuova \"Lex Iulia maiestatis\" emanata nell'8 a.C. su impulso di Augusto. Questa configurava la lesa maest\u00e0 non pi\u00f9 solo come reato rivolto contro lo Stato, ma pi\u00f9 in specifico nella persona dell'Imperatore, cui corrispondeva la comminazione di pene gravissime. Erano in particolare puniti come lesa maest\u00e0:\nL'estensione del concetto di lesa maest\u00e0 si fondava sull'attribuzione al \"Princeps\" di prerogative sacrali e di inviolabilit\u00e0 proprie della \"tribunicia potestas\", la cosiddetta \"sacrosanctitas\" (sacralit\u00e0 e santit\u00e0): pertanto, la violazione della sacralit\u00e0 dell'Imperatore chiamava in causa l'obbligo tutelare dello Stato nei confronti del sacro. L'applicazione della nuova legge raggiunse ampia estensione gi\u00e0 durante il regno del successore Tiberio, divenendo una delle pi\u00f9 potenti armi nelle mani dell'Imperatore.\nApplicazione.\nVeri e propri reati di lesa maest\u00e0 sono tutt'oggi classificati nei codici penali di numerosi Stati a regime monarchico: Brunei, Danimarca, Regno Unito, Marocco, Paesi Bassi, Kuwait, Spagna, Thailandia, etc. A parte questi, paesi come Turchia e Iran tutelano con reati speciali la memoria dei propri fondatori, rispettivamente il padre della patria Ataturk e l'ayatollah Khomeini.\nNella maggior parte dei paesi occidentali, inoltre, \u00e8 tuttora previsto come reato l'insulto a capi di Stato stranieri e ai simboli di nazioni estere.\nIn Italia la maest\u00e0 dello Stato \u00e8 tutelata dai vari reati di vilipendio che, in materia di lesa maest\u00e0, puniscono manifestazioni di pubblico disprezzo e oltraggio nei confronti del Presidente della Repubblica, della Repubblica, delle istituzioni costituzionali, delle Forze Armate, della Nazione, della Bandiera e dell'emblema dello Stato nonch\u00e9 della bandiere e degli emblemi di Stato estero."}
{"id": "2857157", "revid": "834", "url": "https://it.wikipedia.org/wiki?curid=2857157", "title": "Greenbelt (Maryland)", "text": ""}
{"id": "2857160", "revid": "1573940", "url": "https://it.wikipedia.org/wiki?curid=2857160", "title": "Valle del Sestaione", "text": "La Valle del Sestaione \u00e8 situata sull'Appennino tosco-emiliano, nella parte settentrionale della Provincia di Pistoia ed \u00e8 percorsa dal torrente Sestaione, affluente del torrente La Lima, il quale \u00e8 tributario del fiume Serchio, che si getta nel Mare Tirreno.\nCaratteri.\nDalla sua testata, a ovest, presso l'Alpe Tre Potenze, una montagna alta 1940 metri s.l.m., fino allo sbocco nella valle della Lima, la valle del Sestaione ha andamento prima da sud-ovest verso nord-est, per circa un terzo della sua lunghezza, quindi da Nord-Ovest verso Sud-Est. \nIl suo versante sinistro, distaccandosi ad Ovest dall'Alpe Tre Potenze, sul confine con la Lucchesia, \u00e8 delimitato verso Nord: dal Passo della Vecchia, dal Monte Dente della Vecchia, dal Passo della Fariola, dalla mole del Monte Gomito, alto 1892 metri s.l.m., quindi dal lungo crinale che attraverso la Selletta degrada fino alla confluenza del torrente Sestaione nel torrente La Lima. \nIl suo versante destro, dopo essersi distaccato, ad ovest, dall'Alpe Tre Potenze, prosegue attraverso la Foce di Campolino ed il Monte Poggione, scendendo poi attraverso il monte Uccelliera ed il Passo della Sentinella fino al Monte Caligi.\nA est la valle del Sestaione sbocca nel tratto pistoiese della Valle della Lima, pressoch\u00e9 di fronte al paese di Cutigliano.\nVerso Settentrione la Valle del Sestaione confina prima con la Val di Luce, quindi con la valle del torrente Scoltenna, tributario del fiume Panaro, affluente del fiume Po, che si getta nel Mare Adriatico.\nVerso sud, la valle del Sestaione confina prima con la valle lucchese della Fegana, quindi con il medio corso, in territorio lucchese, della valle del torrente La Lima, affluente del fiume Serchio, che si getta nel Mare Tirreno.\nNella parte occidentale, il territorio della valle del Sestaione appartiene al comune di Abetone; nella parte orientale, dove ci sono i centri abitati di Pian di Novello e di Piano degli Ontani, al Comune di Cutigliano. \nDall'Alpe Tre Potenze fino allo sbocco nella valle della Lima, di fronte al paese di Cutigliano, a 637 metri s.l.m., la Valle del Sestaione ha una lunghezza di circa 10\u00a0km ed un dislivello di 1303 metri.\nSotto la quota media di circa 1550 metri s.l.m. la valle del Sestaione \u00e8 coperta da una fitta vegetazione arborea ed arbustiva: le essenze forestali predomimanti sono il Faggio e l'Abete rosso; oltre, la vegetazione \u00e8 rappresentata da brughiere di alta quota, con frequenti vaccinieti e rocce affioranti. Intorno ai paesi di Piano degli Ontani e di Pian di Novello vi sono campi e prati.\nAccessi.\nNel tratto della strada statale n\u00ba 12 dell'Abetone e del Brennero che dal paese La Lima raggiunge la valle omonima fino ad Abetone, nei pressi dell'abitato di Ponte al Sestaione, si diparte la strada che risale la Valle del Sestaione e che tocca i paesi di Piano degli Ontani e di Pian di Novello, giungendo fino alla vecchia area di parcheggio a 1309 metri s.l.m.; quest'ultima si trova ai piedi delle vecchie stazioni di partenza degli impianti di trasporto a fune che un tempo collegavano il comprensorio sciistico abetonese alle piste ed agli impianti di risalita di Campolino. Degli impianti, dei piloni e delle costruzioni di servizio non rimane alcuna traccia.\nUn'altra breve ma antica strada forestale porta direttamente dalla Valle del Sestaione al piccolo borgo di Fontana Vaccaia, sulla S.S. n\u00ba 12, nei pressi del paese di Abetone. \nDiversi sentieri collegano la valle del Sestaione a tutte le valli vicine. A Foce di Campolino s'incrociano due sentieri: quello che proviene da Prato Bellincioni e dal Passo degli Agli, vicino a Monte Caligi, e che risale tutto il crinale spartiacque sulla destra orografica della valle, crinale che prosegue verso la cima dell'Alpe Tre Potenze; quello che sale da Montefegatesi e dalla Valle della Fegana, in Lucchesia, e che dopo aver costeggiato dall'alto i profondi contrafforti della Riserva naturale Orrido di Botri, giunge alla suddetta Foce e prosegue per il fondo Valle del Sestaione. Un altro sentiero proviene da Abetone: dopo avere costeggiato salendo tutto il fianco sinistro della valle, si dirige verso il Lago Nero. Infine due sentieri conducono dalla Valle del Sestaione nella Val di Luce: uno valica l'antico passo della Vecchia dirigendosi poi verso il Lago Piatto ed il Passo di Annibale; l'altro attraversa il Passo della Fariola e scende verso il piccolo borgo della Val di Luce, oppure risale il monte Gomito diretto, attraverso la Selletta, al passo dell'Abetone.\nRiserve ed aree protette.\nLa Valle del Sestaione riveste notevole importanza sotto l'aspetto ambientale, paesaggistico, forestale e scientifico. Vi si trovano tre riserve ed aree protette, riconosciute dalla Regione Toscana: la riserva naturale Campolino, L'Orto Botanico Forestale dell'Abetone, la Riserva Naturale Biogenetica di Piano degli Ontani.\nLa riserva naturale di Campolino fu istituita nel 1972 per salvaguardare le popolazioni di Abete rosso indigeno ivi esistenti da migliaia di anni, le pi\u00f9 meridionali in Italia.\nStoria.\nTutto il territorio montano a Nord di Pistoia, compresa la parte bassa della Valle del Sestaione, era popolato fino dalla preistoria dai Liguri Friniati, antica popolazione preindoeuropea. Ci\u00f2 \u00e8 testimoniato anche dai numerosi toponimi di indubbia origine ligure esistenti nella zona, quali Popiglio e Piteglio. Certamente il territorio era caratterizzato fino da epoche remote anche dalla presenza di valichi appenninici e strade che congiungevano l'Etruria con la pianura del Po. Narra lo storico romano Tito Livio che il condottiero cartaginese Annibale nella primavera del 217 a.C., nel corso della seconda Guerra Punica, attravers\u00f2 l'Appennino Tosco-Emiliano provenendo da nord, reduce dagli scontri vittoriosi con i Romani, diretto verso l'Etruria, nelle paludi tra Pistoia e Fiesole. Nella Val di Luce, vi \u00e8 un valico denominato Passo di Annibale, a 1798 metri s.l.m., a poca distanza dall'Alpe Tre Potenze e dalla valle del Sestaione: la tradizione vuole che il condottriero vi sia transitato con il suo esercito di 40.000 uomini: ove ci\u00f2 corrisponda a verit\u00e0, Annibale potrebbe poi essere entrato nella vicina valle del Sestaione, dal passo della Vecchia o da quello della Fariola, per poi discendere verso sud.\nDopo le guerre annibaliche, sempre Tito Livio narra che Caio Flaminio, Console romano nel 187 a.C., giunse sulle montagne a Nord di Pistoia e sconfisse i fieri Liguri Friniati ivi stanziati per liberare definitivamente i valichi appenninici, I Liguri si insediarono cos\u00ec vicino al '\u2019Monte Auginum'\u2019, da molti oggi identificato con il Monte Cimone, subito a Nord della Valle del Sestaione, nell'odierno Frignano. La romanizzazione del territorio \u00e8 testimoniata anche da toponimi latini, presenti nella stessa Valle del Sestaione, come '\u2019Campi Sillani'\u2019. Del resto, Roma attribuiva spesso appezzamenti di terreno ai suoi soldati per compensarli della colonizzazione di nuove terre e della loro partecipazione agli eventi bellici. Presso i Campi Sillani i coloni del dittatore Silla, amico di Catilina, sembra abbiano poi dato rifugio ai superstiti della battaglia persa del senatore romano sulla montagna pistoiese. Il nome di Cutigliano, proprio di fronte alla Valle del Sestaione, pare derivi dalla volont\u00e0 dei soldati sconfitti di onorare il loro sfortunato condottiero.\nLe vicende storiche successive della valle sono comuni a quelle della repubblica e dell'impero romano. Dopo la fine di quest'ultimo sono da segnalare sul territorio gli scontri tra i bizantini ed i longobardi: alla fine questi ultimi prevalsero ed occuparono Pistoia, nonch\u00e9 la sua montagna, proclamandola loro citt\u00e0 regia. Caduta la dominazione longobarda, al tempo dei carolingi segu\u00ec un periodo di pace. Seguirono aspre contese che interessarono anche i borghi nella zona meridionale della Valle, allorch\u00e9 il condottiero lucchese Castruccio Castracani degli Antelminelli, nel XIV secolo, distrusse a pi\u00f9 riprese tutti i castelli sulla \"Montagna Alta\" del Comune di Pistoia. Le lotte tra guelfi e ghibellini prima e poi tra bianchi e neri insanguinarono i centri della valle: le fazioni locali contrapposte dei Cannetani e dei Chiavellesi dettero luogo luogo a scontri per molto tempo, riflettendo le lotte intestine tra le parti che infiammavano la citt\u00e0 di Pistoia, dove si confrontavano i Panciatichi ed i Cancellieri. \nLe vicende storiche successive che interessarono la Valle sono comuni a quelle della Toscana. Alcune tuttavia interessavano la Valle del Sestaione data la sua posizione strategica: l'Alpe Tre Potenze che la domina dall'alto divideva, fino all'unit\u00e0 d'Italia, i territori di tre Stati: Granducato di Toscana, Ducato di Modena e Ducato di Lucca. Nella valle sopravvivono ancora testimonianze di queste realt\u00e0 del passato: cippi di pietra sulle cime principali; antiche mulattiere destinate ai collegamenti che mantengono le massicciate originali in pietra ed altre. In particolare, nella Valle si dovevano riflettere le politiche seguite dai tre Stati: per lunghi tempo il Granducato di Toscana fu alleato degli Estensi del Ducato di Modena, con i quali concordava spesso concessioni reciproche sulla viabilit\u00e0 ed il libero transito delle merci. Viceversa, il Ducato di Modena, che dominava la vicina Valle Fegana e tutta la Valle inferiore della Lima, contrastava il passaggio degli uomini e delle merci.\nAl riguardo, si deve tenere presente che presso l'insellatura del crinale che dalla vetta dell'Alpe Tre Potenze porta al Dente della Vecchia ed al Monte Gomito, chiamata appunto Passo della Vecchia, si trovava, nel 1600 e nel 1700, la storica Via dei remi, lungo la quale transitavano tronchi di faggi ed abeti ben dritti destinati all'Arsenale Militare di Pisa per ricavarne lunghi remi ed assi per il fasciame per le navi del Granduca di Toscana. Il percorso era il seguente: dopo l'abbattimento nella foresta di Boscolungo, antico nome di Abetone, o in quella di Meli Tesi, sopra Cutigliano, appartenenti entrambe alle Reali Possessioni Granducali, il legname veniva segato in tronchi e faticosamente portato da Fontana Vaccaia nell'alta Valle del Sestaione, presso il Lago Nero. Da qui, proprio attraverso il Passo della Vecchia, entrava nella Valle delle Pozze, ora Val di Luce; costeggiando la riva del Lago Piatto e attraverso il Passo di Annibale, giungeva quindi a Foce a Giovo, il valico esistente tra il Monte Femminamorta ed il Monte Rondinaio, poi vicino al Lago Baccio ed infine raggiungeva Coreglia Antelminelli, in Garfagnana. Il percorso successivo si avvaleva del trasporto sul fiume Serchio dei tronchi su grandi zattere, fino alla foce. Da qui proseguivano per via marittima fino alla foce dell'Arno e risalivano infine questo fiume fino all'Arsenale di Pisa. \nA parte il trasporto lungo il Serchio, tutto il tragitto avveniva al di fuori del Ducato di Lucca ed in parte toccava il territorio degli Estensi.\nPi\u00f9 di recente, alla fine della Seconda guerra mondiale la Val di Luce, denominata allora Valle delle Pozze, fu teatro di alcuni scontri tra le truppe tedesche e gruppi di partigiani."}
{"id": "2857162", "revid": "599013", "url": "https://it.wikipedia.org/wiki?curid=2857162", "title": "Hideo Hashimoto", "text": "Carriera.\nNella sua carriera agonistica Hashimoto ha militato nella Gamba Osaka, nel Vissel Kobe e nel Cerezo Osaka."}
{"id": "2857164", "revid": "1005847", "url": "https://it.wikipedia.org/wiki?curid=2857164", "title": "Partito Corso d'Azione", "text": "Il Partito Corso d'Azione (in corso Partitu Corsu d'Azzione, in francese \"Parti Corse d'Action\", PCA) \u00e8 stato un partito politico corso, fondato nel 1922 da Petru Rocca e Matteu Rocca sul modello del Partito Sardo d'Azione, con cui manteneva forti relazioni, e del Partito Autonomista Bretone.\nIl PCA era diviso tra un'ala autonomista e una indipendentista, ma entrambi fortemente nazionaliste. Il PCA inoltre voleva un recupero dell'utilizzo della lingua corsa al posto del francese, e l'insegnamento di quest'ultima e della storia locale nelle scuole.\nNel 1927 il partito era composto da 17 sezioni, di cui 13 in Corsica. Ne era parte fondamentale il giornale \"A Muvra\", con direttore sempre Petru Rocca.\nScioltosi nel 1927, da esso nacque il Partito Corso Autonomista."}
{"id": "2857176", "revid": "1543377", "url": "https://it.wikipedia.org/wiki?curid=2857176", "title": "Cesare Bertea (ingegnere)", "text": "Biografia.\nFiglio maggiore del pittore paesaggista Ernesto Bertea e di Eleonora Vicino, frequent\u00f2 prima il Liceo Classico e poi la Scuola di Applicazione per Ingegneri di Torino, conseguendo nel 1889 la laurea in ingegneria civile.\nNel 1891 inizi\u00f2 a lavorare come ingegnere presso l'Ufficio Regionale per la Conservazione dei Monumenti del Piemonte e della Liguria (la futura Soprintendenza ai Monumenti dei Piemonte e della Liguria), allora diretta dal pittore e architetto Alfredo d'Andrade.\nDurante gli anni di lavoro alla Soprintendenza cur\u00f2 moltissimi lavori di restauro e consolidamento in Piemonte, Liguria e Valle d'Aosta. Tra di essi l'Abbazia di Sant'Antonio di Ranverso, la chiesa di San Giovanni di Saluzzo, il castello di F\u00e9nis in Valle d'Aosta, la Porta Palatina, Palazzo Madama e il Duomo di Torino."}
{"id": "2857178", "revid": "767487", "url": "https://it.wikipedia.org/wiki?curid=2857178", "title": "Rosa Agazzi", "text": ""}
{"id": "2857181", "revid": "287204", "url": "https://it.wikipedia.org/wiki?curid=2857181", "title": "Acqua Vera", "text": "Acqua Vera \u00e8 un'azienda produttrice di acqua minerale, fondata a San Giorgio in Bosco (PD) nel 1979. Fa parte del gruppo Sicon.\nStoria.\n\u00c8 stata fondata nel 1979 a San Giorgio in Bosco, in provincia di Padova da Lino Pasquale. Raggiunge molto presto il successo nel 1991 e nel 1998 vince l'Oscar dell'imballaggio per due modelli di bottiglia creati dall'azienda. Nel 2005 viene rilevata dalla Nestl\u00e9 per passare successivamente alla Sicon della famiglia Quagliuolo nel 2020.\nSponsorizzazioni.\nDal 1991 al 1996 \u00e8 stata lo sponsor ufficiale del Calcio Padova in Serie A e in Serie B. Nel 1991, inoltre, ha sponsorizzato lo show di prima serata di Rai 1 \"Variet\u00e0\", condotto da Pippo Baudo."}
{"id": "2857183", "revid": "729019", "url": "https://it.wikipedia.org/wiki?curid=2857183", "title": "Stazione di Fiumicino Porto Canale", "text": "La stazione di Fiumicino Porto Canale \u00e8 stata una stazione ferroviaria situata nel comune di Fiumicino, al termine della linea per Roma.\nStoria.\nLo scalo, aperto il 6 maggio 1878 assieme all'intero collegamento per Roma, era situato sulla parte terminale di una linea di raccordo tra la stazione di Fiumicino e la banchina destra del porto fluviale utilizzata esclusivamente per il traffico merci.\nNei primi decenni di attivit\u00e0 il traffico sullo scalo fu cos\u00ec consistente da elevare, nel 1927, la struttura al rango di stazione. A partire dagli anni sessanta, il porto fluviale di Fiumicino e le industrie limitrofe iniziarono a ridurre la propria attivit\u00e0 avviando contestualmente il declino del traffico merci sulla linea.\nCi\u00f2 port\u00f2 alla disabilitazione (settembre 1989) e di l\u00ec a poco alla chiusura (marzo 1990) della stazione e del raccordo, che rimase per\u00f2 armato fino al marzo 2000 (anno della definitiva dismissione degli impianti) per alcune esposizioni di materiale rotabile."}
{"id": "2857197", "revid": "767487", "url": "https://it.wikipedia.org/wiki?curid=2857197", "title": "Kurt &amp; Courtney", "text": "Kurt &amp; Courtney \u00e8 un film documentario del 1998 diretto da Nick Broomfield.\nIl titolo \u00e8 ispirato a quello del film \"Sid &amp; Nancy\". Il documentario si presenta come un'investigazione sulla morte di Kurt Cobain, ufficialmente per suicidio, di cui si sospetta essere stato un omicidio, forse commissionato dalla vedova Courtney Love.\nIl film avrebbe dovuto essere proiettato al Sundance Film Festival, ma, per le proteste di Courtney Love, gli organizzatori del festival cambiarono idea. Broomfield allora decise di togliere tutte le musiche dei Nirvana dal film e inserirvi quelle di gruppi minori della citt\u00e0 di Seattle come ad esempio gli Zeke, i Dwarves, gli Earth e Rozz Rezabek."}
{"id": "2857202", "revid": "599013", "url": "https://it.wikipedia.org/wiki?curid=2857202", "title": "Lucas Severino", "text": ""}
{"id": "2857203", "revid": "767487", "url": "https://it.wikipedia.org/wiki?curid=2857203", "title": "Carolina Agazzi", "text": ""}
{"id": "2857205", "revid": "22475", "url": "https://it.wikipedia.org/wiki?curid=2857205", "title": "Paulo Roberto", "text": "Caratteristiche tecniche.\nGiocava come terzino destro e costru\u00ec una buona intesa sul campo soprattutto con Renato Ga\u00facho durante la sua permanenza al Gr\u00eamio.\nCarriera.\nClub.\nDebutt\u00f2 nel Gr\u00eamio nel 1981, vincendo il campionato nazionale alla sua prima stagione e due trofei internazionali nel 1983, la Copa Libertadores e la Coppa Intercontinentale.\nLasci\u00f2 lo Stato di Rio Grande do Sul per giocare in quello paulista con il San Paolo, ma non si adatt\u00f2 bene e pass\u00f2 dunque al Santos. Nel 1986 firm\u00f2 per il Vasco da Gama, vivendo un buon momento di forma e ottenendo due titoli statali consecutivi nel 1987 e nel 1988. Lasciato il club fu il Botafogo a metterlo sotto contratto nel 1989 per rimpiazzare il terzino Josimar passato al Flamengo, e l\u00ec vinse il terzo titolo carioca, quello del 1990.\nTra la fine del 1991 e gli inizi del 1992 venne definito il suo trasferimento al Cruzeiro, dove vinse vari titoli, tra cui la Supercoppa Sudamericana; dopo un periodo al Corinthians, dove era stato richiesto dal tecnico Jair Pereira, nel 1995 pass\u00f2 sull'altra sponda di Belo Horizonte, quella bianconera dell'Atl\u00e9tico Mineiro, vincendo il titolo statale.\nGioc\u00f2 infine per Fluminense e Cerro Porte\u00f1o, in Paraguay, prima di ritirarsi con la maglia della piccola societ\u00e0 del Canoas.\nNazionale.\nCon la Nazionale di calcio del Brasile ha giocato il , prendendo successivamente parte alla Copa Am\u00e9rica 1983 con la selezione maggiore."}
{"id": "2857207", "revid": "228587", "url": "https://it.wikipedia.org/wiki?curid=2857207", "title": "Acciaio al nichel-cromo-molibdeno", "text": "L'acciaio al nichel-cromo-molibdeno \u00e8 un acciaio debolmente legato di cui comuni esempi sono il 38NiCrMo4 nella designazione UNI EN 10027/2 (a volte indicato anche come 38NCD4) oppure il 40NiCrMo6 (equivalente al AISI-SAE 4340)\nComposizione.\nCome esprime il nome stesso, l'acciaio 40NiCrMo6, oltre ad essere composto da ferro e carbonio, presenta percentuali di nichel, cromo e molibdeno.\nQuesti elementi leganti gli conferiscono delle caratteristiche che lo rendono particolarmente indicato come acciaio da bonifica:\nLe caratteristiche chimiche specifiche dell'acciaio 40NiCrMo6 (MA) sono:\nUsi.\nL'acciaio nichel-cromo-molibdeno fa parte degli acciai da bonifica, cio\u00e8 adatti a sopportare carichi elevati, urti e soprattutto a resistere a fatica (carico di rottura Rm = 1200\u00a0N/mm2). L'acciaio 40NiCrMo6 \u00e8 uno dei migliori di questa categoria, perfetto compromesso tra resistenza meccanica e tenacit\u00e0. \u00c8 di solito trattato con la tempra, in acqua o in olio, e con il rinvenimento a circa 620 \u00b0C, ma presenta una buona penetrazione della tempra anche con raffreddamento in aria.\nPer l'impiego di utensili in acciaio MA \u00e8 bene preriscaldare fino a 250-300 \u00b0C. Questo tipo di accorgimento deve essere eseguito soprattutto con stampi di forma complicata e con incisioni profonde.\nGli acciai al nichel-cromo-molidbeno sono utilizzati per la costruzione di componenti soggetti a forte sollecitazione sia statica che dinamica quali alberi a manovella, bielle, ingranaggi, pistoni, giunti, parti di motori a combustione interna, fucili, catene antifurto. Le catene antifurto di acciaio nichel-cromo-molibdeno cementato sono reputate tra le migliori poich\u00e9 \u00e8 necessario una smerigliatrice angolare per aprirle."}
{"id": "2857210", "revid": "1573940", "url": "https://it.wikipedia.org/wiki?curid=2857210", "title": "William Henry Cabell", "text": "Biografia.\nFu il quattordicesimo governatore della Virginia. Nato nella contea di Cumberland nello stato della Virginia.\nFiglio del colonnello Nicholas Cabell e di Hannah Carrington Cabell. Alla sua morte il corpo venne sepolto al Shockoe Hill Cemetery\nRiconoscimenti.\nLa contea di Cabell \u00e8 chiamata cos\u00ec in suo onore."}
{"id": "2857211", "revid": "179980", "url": "https://it.wikipedia.org/wiki?curid=2857211", "title": "Josimar Higino Pereira", "text": ""}
{"id": "2857213", "revid": "767487", "url": "https://it.wikipedia.org/wiki?curid=2857213", "title": "Alfred Assollant", "text": "Biografia.\nLaureato in lettere all'\u00c9cole Normale Sup\u00e9rieure ha insegnato storia in diverse citt\u00e0 francesi, ma si attirava i rimproveri dei dirigenti scolastici per le sue forti opinioni repubblicane, tanto che prov\u00f2 a emigrare negli Stati Uniti, poi nel 1858 rientr\u00f2 a Parigi e pubblic\u00f2 \"Sc\u00e8nes de la vie des \u00c9tats-Unis\", al quale fece seguire romanzi e novelle, piuttosto libere rispetto alla forma e con un certo gusto per il paradosso.\nSI oppose a Napoleone III, collaborando ala stampa d'opposizione, quindi si mise a scrivere romanzi per ragazzi, come \"Les Aventures du capitaine Corcoran\" (1867) nella collana \"Biblioth\u00e8que rose\" di Louis Hachette. Dopo la guerra del 1870 partecip\u00f2 con scritti politici agli eventi della Commune, usando anche lo pseudonimo Alceste. N\u00e9 manc\u00f2 di manifestare a ogni occasione il suo odio per i tedeschi, come in \"Le docteur Judassohn\". Prov\u00f2 a entrare in politica ma non fu eletto e mor\u00ec nell'anonimato nel 1886. \u00c8 sepolto al cimitero di P\u00e8re-Lachaise."}
{"id": "2857218", "revid": "124123", "url": "https://it.wikipedia.org/wiki?curid=2857218", "title": "Eug\u00e8ne Chavette", "text": ""}
{"id": "2857219", "revid": "179980", "url": "https://it.wikipedia.org/wiki?curid=2857219", "title": "Paulo Roberto Curtis Costa", "text": ""}
{"id": "2857220", "revid": "179980", "url": "https://it.wikipedia.org/wiki?curid=2857220", "title": "Paulo Roberto Costa", "text": ""}
{"id": "2857222", "revid": "484362", "url": "https://it.wikipedia.org/wiki?curid=2857222", "title": "Begia", "text": "I B\u00e8gia o Beja () sono un gruppo etnico residente nel Nordafrica e nel Corno d'Africa.\nGeografia.\nI Begia si possono trovare principalmente nel Sudan, ma anche in zone dell'Eritrea ed in Egitto.\nSono classificati come facenti parte dell'etnia cuscitica .\nMolti di essi si trovano nell'area attorno a Porto Sudan e negli Stati sudanesi del Mar Rosso, del Nilo, di Gadaref e Cassala cos\u00ec come anche nelle regioni del Mar Rosso Settentrionale, Gasc-Barca e Anseba in Eritrea e nell'Egitto sud-orientale. Vi sono pi\u00f9 piccoli gruppi di Begia nel deserto occidentale egiziano, nello Yemen e nel Puntland. Alcuni Begia sono di natura nomade. L'oasi di Kharga, in Egitto, ne ospita un gran numero, proveniente dalla zona del Nilo inondata dal Lago Nasser.\nNomi.\nNell'Antico Egitto i Begia erano conosciuti come i Ta-Seti ed erano rinomati per la loro bravura come arcieri nell'esercito egizio.\nLingua.\nI Begia parlano la lingua begia (\"To Bedawie\"), una lingua afro-asiatica (classificata come Cushita o come un ramo indipendente di essa). Alcuni di essi parlano il Tigrigna o l'arabo, appartenenti ambedue al gruppo di lingue afro-asiatiche ma del ramo Semitico.\nSuddivisioni.\nI Begia sono suddivisi nei clan dei Bish\u0101r\u012bn (o Bischarin), Hedareb, Hadendowa (oppure \"Hadendoa\"), gli Amarar (detti anche \"Amar'ar\"),\ni Beni Amer, gli Hallenga e gli Hamram, alcuni dei quali parzialmente mescolati con i Beduini.\nLe trib\u00f9 egizie del Bejawi credono di essere discendenti dell'Alta Sacerdotessa di Amen, e i Bish\u0101r\u012bn di provenire invece dalla XX Dinastia di faraoni egizi.\nReligione.\nTa-Seti Neferet, la madre del faraone Amenhemet I, proveniva dai territori della trib\u00f9 dei Begia di Bejawi nell'odierno Egitto, che adorava la dea Iside a File fino al VI secolo.\nDopo che il tempio fu ufficialmente chiuso dall'Imperatore bizantino Giustiniano, i Begia si convertirono al Cristianesimo, sotto l'influenza dei Tre Regni della Nubia (Nobazia, Makuria, Alodia) che prosperarono per 600 anni, cos\u00ec come il regno cristiano etiope di Axum che dur\u00f2 dal III all'VIII secolo d.C. Dopo la caduta di questo, i Begia formarono 5 regni che spaziavano dall'Eritrea settentrionale al Sudan del nord-est. All'incirca nel XIII secolo i Begia si riconvertirono all'Islam, per via del forte flusso migratorio di beduini in queste terre. Nel 2007 la maggioranza dei Begia rimane musulmana, con qualche minoranza copta nell'Alto Egitto.\nMolti Begia aderiscono al Sufismo e tra le donne - che usano portare un anello alla narice - si pratica ancora l'infibulazione."}
{"id": "2857227", "revid": "149952", "url": "https://it.wikipedia.org/wiki?curid=2857227", "title": "CoolType", "text": ""}
{"id": "2857229", "revid": "118679473", "url": "https://it.wikipedia.org/wiki?curid=2857229", "title": "Fortun\u00e9 du Boisgobey", "text": ""}
{"id": "2857231", "revid": "93556", "url": "https://it.wikipedia.org/wiki?curid=2857231", "title": "Maurice Level", "text": ""}
{"id": "2857253", "revid": "287204", "url": "https://it.wikipedia.org/wiki?curid=2857253", "title": "Wilhelm Heinrich Erb", "text": "Carriera accademica.\nNel 1864 egli si laure\u00f2 all'Universit\u00e0 di Heidelberg e per molti anni fu assistente del patologo Nikolaus Friedreich (1825-1882). Egli lavor\u00f2 inoltre per un periodo con Ludwig von Buhl (1816-1880) a Monaco di Baviera. Nel 1880 Erb ottenne la cattedra di patologia speciale all'Universit\u00e0 di Lipsia, dove fu inoltre nominato direttore del policlinico. Nel 1883 egli successe a Friedreich all'universit\u00e0 di Heidelberg, dove lavor\u00f2 fino al suo ritiro nel 1907. I neurologi Ernst Julius Remak (1849-1911) e Max Nonne (1861-1959) furono i suoi pi\u00f9 conosciuti allievi.\nRicerche neurologiche.\nErb inizi\u00f2 la sua carriera medica nelle branche di tossicologia e istologia, ma pi\u00f9 tardi I suoi interessi si spostarono sulla neurologia, della quale divenne uno degli esponenti pi\u00f9 importanti del diciannovesimo secolo. Egli us\u00f2 massicciamente test elettrodiagnostici e dimostr\u00f2 l'accrescimento della sensibilit\u00e0 dei nervi motori nel tetano. A lui \u00e8 inoltre accreditata la diffusione del martelletto per i riflessi nell'esame neurologico.\nEgli comp\u00ec osservazioni cliniche sulla sifilide e sulla tabe dorsale (mielo-meningoradicolite), tentando di trovare un collegamento della seconda con la prima. Egli inoltre contribu\u00ec alla ricerca sulla poliomielite, sulla claudicatio intermittens e sull'atrofia muscolare progressiva.\nEgli fu autore di oltre 250 scritti medici, tra i quali \"Handbuch der Elektrotherapie\" (Manuale di elettroterapia), e un importante studio sulla paralisi spinale. Nel 1878 Erb descrisse la miastenia gravis, la quale \u00e8 stata descritta in passato come morbo di Erb-Goldflam, associandovi il nome del neurologo polacco Samuel Goldflam."}
{"id": "2857257", "revid": "1310927", "url": "https://it.wikipedia.org/wiki?curid=2857257", "title": "Rodrigo Arroz", "text": "Carriera.\nClub.\nDebutta con la maglia del Flamengo, ma nel 2008 si trasferisce al Belenenses dove milita fino al 2010. nel 2011 gioca nel Barueri e nel 2012 passa al Guarani.\nCon il Guarani \u00e8 stato suo malgrado protagonista di un autogol segnato da una distanza di 50 metri durante una partita contro il Goi\u00e1s."}
{"id": "2857259", "revid": "163662", "url": "https://it.wikipedia.org/wiki?curid=2857259", "title": "Lilyan Tashman", "text": "Carriera.\nNata a Brooklyn nel 1896, alta, bionda, con una bella voce da contralto, Lilyan Tashman inizi\u00f2 la sua carriera nel vaudeville. Nel 1914, gi\u00e0 con una notevole esperienza alle spalle, si trov\u00f2 a lavorare a Milwaukee con due stelle emergenti come Eddie Cantor e Al Lee (che divent\u00f2 nel 1916 il suo primo marito e da cui poi divorzier\u00e0 nel 1921).\nNel 1916, ricopr\u00ec il ruolo di Viola (la protagonista travestita da uomo di \"La dodicesima notte\") in una scena delle Ziegfeld Follies ispirata a Shakespeare: dopo quello spettacolo, rest\u00f2 con Ziegfeld anche nel 1917 e nel 1918. Nel 1919, il produttore David Belasco le affid\u00f2 un ruolo in \"The Gold Diggers\", commedia di Avery Hopwood, spettacolo che rest\u00f2 in scena per due anni con Lilyan Tashman che, occasionalmente, sostitu\u00ec anche la star Ina Claire.\nIn \"Giovinezza\" (1921) di George Fitzmaurice con Richard Barthelmess, fece il suo debutto cinematografico in un episodio allegorico dove ricopriva il ruolo della \"Volutt\u00e0\". \nChiuse le repliche di \"The Gold Diggers\", apparve nelle commedie \"The Garden of Weeds\" e \"Madame Pierre\". Al cinema, ebbe un piccolo ruolo nel film \"Head over Heels\" (1922) con Mabel Normand. Insoddisfatta della sua carriera e della vita privata, lasci\u00f2 la costa atlantica per trasferirsi in California, dove trov\u00f2 presto lavoro al cinema. Nel 1924 apparve in cinque film, inclusa una trasposizione della commedia \"The Garden of Weeds\" per la regia di James Cruze.\nIn questo periodo, apparve in diversi film, tra cui \"Pretty Ladies\" (1925) con Joan Crawford e Myrna Loy. Passando di studio in studio, consolid\u00f2 la sua carriera con ruoli di contorno ma anche da protagonista. Dopo questo periodo da freelance, firm\u00f2 nel 1931 il suo primo contratto con la Paramount per un totale di 9 pellicole. Il passaggio al cinema sonoro, data la sua esperienza teatrale e la bella voce, non le pose alcuna difficolt\u00e0. Gir\u00f2, in tutta la sua carriera, 67 film.\nVita personale.\nEra la minore dei dieci figli di Rose e Maurice Tashman, un industriale tessile di Brooklyn. In giovent\u00f9, mentre studiava alla Girl's High School, lavor\u00f2 come modella per artisti e per le case di moda. Conobbe il suo primo marito Art Lee sui palcoscenici del vaudeville, dove entrambi lavoravano. Si sposarono nel 1916, ma si separarono nel 1920. Nel 1921 divorziarono e tutti vennero a conoscenza che l'attrice era lesbica. Era un \"segreto\" totalmente pubblico, con Lilyan che contava, indifferentemente tra le sue conquiste, attricette o grandi dame.\nIl 21 settembre del 1925 si spos\u00f2 con Edmund Lowe, un amico attore apertamente gay, presumibilmente per offrire una facciata di rispettabilit\u00e0 eterosessuale al mondo. I due apparvero insieme in tre film: \"Ports of Call\" (1925) di Denison Clift, \"Siberia\" (1926) di Victor Schertzinger e \"Don Giovanni in gabbia\" (1928) di William A. Seiter. Diventarono una coppia amata dalle riviste di fan, dai giornali di pettegolezzi e da quelli che si occupavano di gossip e di cinema.\nLa conquista pi\u00f9 famosa di Lilyan fu senz'altro quella di Greta Garbo, che le venne presentata nel 1927 durante un incontro di tennis: la loro relazione inizi\u00f2 lo stesso giorno. Le due diventarono inseparabili, facendosi vedere dappertutto insieme, pubblicamente durante lo shopping come in piscina o, privatamente, nel cottage della Tashman.\nLilyan e il marito vivevano in grande stile a Beverly Hills, nella residenza Art d\u00e9co disegnata da lei stessa. Il guardaroba dell'attrice era valutato un milione di dollari e donne di tutto il mondo ne copiavano lo stile, gli accessori e i gioielli. Ai domestici venne ordinato di servire ai suoi gatti del t\u00e8; per un \"brunch\" organizzato per Pasqua, fece ridipingere la sala da pranzo in blu in contrasto con i suoi capelli biondi. Una volta, fece colorare la casa di Malibu tutta rossa e bianca, chiedendo anche agli ospiti di presentarsi vestiti degli stessi colori, finendo addirittura per curare anche il dettaglio della carta igienica rossa e bianca a conferma finale della messa in scena pi\u00f9 che accurata.\nMorte.\nNel 1932, Tashman fu ricoverata in un ospedale di New York per un'appendicite che si rivel\u00f2, invece, essere un cancro. Uscita dall'ospedale, gir\u00f2 cinque film nei suoi ultimi due anni di vita. Nel febbraio del 1934 si rec\u00f2 a New York per girare con la Republic Pictures il film \"Frankie and Johnnie\". Riusc\u00ec a girarne alcune scene ma i problemi di salute la costrinsero a entrare al Doctor's Hospital di New York City, il 16 marzo, per subire un'operazione. Mor\u00ec il pomeriggio del 21 marzo, all'et\u00e0 di 37 anni.\nEddie Cantor fece l'elogio funebre alle esequie nella Sinagoga Emanu-El della Fifth Avenue, cui parteciparono Sophie Tucker, Mary Pickford, Fanny Brice, Cecil Beaton, Jack Benny e molti altri nomi noti.\nL'ultimo film, \"Frankie and Johnnie\", usc\u00ec postumo nel 1936 e il ruolo di Lilyan fu ridotto a un cameo."}
{"id": "2857263", "revid": "287204", "url": "https://it.wikipedia.org/wiki?curid=2857263", "title": "U.S. National Championships 1955", "text": "Gli U.S. National Championships 1955 (conosciuti oggi come US Open) sono stati la 74\u00aa edizione degli U.S. National Championships e quarta prova stagionale dello Slam per il 1955. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Tony Trabert, che si \u00e8 imposto sull'australiano Ken Rosewall in 3 set col punteggio di 9-7 6-3 6-3. Il singolare femminile \u00e8 stato vinto dalla statunitense Doris Hart, che ha battuto in finale in 2 set la britannica Patricia Ward Hales. Nel doppio maschile si sono imposti Kosei Kamo e Atsushi Miyagi. Nel doppio femminile hanno trionfato Louise Brough e Margaret Osborne duPont. Nel doppio misto la vittoria \u00e8 andata a Doris Hart, in coppia con Vic Seixas.\nSeniors.\nSingolare maschile.\n Tony Trabert ha battuto in finale Ken Rosewall 9-7 6-3 6-3\nSingolare femminile.\n Doris Hart ha battuto in finale Patricia Ward Hales 6-4, 6-2\nDoppio maschile.\n Kosei Kamo / Atsushi Miyagi hanno battuto in finale Gerald Moss / Bill Quillian 6-3, 6-3, 3-6, 1-6, 6-4\nDoppio femminile.\n Louise Brough / Margaret Osborne duPont hanno battuto in finale Shirley Fry / Doris Hart 6-3, 1-6, 6-3\nDoppio misto.\n Doris Hart / Vic Seixas hanno battuto in finale Shirley Fry / Lew Hoad 9-7, 6-1"}
{"id": "2857270", "revid": "114895040", "url": "https://it.wikipedia.org/wiki?curid=2857270", "title": "Adeodato (scultore)", "text": "Biografia.\nNegli anni '60 del XII secolo (nel 1166, secondo una datazione incisa nell'intradosso, la cui autenticit\u00e0 \u00e8 tuttavia messa in dubbio da alcuni studiosi) collabor\u00f2 con il fratello Gruamonte alla realizzazione del portale della chiesa di Sant'Andrea a Pistoia. La sua mano pu\u00f2 forse riconoscersi nella scena \"Cavalcata e adorazione dei Magi\", in cui i tre re Magi a cavallo si presentano a Erode, in una scena ambientata in un ricco sfondo di girali, composta in maniera paratattica, con il doppio episodio accostato al primo: le figure hanno la ieraticit\u00e0 tipica della produzione dell'epoca, anche se alcuni dettagli mostrano una sensibilit\u00e0 al dettaglio, come il lembo svolazzante della veste di uno dei Magi che allude al movimento.\nAdeodato si muove nello stesso ambito stilistico di Guglielmo Pisano, ma \u00abcon caratteri di particolare rozzezza\u00bb rispetto al ben superiore spessore artistico di quest'ultimo autore, a cui si deve il primo pergamo del duomo di Pisa (ora alla Cattedrale di Cagliari)."}
{"id": "2857271", "revid": "599013", "url": "https://it.wikipedia.org/wiki?curid=2857271", "title": "Sindrome di Hughes-Stovin", "text": "La sindrome di Hughes-Stovin \u00e8 un raro disordine autoimmune a eziologia sconosciuta, caratterizzato da aneurismi multipli dell'arteria polmonare e trombosi venosa profonda.\nStoria.\nIl nome deriva dai due medici britannici John Patterson Hughes e Peter George Ingle Stovin che per primi hanno descritto la malattia nel 1959.\nEziologia.\nLe cause della malattia sono sconosciute. Si ritiene sia una variante rara della sindrome di Beh\u00e7et che colpisce soprattutto il sistema circolatorio.\nEpidemiologia.\nLa maggior parte dei pazienti sono giovani maschi adulti (20-40 anni). I casi totali diagnosticati sono una trentina.\nClinica.\nSegni e sintomi.\nI sintomi comuni includono febbre ricorrente e brividi, emottisi e tosse. A questi si uniscono i due segni patognomonici della malattia, ovvero gli aneurismi multipli dell'arteria polmonare e la trombosi venosa profonda.\nEsami di laboratorio e strumentali.\nI segni radiologici sono simili a quelli della malattia di Beh\u00e7et."}
{"id": "2857272", "revid": "339392", "url": "https://it.wikipedia.org/wiki?curid=2857272", "title": "Cocos e Keeling", "text": ""}
{"id": "2857277", "revid": "339392", "url": "https://it.wikipedia.org/wiki?curid=2857277", "title": "Isole Keeling", "text": ""}
{"id": "2857279", "revid": "112225668", "url": "https://it.wikipedia.org/wiki?curid=2857279", "title": "257-gono", "text": "In geometria, il 257-gono \u00e8 un poligono con 257 lati, altrettanti angoli e vertici.\n257-gono regolare.\nUn 257-gono si dice regolare se ha tutti gli angoli e tutti i lati congruenti.\nAngoli caratteristici.\nAngolo al centro:\nAngolo interno:\nLato e perimetro.\nIl lato, calcolato in funzione del raggio formula_3 del cerchio circoscritto, \u00e8 dato da:\nIl perimetro \u00e8:\ncon una differenza di circa 24 ppm rispetto alla circonferenza di raggio formula_3.\nNotizie storiche.\nIl 257-gono regolare \u00e8 un poligono costruibile con riga e compasso: nel 1796 Carl Friedrich Gauss dimostr\u00f2 che la costruzione di un poligono regolare pu\u00f2 essere fatta per via geometrica solo se il suo numero formula_8 di lati \u00e8 del tipo\ndove formula_10 \u00e8 un numero intero non negativo e i fattori formula_11 sono numeri primi di Fermat distinti (in questo caso formula_12).\nGli unici numeri primi di Fermat noti a oggi sono 3, 5, 17, 257 e 65537. Per quanto riguarda la costruzione del triangolo (equilatero) e del pentagono (regolare), la soluzione era stata gi\u00e0 trovata nel mondo antico (vedi Elementi di Euclide). Gauss dimostr\u00f2 che la ricerca di uno qualunque dei parametri caratteristici di questi poligoni regolari (angolo al centro, lunghezza del lato o proiezione di un vertice su uno degli assi) pu\u00f2 essere ricondotta alla risoluzione di una serie di equazioni di secondo grado; e questo \u00e8 un compito che effettivamente pu\u00f2 essere eseguito con l'uso di soli riga e compasso.\nGauss si limit\u00f2 a dimostrare questa fattibilit\u00e0, senza per\u00f2 indicare metodi costruttivi specifici. Nel 1832 Friedrich Julius Richelot pubblic\u00f2 uno studio di 194 pagine in cui dimostrava l'effettiva costruibilit\u00e0 del 257-gono.\nCostruzione.\nIn questa sezione viene messa in pratica la costruzione descritta da Duane W. DeTemple nel suo articolo \"Carlyle Circles and the Lemoine Simplicity of Polygon Constructions\". \nIn sintesi il procedimento scoperto da Gauss e messo in pratica in vari modi da Richelot, DeTemple e altri, si basa sul fatto che i vertici del 257-gono regolare inscritto in un cerchio di raggio unitario possono essere determinati risolvendo l'equazione ciclotomica\nle cui radici sono date dall'espressione\nper formula_15 compreso fra formula_16 e formula_17. Dato che la somma di tutte le radici \u00e8 uguale a formula_16, se dal totale togliamo formula_19, la somma delle rimanenti radici \u00e8 uguale a formula_20. \nLe radici diverse da formula_21 vengono opportunamente separate in due gruppi disgiunti di 128 radici ciascuno. Indicando con formula_22 e formula_23 le somma delle radici nel primo e secondo gruppo rispettivamente, \u00e8 chiaro che formula_24. La determinazione dei valori formula_22 e formula_23 richiede una relazione aggiuntiva, che pu\u00f2 essere trovata moltiplicando i due gruppi di radici. Ora, proprio per il modo in cui sono stati scelti i membri di ciascun gruppo, si ha che moltiplicando di formula_22 e formula_23 si ottiene una somma di formula_29 termini, che possono essere raggruppati in formula_30 serie complete delle radici comprese fra formula_31 e formula_32; come abbiamo visto, ciascuna di queste serie di radici ha come somma il valore formula_20, quindi il prodotto calcolato risulta valere formula_34. \nConosciuti somma (formula_20) e prodotto (formula_34) dei valori formula_22 e formula_23, i valori stessi possono essere trovati per via algebrica (grazie alla risoluzione di un'equazione di secondo grado) oppure, come nel caso in esame, per via geometrica tramite un cerchio di Carlyle. \nCiascuna delle due serie di 128 radici viene a sua volta suddivisa in due serie da 64: si avr\u00e0 formula_39 e formula_40. Anche in questo caso si possono calcolare i prodotti di queste coppie formula_41 e formula_42 di somme di 64 radici: con lo stesso procedimento descritto sopra si ottengono quindi i valori numerici di questi formula_43. Si procede allo stesso modo per ottenere i valori della somma di gruppi di 32, 16, 8, 4 e 2 radici ciascuno.\nPer la costruzione del 257-gono non occorre trovare per\u00f2 tutte le radici: \u00e8 sufficiente infatti trovare una delle somme di due radici, per esempio la somma di r1 e r256, che sono simmetriche rispetto all'asse delle ascisse. Grazie alla formula di Eulero risulta subito che\nformula_44\no, equivalentemente, la met\u00e0 di questa somma coincide con l'ascissa di formula_31. Di conseguenza, una volta nota questa somma si possono determinare facilmente tutti i vertici del 257-gono.\nL'animazione mostra la ricerca dei valori somma dei primi 2 gruppi di 128 radici (formula_46), poi dei 4 gruppi di 64 (formula_43), degli 8 di 32 (formula_48) e dei 16 gruppi di 16 radici (formula_49). Per trovare una singola coppia di radici a questo punto non occorre procedere con la ricerca di tutti e 32 i gruppi di 8 radici: ne bastano solo 6, che forniscono i valori (formula_50) necessari alla ricerca dei valori somma di due gruppi di 4 radici (formula_51) e infine di due radici doppie (formula_52). Nell'animazione, quest'ultima operazione fornisce il doppio del coseno degli angoli formula_53 e formula_54; per il disegno del 257-gono viene utilizzato il secondo dei due valori, in quanto \u00e8 molto pi\u00f9 facile da visualizzare.\nPer ogni passaggio si eseguono le seguenti operazioni:\nL'intero procedimento richiede di tracciare un totale di 24 cerchi di Carlyle.\nCuriosit\u00e0.\n\u00c8 notevole che, nonostante gran parte dei poligoni regolari \"non\" possano essere costruiti con riga e compasso, lo siano invece quelli che hanno come numero di lati i seguenti numeri consecutivi:"}
{"id": "2857280", "revid": "1305772", "url": "https://it.wikipedia.org/wiki?curid=2857280", "title": "Keeling", "text": "Keeling, pu\u00f2 riferirsi a:"}
{"id": "2857281", "revid": "339392", "url": "https://it.wikipedia.org/wiki?curid=2857281", "title": "Cocos (Keeling)", "text": ""}
{"id": "2857284", "revid": "287204", "url": "https://it.wikipedia.org/wiki?curid=2857284", "title": "U.S. National Championships 1954", "text": "Gli U.S. National Championships 1954 (conosciuti oggi come US Open) sono stati la 73\u00aa edizione degli U.S. National Championships e quarta prova stagionale dello Slam per il 1954. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Vic Seixas, che si \u00e8 imposto sul connazionale Rex Hartwig in 4 set col punteggio di 3-6 6-2 6-4 6-4. Il singolare femminile \u00e8 stato vinto dalla statunitense Doris Hart, che ha battuto in finale in 3 set la connazionale Louise Brough Clapp. Nel doppio maschile si sono imposti Vic Seixas e Tony Trabert. Nel doppio femminile hanno trionfato Shirley Fry e Doris Hart. Nel doppio misto la vittoria \u00e8 andata a Doris Hart, in coppia con Vic Seixas.\nSeniors.\nSingolare maschile.\n Vic Seixas ha battuto in finale Rex Hartwig 3-6 6-2 6-4 6-4\nSingolare femminile.\n Doris Hart ha battuto in finale Louise Brough Clapp 6-8, 6-1, 8-6\nDoppio maschile.\n Vic Seixas / Tony Trabert hanno battuto in finale Lewis Hoad / Ken Rosewall 3-6, 6-4, 8-6, 6-3\nDoppio femminile.\n Shirley Fry / Doris Hart hanno battuto in finale Louise Brough / Margaret Osborne duPont 6-4, 6-4\nDoppio misto.\n Doris Hart / Vic Seixas hanno battuto in finale Margaret Osborne duPont / Ken Rosewall 4-6, 6-1, 6-1"}
{"id": "2857294", "revid": "287204", "url": "https://it.wikipedia.org/wiki?curid=2857294", "title": "U.S. National Championships 1953", "text": "Gli U.S. National Championships 1953 (conosciuti oggi come US Open) sono stati la 72\u00aa edizione degli U.S. National Championships e quarta prova stagionale dello Slam per il 1953. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Tony Trabert, che si \u00e8 imposto sul connazionale Vic Seixas in 3 set col punteggio di 6-3 6-2 6-3. Il singolare femminile \u00e8 stato vinto dalla statunitense Maureen Connolly Brinker, che ha battuto in finale in 2 set la connazionale Doris Hart. Nel doppio maschile si sono imposti Rex Hartwig e Mervyn Rose. Nel doppio femminile hanno trionfato Shirley Fry e Doris Hart. Nel doppio misto la vittoria \u00e8 andata a Doris Hart, in coppia con Vic Seixas.\nSeniors.\nSingolare maschile.\n Tony Trabert ha battuto in finale Vic Seixas 6-3 6-2 6-3\nSingolare femminile.\n Maureen Connolly Brinker ha battuto in finale Doris Hart 6-2, 6-4\nDoppio maschile.\n Rex Hartwig / Mervyn Rose hanno battuto in finale Bill Talbert / Gardnar Mulloy 6-4, 4-6, 6-2, 6-4\nDoppio femminile.\n Shirley Fry / Doris Hart hanno battuto in finale Louise Brough / Margaret Osborne duPont 6-2, 7-9, 9-7\nDoppio misto.\n Doris Hart / Vic Seixas hanno battuto in finale Julia Sampson / Rex Hartwig 6-2, 4-6, 6-4"}
{"id": "2857310", "revid": "287204", "url": "https://it.wikipedia.org/wiki?curid=2857310", "title": "U.S. National Championships 1952", "text": "Gli U.S. National Championships 1952 (conosciuti oggi come US Open) sono stati la 71\u00aa edizione degli U.S. National Championships e quarta prova stagionale dello Slam per il 1952. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Frank Sedgman, che si \u00e8 imposto sullo statunitense Gardnar Mulloy in 3 set col punteggio di 6-1 6-2 6-3. Il singolare femminile \u00e8 stato vinto dalla statunitense Maureen Connolly Brinker, che ha battuto in finale in 2 set la connazionale Doris Hart. Nel doppio maschile si sono imposti Mervyn Rose e Vic Seixas. Nel doppio femminile hanno trionfato Shirley Fry e Doris Hart. Nel doppio misto la vittoria \u00e8 andata a Doris Hart, in coppia con Frank Sedgman.\nSeniors.\nSingolare maschile.\n Frank Sedgman ha battuto in finale Gardnar Mulloy 6-1 6-2 6-3\nSingolare femminile.\n Maureen Connolly Brinker ha battuto in finale Doris Hart 6-3, 7-5\nDoppio maschile.\n Mervyn Rose / Vic Seixas hanno battuto in finale Ken McGregor / Frank Sedgman 3-6, 10-8, 10-8, 6-8, 8-6\nDoppio femminile.\n Shirley Fry / Doris Hart hanno battuto in finale Louise Brough / Maureen Connolly 10-8, 6-4\nDoppio misto.\n Doris Hart / Frank Sedgman hanno battuto in finale Thelma Long / Lew Hoad 6-3, 7-5"}
{"id": "2857318", "revid": "1305772", "url": "https://it.wikipedia.org/wiki?curid=2857318", "title": "Partito Corso Autonomista", "text": "Il Partito Corso Autonomista (in corso Partitu Corsu Autonomistu, in francese \"Parti Corse Autonomiste\") \u00e8 stato un partito politico corso fondato da Petru Rocca nel 1927 sulle ceneri del Partitu Corsu d'Azzione.\nIl partito nacque con l'idea d'indipendenza della Corsica dalla Francia, seguendo i Quattordici Punti del presidente statunitense Thomas Woodrow Wilson, ma dal 1932 sempre pi\u00f9 membri del partito si avvicinarono all'Italia fascista e approvarono la politica espansionista di Mussolini e della Germania nazista.\nIL PCA collabor\u00f2 con il Partito Nazionalista Bretone e il Partito Nazionale Fascista italiano. \nNel 1935 il partito contava di 9 sezioni in Corsica e 7 in Francia.\nNel 1936 fu favorevole all'occupazione dell'Etiopia da parte dell'Italia. Nel 1936 Mussolini proclam\u00f2 la Corsica parte integrante dell'Italia e il PCA diede il suo supporto alla causa. Nel 1939 il partito venne sciolto dal prefetto di Bastia."}
{"id": "2857321", "revid": "287204", "url": "https://it.wikipedia.org/wiki?curid=2857321", "title": "U.S. National Championships 1951", "text": "Gli U.S. National Championships 1951 (conosciuti oggi come US Open) sono stati la 70\u00aa edizione degli U.S. National Championships e quarta prova stagionale dello Slam per il 1951. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Frank Sedgman, che si \u00e8 imposto sullo statunitense Vic Seixas in 3 set col punteggio di 6-4 6-1 6-1. Il singolare femminile \u00e8 stato vinto dalla statunitense Maureen Connolly Brinker, che ha battuto in finale in 3 set la connazionale Shirley Fry Irvin. Nel doppio maschile si sono imposti Ken McGregor e Frank Sedgman. Nel doppio femminile hanno trionfato Shirley Fry e Doris Hart. Nel doppio misto la vittoria \u00e8 andata a Doris Hart, in coppia con Frank Sedgman.\nSeniors.\nSingolare maschile.\n Frank Sedgman ha battuto in finale Vic Seixas 6-4 6-1 6-1\nSingolare femminile.\n Maureen Connolly Brinker ha battuto in finale Shirley Fry Irvin 6-3, 1-6, 6-4\nDoppio maschile.\n Ken McGregor / Frank Sedgman hanno battuto in finale Don Candy / Mervyn Rose 10-8, 6-4, 4-6, 7-5\nDoppio femminile.\n Shirley Fry / Doris Hart hanno battuto in finale Nancy Chafee / Patricia Todd 6-4, 6-2\nDoppio misto.\n Doris Hart / Frank Sedgman hanno battuto in finale Shirley Fry / Mervyn Rose 6-3, 6-2"}
{"id": "2857327", "revid": "30753254", "url": "https://it.wikipedia.org/wiki?curid=2857327", "title": "Assicuratrice Italiana", "text": ""}
{"id": "2857332", "revid": "30753268", "url": "https://it.wikipedia.org/wiki?curid=2857332", "title": "Palma californiana", "text": ""}
{"id": "2857334", "revid": "30753274", "url": "https://it.wikipedia.org/wiki?curid=2857334", "title": "Palma messicana", "text": ""}
{"id": "2857339", "revid": "488739", "url": "https://it.wikipedia.org/wiki?curid=2857339", "title": "Polyethylene Glycol Cetyl Ether", "text": ""}
{"id": "2857340", "revid": "488739", "url": "https://it.wikipedia.org/wiki?curid=2857340", "title": "Brij-58", "text": ""}
{"id": "2857341", "revid": "488739", "url": "https://it.wikipedia.org/wiki?curid=2857341", "title": "Brij 58", "text": ""}
{"id": "2857343", "revid": "488739", "url": "https://it.wikipedia.org/wiki?curid=2857343", "title": "Brij 56", "text": ""}
{"id": "2857344", "revid": "488739", "url": "https://it.wikipedia.org/wiki?curid=2857344", "title": "Brij 52", "text": ""}
{"id": "2857352", "revid": "287204", "url": "https://it.wikipedia.org/wiki?curid=2857352", "title": "U.S. National Championships 1950", "text": "Gli U.S. National Championships 1950 (conosciuti oggi come US Open) sono stati la 69\u00aa edizione degli U.S. National Championships e quarta prova stagionale dello Slam per il 1950. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Art Larsen, che si \u00e8 imposto sul connazionale Herb Flam in 5 set col punteggio di 6-3 4-6 5-7 6-4 6-3. Il singolare femminile \u00e8 stato vinto dalla statunitense Margaret Osborne duPont, che ha battuto in finale in 2 set la connazionale Doris Hart. Nel doppio maschile si sono imposti John Bromwich e Frank Sedgman. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Margaret Osborne duPont, in coppia con Ken McGregor.\nSeniors.\nSingolare maschile.\n Art Larsen ha battuto in finale Herb Flam 6-3 4-6 5-7 6-4 6-3\nSingolare femminile.\n Margaret Osborne duPont ha battuto in finale Doris Hart 6-4, 6-3\nDoppio maschile.\n John Bromwich / Frank Sedgman hanno battuto in finale Bill Talbert / Gardnar Mulloy 7-5, 8-6, 3-6, 6-1\nDoppio femminile.\n Louise Brough / Margaret Osborne hanno battuto in finale Shirley Fry / Doris Hart 6-2, 6-3\nDoppio misto.\n Margaret Osborne duPont / Ken McGregor hanno battuto in finale Doris Hart / Frank Sedgman 6-4, 3-6, 6-3"}
{"id": "2857356", "revid": "1305772", "url": "https://it.wikipedia.org/wiki?curid=2857356", "title": "Being There", "text": ""}
{"id": "2857360", "revid": "124125598", "url": "https://it.wikipedia.org/wiki?curid=2857360", "title": "Stoj\u010do Mladenov", "text": "Carriera.\nClub.\nHa giocato con Beroe, CSKA Sofia, Belenenses e Vit\u00f3ria.\nNazionale.\nHa rappresentato la Nazionale bulgara, con la quale ha preso parte ai mondiali del 1986.\nAllenatore.\nDal 2009 al 2011 \u00e8 stato allenatore dell'ENPPI Club, squadra egiziana."}
{"id": "2857366", "revid": "287204", "url": "https://it.wikipedia.org/wiki?curid=2857366", "title": "U.S. National Championships 1949", "text": "Gli U.S. National Championships 1949 (conosciuti oggi come US Open) sono stati la 68\u00aa edizione degli U.S. National Championships e quarta prova stagionale dello Slam per il 1949. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Pancho Gonzales, che si \u00e8 imposto sul connazionale Ted Schroeder in 5 set col punteggio di 16-18 2-6 6-1 6-2 6-4.\nIl singolare femminile \u00e8 stato vinto dalla statunitense Margaret Osborne duPont, che ha battuto in finale in 2 set la connazionale Doris Hart. Nel doppio maschile si sono imposti John Bromwich e Bill Sidwell. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Louise Brough, in coppia con Eric Sturgess.\nSeniors.\nSingolare maschile.\n Pancho Gonzales ha battuto in finale Ted Schroeder 16-18 2-6 6-1 6-2 6-4\nSingolare femminile.\n Margaret Osborne duPont ha battuto in finale Doris Hart 6-3, 6-1\nDoppio maschile.\n John Bromwich / Bill Sidwell hanno battuto in finale Frank Sedgman / George Worthington 6-4, 6-0, 6-1\nDoppio femminile.\n Louise Brough / Margaret Osborne hanno battuto in finale Shirley Fry / Doris Hart 6-4, 10-8\nDoppio misto.\n Louise Brough / Eric Sturgess hanno battuto in finale Margaret Osborne duPont / Bill Talbert 4-6, 6-3, 7-5"}
{"id": "2857376", "revid": "287204", "url": "https://it.wikipedia.org/wiki?curid=2857376", "title": "U.S. National Championships 1948", "text": "Gli U.S. National Championships 1948 (conosciuti oggi come US Open) sono stati la 67\u00aa edizione degli U.S. National Championships e quarta prova stagionale dello Slam per il 1948. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Pancho Gonzales, che si \u00e8 imposto sul connazionale Eric W. Sturgess in 3 set col punteggio di 6-2 6-3 14-12. Il singolare femminile \u00e8 stato vinto dalla statunitense Margaret Osborne duPont, che ha battuto in finale in 2 set la connazionale Louise Brough Clapp. Nel doppio maschile si sono imposti Gardnar Mulloy e Bill Talbert. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Louise Brough, in coppia con Tom Brown.\nSeniors.\nSingolare maschile.\n Pancho Gonzales ha battuto in finale Eric W. Sturgess 6-2 6-3 14-12\nSingolare femminile.\n Margaret Osborne duPont ha battuto in finale Louise Brough Clapp 4-6, 6-4, 15-13\nDoppio maschile.\n Gardnar Mulloy / Bill Talbert hanno battuto in finale Frank Parker / Ted Schroeder 1-6, 9-7, 6-3, 3-6, 9-7\nDoppio femminile.\n Louise Brough / Margaret Osborne hanno battuto in finale Patricia Todd / Doris Hart 6-4, 8-10, 6-1\nDoppio misto.\n Louise Brough / Tom Brown hanno battuto in finale Margaret Osborne duPont / Bill Talbert 6-4, 6-4"}
{"id": "2857388", "revid": "3115", "url": "https://it.wikipedia.org/wiki?curid=2857388", "title": "A Muvra", "text": "A Muvra (\"Il muflone\") era una rivista fondata da Petru Rocca e pubblicata in Corsica dal 1920 al 1939, quando fu chiuso dalle autorit\u00e0 francesi.\nStoria editoriale.\nPensiero politico.\nIl periodico, che aveva articoli in corso e in italiano, era stato fondato a Parigi il 15 maggio 1920 dai soldati c\u00f2rsi dell'Esercito francese. Poco dopo la fondazione sede fu spostata in Cours Grandval, 38 ad Ajaccio.\nDal 1921 al 1923 il periodico fu finanziato dal politico e industriale di Ajaccio Fran\u00e7ois Coty. Dalle iniziali richieste di autonomismo si spost\u00f2 sull'indipendentismo ed infine sull'irredentismo e in favore dell'annessione della Corsica all'Italia.\nTra le richieste del periodico:\nFilosofia politica.\nIl periodico divenne organo del Partitu Corsu d'Azzione dal 1922 al 1927 e del Partitu Corsu Autonomistu dal 1927 al 1939, diventando la \"voce\" dei Corsi italiani.\n\"A Muvra\", nella sua veste di periodico di propaganda utilizz\u00f2 la caricatura come arma politica: nell'arco di diciannove anni la rivista pubblic\u00f2 circa 500 caricature, contrassegnate da sole ventuno firme differenti, corrispondenti a cinque disegnatori diversi. Tra di essi Matteo Rocca, fratello di Petru, fu l'autore di pi\u00f9 di 300 vignette.\nNel 1925 la tipografia del periodico pubblica la traduzione in c\u00f2rso del Don Chisciotte della Mancia\"[...].\nNel 1939 il periodico venne chiuso dalle autorit\u00e0 francesi e nel 1945 l'ex direttore Petru Rocca venne condannato a 15 anni di carcere, con l'accusa di collaborazionismo con l'Italia fascista.\nDiffusione.\nLa maggior parte delle copie era venduta tra Marsiglia e Parigi."}
{"id": "2857390", "revid": "287204", "url": "https://it.wikipedia.org/wiki?curid=2857390", "title": "U.S. National Championships 1947", "text": "Gli U.S. National Championships 1947 (conosciuti oggi come US Open) sono stati la 66\u00aa edizione degli U.S. National Championships e quarta prova stagionale dello Slam per il 1947. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Jack Kramer, che si \u00e8 imposto sul connazionale Frank Parker in 5 set col punteggio di 4-6 2-6 6-1 6-0 6-3. Il singolare femminile \u00e8 stato vinto dalla statunitense Louise Brough, che ha battuto in finale in 3 set la connazionale Margaret Osborne duPont. Nel doppio maschile si sono imposti Jack Kramer e Ted Schroeder. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Louise Brough, in coppia con John Bromwich.\nSeniors.\nSingolare maschile.\n Jack Kramer ha battuto in finale Frank Parker 4-6 2-6 6-1 6-0 6-3\nSingolare femminile.\n Louise Brough ha battuto in finale Margaret Osborne duPont 8-6, 4-6, 6-1\nDoppio maschile.\n Jack Kramer / Ted Schroeder hanno battuto in finale Bill Talbert / Bill Sidwell 6-4, 7-5, 6-3\nDoppio femminile.\n Louise Brough / Margaret Osborne hanno battuto in finale Patricia Todd / Doris Hart 5-7, 6-3, 7-5\nDoppio misto.\n Louise Brough / John Bromwich hanno battuto in finale Gussie Moran / Pancho Segura 6-3, 6-1"}
{"id": "2857391", "revid": "438678", "url": "https://it.wikipedia.org/wiki?curid=2857391", "title": "Ratoldo di Lotaringia", "text": "Egli era il pi\u00f9 giovane dei figli illegittimi di Arnolfo di Carinzia da una sua concubina. L'identit\u00e0 della madre non \u00e8 conosciuta con precisione: sua madre potrebbe essere stata la stessa di Sventibaldo, ma d'altronde essa avrebbe potuto essere una longobarda, che spiegherebbe l'educazione di Ratoldo tra il popolo italiano, oppure ancora una slava, basandosi sul nome che venne assegnato al bambino. Arnolfo riconobbe i figli Sventibaldo e Ratoldo come suoi successori.\nDopo che Arnolfo venne incoronato re d'Italia a Pavia nell'896, egli lasci\u00f2 Ratoldo come vicer\u00e9 nominale a Milano e attravers\u00f2 le Alpi per recarsi in Germania. Immediatamente in seguito Lamberto II di Spoleto, un contendente di Arnolfo per la corona d'Italia, prese il controllo della nazione e costrinse Ratoldo a fuggire."}
{"id": "2857397", "revid": "287204", "url": "https://it.wikipedia.org/wiki?curid=2857397", "title": "Gary Kubiak", "text": "Carriera da giocatore.\nDenver Broncos.\nKubiak venne sselezionato come 197 scelta al Draft NFL 1983 dai Denver Broncos. Debutt\u00f2 nella NFL il 6 novembre 1983 contro i Seattle Seahawks. Con i Broncos in 9 stagioni e 119 partite totali, di cui 5 come titolare..\nCarriera da allenatore.\nNel 1994, Kubiak inizi\u00f2 la sua carriera da allenatore con i San Francisco 49ers nel ruolo di allenatore dei quarterback. L'anno seguente pass\u00f2 ai Denver Broncos e assunse il ruolo di coordinatore dell'attacco, mantenendolo fino alla stagione 2005.\nNel 2006, Kubiak divenne il secondo capo-allenatore della storia degli Houston Texans. Nella sua prima stagione termin\u00f2 con 6 vittorie e 10 sconfitte. Nel 2009 ottenne il suo primo record positivo stagionale con 9 vittorie e 7 sconfitte. Nel 2011 vinse per la prima volta la Division South della AFC con il record di 10 vittorie e 6 sconfitte mentre nei playoff venne eliminato al Divisional Round dai Baltimore Ravens. L'anno seguente vinse nuovamente la division con 12 vittorie e 4 sconfitte, venendo eliminato al Divisional Round dai New England Patriots.\nIl 3 novembre 2013 durante l'intervallo della partita contro gli Indianapolis Colts sub\u00ec un parziale infarto che lo costrinse a rimanere fuori per una settimana. Il 6 dicembre, dopo una serie di undici sconfitte consecutive, Kubiak fu licenziato dai Texans, terminando con un record di 61 vittorie e 64 sconfitte con la franchigia.\nIl 27 gennaio 2014 Kubiak fu assunto come coordinatore offensivo dei Baltimore Ravens, ma gi\u00e0 l'anno successivo, il 19 gennaio 2015, divenne il nuovo capo-allenatore dei Denver Broncos, con cui alla fine della stagione vinse il Super Bowl 50, imponendosi 24-10 sui Carolina Panthers. L'anno successivo i Broncos non raggiunsero i playoff e a fine stagione Kubiak annunci\u00f2 il proprio ritiro.\nNel gennaio 2020 Kubiak annunci\u00f2 il suo ritorno in panchina come coordinatore offensivo dei Minnesota Vikings allenati da Mike Zimmer."}
{"id": "2857410", "revid": "287204", "url": "https://it.wikipedia.org/wiki?curid=2857410", "title": "U.S. National Championships 1946", "text": "Gli U.S. National Championships 1946 (conosciuti oggi come US Open) sono stati la 65\u00aa edizione degli U.S. National Championships e quarta prova stagionale dello Slam per il 1946. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Jack Kramer, che si \u00e8 imposto sul connazionale Tom Brown Jr. in 3 set col punteggio di 9-7 6-3 6-0. Il singolare femminile \u00e8 stato vinto dalla statunitense Pauline Betz Addie, che ha battuto in finale in 2 set la connazionale Patricia Canning Todd. Nel doppio maschile si sono imposti Gardnar Mulloy e Bill Talbert. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Margaret Osborne, in coppia con Bill Talbert.\nSeniors.\nSingolare maschile.\n Jack Kramer ha battuto in finale Tom Brown Jr. 9-7 6-3 6-0\nSingolare femminile.\n Pauline Betz Addie ha battuto in finale Patricia Canning Todd 11-9, 6-3\nDoppio maschile.\n Gardnar Mulloy / Bill Talbert hanno battuto in finale Don McNeill / Frank Guernsey 3-6, 6-4, 2-6, 6-3, 20-18\nDoppio femminile.\n Louise Brough / Margaret Osborne hanno battuto in finale Patricia Todd / Mary Arnold Prentiss 6-1, 6-3\nDoppio misto.\n Margaret Osborne / Bill Talbert hanno battuto in finale Louise Brough / Robert Krimbell 6-3, 6-4"}
{"id": "2857415", "revid": "599013", "url": "https://it.wikipedia.org/wiki?curid=2857415", "title": "S\u00e9bastien Charpentier", "text": "Carriera.\nHa iniziato la carriera motociclistica nei campionati di velocit\u00e0 nazionali, vincendo nel 1996 la Coppa francese Honda CB 500. Lo stesso anno avviene il debutto in campo internazionale grazie alla partecipazione a una prova del mondiale Endurance. Parteciper\u00e0 saltuariamente ad alcune gare di questa disciplina anche nelle successive due stagioni. Chiude inoltre all'ottavo posto la tappa francese del campionato Europeo Velocit\u00e0 della categoria Superbike.\n Nel 1997 prende parte al campionato europeo Supersport, prima di passare al mondiale nel 1998 con il team Honda Reflex. Proprio nel '98 coglie la sua prima vittoria iridata sulla pista tedesca del N\u00fcrburgring.\nNelle stagioni 1999 e 2000 passa al team Elf France, sempre su Honda CBR 600F, ma si tratta di stagioni difficili (la prima verr\u00e0 chiusa al 19\u00ba posto, la seconda non ottiene nessun punto iridato). Nel '99 corre anche nel campionato spagnolo della categoria Supersport, finendo 16\u00ba nella classifica generale. Unica soddisfazione la vittoria della 24 ore di Le Mans valida per il mondiale Endurance del 2000 in squadra con William Costes e S\u00e9bastien Gimbert su una VTR 1000: sar\u00e0 decimo a fine stagione avendo partecipato solo alle prove di casa (Le Mans e il Bol d'Or).\nIl 2001 vede il francese lontano dal mondiale, infatti passa la stagione nel campionato spagnolo Supersport chiudendo 25\u00ba nella graduatoria piloti. Vince per\u00f2 nuovamente la 24 ore di Le Mans in squadra con i connazionali S\u00e9bastien Gimbert e Fabien Foret su Honda. La stagione seguente \u00e8 di nuovo impegnato nel mondiale delle derivate di serie: finisce in ventottesima posizione. Ma le stagioni deludenti sono ormai al termine e gli anni seguenti sono un crescendo: 7\u00ba nel 2003 e 4\u00ba nel 2004 con il team Klaffi Honda.\nIl 2005 \u00e8 l'anno della consacrazione, corre per il team Winston Ten Kate Honda con compagno di squadra il giapponese Katsuaki Fujiwara, con il quale il francese coglie 6 vittorie e il titolo mondiale. Nel 2006 \u00e8 di nuovo iridato nonostante una stagione sfortunata, si frattura il bacino durante una sessione di prove a Brno ed \u00e8 costretto a saltare la successiva gara di Misano. Non riesce a concludere nemmeno la gara seguente e perde il primato in classifica generale a vantaggio di Kevin Curtain su Yamaha R6. Nell'ultima prova, in Francia, i due si giocano il titolo, ma l'australiano (che sembra in difficolt\u00e0 sin dalle qualifiche) cade al 7\u00ba giro lasciando via libera a Charpentier che diventa campione del mondo per la seconda volta.\nL'anno seguente \u00e8 di nuovo pilota del team Ten Kate con compagno di squadra Kenan Sofuo\u011flu, ma una nuova frattura del bacino lo costringe a una stagione opaca, ed a lasciare il titolo proprio al turco. A fine stagione la decisione del ritiro dalle competizioni mondiali come pilota professionista, restando nel team Ten Kate Racing come consulente tecnico. Nel 2009 torna a fare il pilota nel mondiale Endurance, e corre di nuovo la 24 ore di Le Mans con una Honda insieme a Matthieu Lagrive e Steve Plater finendo al 2\u00ba posto.\nNel 2010 ritorna al mondiale Supersport con una Triumph Daytona 675 del team ParkinGO Triumph BE1. Ma si tratta solo di una fugace apparizione, dopo il primo gran premio in Australia rescinde il contratto, preferendo l'offerta della BMW per disputare il mondiale Endurance. Il francese, in realt\u00e0, non debutter\u00e0 mai con la quattro cilindri di Monaco: a Le Mans gli verr\u00e0 preferito il connazionale Bertrand Stey e il team (ufficiale Michelin) si scioglier\u00e0 subito dopo la prima gara."}
{"id": "2857419", "revid": "248115", "url": "https://it.wikipedia.org/wiki?curid=2857419", "title": "Sclere", "text": ""}
{"id": "2857421", "revid": "1372005", "url": "https://it.wikipedia.org/wiki?curid=2857421", "title": "Godfrid di Frisia", "text": "Biografia.\nProbabilmente egli arriv\u00f2 sul continente con la Grande armata danese e divenne un vassallo dell'imperatore Carlo il Grosso, ottenendo il controllo di gran parte della Frisia tra l'882 e l'885, sostituendo Rorik di Dorestad.\nNell'880 Godfrid saccheggi\u00f2 le Fiandre utilizzando Gand come propria base; nell'882 invase anche la Lotaringia e le citt\u00e0 di Maastricht, Liegi, Stavelot, Pr\u00fcm, Colonia e Coblenza vennero devastate. Dopo che l'accampamento di Asselt venne conquistato dai Franchi, Godfrid dovette giungere ad un accordo e in base a questo gli venne garantito il Kennemerland, che era stata in precedenza governata da Rorik di Dorestad, vassallo di Carlo, in base a quanto descritto negli \"Annales Fuldenses\". Godfrid giur\u00f2 a Carlo che non avrebbe mai pi\u00f9 portato la distruzione nel suo regno e accett\u00f2 la conversione al Cristianesimo e venne battezzato in una cerimonia in cui l'Imperatore gli fece da padrino. In cambio Carlo lo nomin\u00f2 \"dux\" in Frisia e gli diede in moglie Gisella, figlia di Lotario II. Nonostante il giuramento, Godfrid non intervenne per contrastare un'incursione danese che saccheggi\u00f2 buona parte dei Paesi Bassi.\nNell'885 egli venne convocato a Lobith per un incontro, dopo essere stato accusato di complicit\u00e0 con Ugo, duca della contea d'Alsazia, in un'insurrezione; a tradimento, egli venne ucciso da un gruppo di nobili sassoni e frisoni, con la connivenza di Enrico di Franconia. Dopo l'assassinio, il locale conte Gerolfo assunse cos\u00ec il controllo della linea costiera della Frisia Occidentale."}
{"id": "2857422", "revid": "767487", "url": "https://it.wikipedia.org/wiki?curid=2857422", "title": "Friedrich Julius Richelot", "text": "Allievo di Carl Gustav Jacob Jacobi si laure\u00f2 nel 1831 alla Facolt\u00e0 di filosofia dell'Universit\u00e0 di K\u00f6nigsberg, con un tesi sulla divisione del cerchio in 257 parti uguali.\nBiografia.\nRichelot pubblic\u00f2 numerose opere in tedesco, francese e latino. Fra queste la prima guida conosciuta sulla costruzione euclidea di un 257-gono con riga e compasso."}
{"id": "2857424", "revid": "287204", "url": "https://it.wikipedia.org/wiki?curid=2857424", "title": "U.S. National Championships 1945", "text": "Gli U.S. National Championships 1945 (conosciuti oggi come US Open) sono stati la 64\u00aa edizione degli U.S. National Championships e quarta prova stagionale dello Slam per il 1945. Tutti i tornei si sono disputati al West Side Tennis Club nel quartiere di Forest Hills di New York negli Stati Uniti.\nIl singolare maschile \u00e8 stato vinto dallo statunitense Frank Parker, che si \u00e8 imposto sul connazionale William Talbert in 3 set col punteggio di 14-12 6-1 6-2. Il singolare femminile \u00e8 stato vinto dalla statunitense Sarah Palfrey Cooke, che ha battuto in finale in 3 set la connazionale Pauline Betz Addie. Nel doppio maschile si sono imposti Gardnar Mulloy e Bill Talbert. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Margaret Osborne, in coppia con Bill Talbert.\nSeniors.\nSingolare maschile.\n Frank Parker ha battuto in finale William Talbert 14-12 6-1 6-2\nSingolare femminile.\n Sarah Palfrey Cooke ha battuto in finale Pauline Betz Addie 3-6, 8-6, 6-4\nDoppio maschile.\n Gardnar Mulloy / Bill Talbert ha battuto in finale Bob Falkenburg / Jack Tuero 12-10, 8-10, 12-10, 6-2\nDoppio femminile.\n Louise Brough / Margaret Osborne hanno battuto in finale Pauline Betz / Doris Hart 6-3, 6-3\nDoppio misto.\n Margaret Osborne / Bill Talbert hanno battuto in finale Doris Hart / Bob Falkenberg 6-4, 6-4"}
{"id": "2857426", "revid": "125999075", "url": "https://it.wikipedia.org/wiki?curid=2857426", "title": "Anna Oxa", "text": "Nella sua carriera da interprete ha pubblicato molti album, collaborando con artisti come Fausto Leali, Ivano Fossati, Lucio Dalla, Amedeo Minghi, Rino Gaetano, Giorgio Gaber, Mario Lavezzi e Roberto Vecchioni. Ha avuto modo di reinterpretare brani anche di Claudio Baglioni, Francesco De Gregori, Fabio Concato e Lucio Battisti, oltre a cover di Patti Smith e John Lennon.\nHa partecipato per quattordici volte al Festival di Sanremo, risultandone vincitrice in due occasioni: la prima nel 1989 con \"Ti lascer\u00f2\", in duetto con Fausto Leali e la seconda nel 1999, da solista con \"Senza piet\u00e0\". \nHa sfiorato la vittoria anche nelle edizioni 1978 (\"Un'emozione da poco\", seconda dietro i Matia Bazar, prima nella categoria \"Solisti\") e 1997 (\"Storie\", seconda dietro ai Jalisse).\nParallelamente alla carriera discografica, ha avuto anche saltuarie esperienze come conduttrice televisiva, presentando i variet\u00e0 RAI del sabato sera \"Fantastico 9\" con Enrico Montesano e \"Fantastico 10\" con Massimo Ranieri, il Festival di Sanremo 1994 con Pippo Baudo e Cannelle, e altre trasmissioni.\nBiografia.\nGiovent\u00f9.\nNata a Bari il 28 aprile del 1961 da padre albanese originario di Kruja, e da madre italiana, ha trascorso l'infanzia e l'adolescenza nel quartiere barese di San Pasquale. Si \u00e8 diplomata al \"Liceo artistico Giuseppe De Nittis\" di Bari.\nHa iniziato a esibirsi, gi\u00e0 da bambina, nei pianobar della sua citt\u00e0, con l'accompagnamento al pianoforte del maestro barese Sabino Sciannelli, mentre a 15 anni ha inciso il suo primo 45 giri, per una piccola etichetta barese, contenente il brano \"Fiorellin del prato\", scritto da Mario Panzeri trentasei anni prima.\nAnni settanta.\nIl 26 gennaio 1978 ha debuttato, sponsorizzata da Ivano Fossati, al Festival di Sanremo, cantando \"Un'emozione da poco\", brano scritto per lei dall'artista genovese insieme al bassista Guido Guglielminetti: si presenta vestita da punk, con un \"look androgino \"creato per lei da Ivan Cattaneo. Si \u00e8 classificata seconda, dopo aver conquistato il primo posto della categoria \u00abInterpreti\u00bb.\nLo stesso anno pubblica l'album d'esordio, \"Oxanna\", e il singolo \"Un'emozione da poco\", uno dei brani pi\u00f9 noti del suo repertorio insieme con altre canzoni come \"\u00c8 tutto un attimo\", \"Donna con te\", \"Quando nasce un amore\", \"Senza di me\", \"Storie\", \"Senza piet\u00e0\", \"Tutti i brividi del mondo\" e \"Ti lascer\u00f2\".\nIl 45 giri con lato A \"Un'emozione da poco\" e con lato B \"Questa \u00e8 vita\" (cover di \"Livin' Thing\" degli Electric Light Orchestra), tratto dall'album \"Oxanna\", ha raggiunto subito la vetta della classifica italiana e raggiunto la quattordicesima posizione della classifica di fine anno nel 1978. Dato il successo, ne sono state prodotte delle versioni per il mercato estero (tra cui quello spagnolo e tedesco).\nQuell'estate ha partecipato al \"Festivalbar\", con \"Fatelo con me\" (anche questa scritta da Ivano Fossati), di cui esistono una versione integrale pi\u00f9 lunga, poi inclusa nel suo primo 33 giri, e una versione sfumata pi\u00f9 breve, spesso inserita nelle compilation per motivi di spazio. Questo singolo, il 45 giri \"Fatelo con me / Pelle di serpente\", ha ottenuto un discreto successo ed \u00e8 stato estratto, come il precedente, da \"Oxanna\", il primo album dell'artista.\nIn questo periodo ha iniziato a collaborare con Lucio Dalla e l'amico Rino Gaetano (due duetti con quest'ultimo sono stati pubblicati nel 2008, in un cofanetto dedicato al cantautore scomparso). In seguito \u00e8 uscito il singolo \"Il pagliaccio azzurro\" (cover in italiano di \"Till It Shines\" di Bob Seger), che ha lanciato il secondo album dell'artista, semplicemente intitolato \"Anna Oxa\", uscito nel 1979 per la RCA Italiana.\nAnche questo secondo album \u00e8 stato apprezzato dal pubblico, in particolare per il 45 giri \"Il pagliaccio azzurro / La sonnambula\", che ha raggiunto la ventunesima posizione della classifica italiana. All'interno dell'Lp \u00e8 presente anche una cover in lingua italiana di \"Because the Night\" di Patti Smith. L'album \u00e8 stato promosso con la partecipazione della Oxa come protagonista del film musicale \"Maschio, femmina, fiore, frutto\", diretto da Ruggero Miti e uscito nel 1979. All'interno del film, ristampato in formato DVD nel 2008, la cantante si esibisce in tutti i pezzi del disco.\nAnni ottanta.\nNel 1980 ha lanciato il singolo \"Controllo totale\", cover di \"Total Control\", canzone portata al successo internazionale da The Motels, contenuto nel Q-Disc omonimo, \"Controllo totale\" e nel 45 giri estratto, assieme a \"Metropolitana\". Dopo il suo terzo album, l'artista ha lanciato nel 1981 un ultimo 45 giri firmato dalla RCA Italiana, \"Toledo - Proprio tu\", scritto per lei da Amedeo Minghi e Marco Luberti; quest'ultimo per\u00f2 si rivela un flop \nInfatti la cantante firmer\u00e0 lo stesso anno un contratto con l'etichetta discografica CBS. Una curiosit\u00e0 su questo ultimo singolo RCA della cantante: , pertanto la versione di \"Toledo\" che \u00e8 inclusa nelle compilation e nelle raccolte della Sony Music non \u00e8 altro che un provino, nel 45 giri originale il testo \u00e8 diverso in alcuni punti, il take della cantante e l'arrangiamento \u00e8 differente, il \"tempo\" \u00e8 inferiore a quello del provino tant'\u00e8 che la durata del brano originale \u00e8 di 04:02 contro i 03:43 del provino. Nel 1982 \u00e8 tornata per la seconda volta al Festival di Sanremo, completamente trasformata, con capelli biondi e un'immagine che gi\u00e0 strizza l'occhio al \"look\" sexy che da allora la caratterizzer\u00e0 per quasi un ventennio.\nAl Festival ha presentato \"Io no\", scritta da Mario Lavezzi e Oscar Avogadro, contenuta in un 45 giri assieme a \"Cammina\" e del quale \u00e8 stato realizzato un video musicale. Il brano non ha convinto pienamente la CBS a permetterle di pubblicare un intero album. Nello stesso anno ha inciso un secondo 45 giri con la stessa casa discografica, \"Fammi ridere un po' / Ed Anna pens\u00f2\", con il quale ha iniziato a convincere il pubblico nel suo nuovo modo di fare musica, lasciando quasi definitivamente la chiave rock.\nNel 1983, nonostante la bocciatura delle giurie selezionatrici le abbia precluso una nuova partecipazione al Festival con il brano \"Navigando\", \u00e8 uscito l'album \"Per sognare, per cantare, per ballare\", che ha preso il titolo dal testo del brano di apertura, \"Hi-Fi\", contenuto nel primo 45 giri estratto, assieme a \"Senza di me\" che si riveler\u00e0 un grandissimo successo, diventando la canzone pi\u00f9 venduta dell'estate 1983,e una delle pi\u00f9 famose della Oxa. \"Senza di me\", cover del brano \"What About Me\" dei Moving Pictures, \u00e8 inoltre stata scelta come colonna sonora del film di Natale del 1983 di Carlo Vanzina.\nNel 1984, sempre prodotta da Lavezzi, ha pubblicato l'album \"La mia corsa\" e ha partecipato al Festival di Sanremo, per la terza volta, interpretando \"Non scendo\". Dall'album sono stati estratti due 45 giri di grande successo: il primo, \"Non scendo / Primo amore come stai\", lanciato con la partecipazione al Festival, mentre un secondo \u00e8 stato, \"Eclissi totale / Tornerai: \"con il primo pezzo ha contribuito a far vincere, insieme ad altri colleghi di scuderia, la manifestazione \"Azzurro 1984.\" Nel 1985 \u00e8 stata la volta della collaborazione con Roberto Vecchioni, con la presentazione di \"A lei\" a Sanremo (a cui prende parte per la quarta volta, la seconda consecutivamente) e l'uscita, subito dopo, dell'album \"Oxa\".\nDalla collaborazione con Vecchioni sono nati alcuni dei suoi pi\u00f9 rappresentativi successi, come \"Parlami\" (anch'essa dal nuovo album), che l'ha portata ai vertici della manifestazione \"Azzurro\" ed \u00e8 contenuta in un 45 giri estratto dall'album assieme a \"Piccola piccola fantasia\", non inclusa nel disco. Mentre il long playing contiene anche \"Capelli d'argento\", il primo dei due brani dedicati al padre nel corso della sua carriera, entrambi i singoli estratti, \"A lei\" e \"Parlami\", presentano il medesimo lato B inedito, \"Piccola piccola fantasia\", caratterizzato da un testo piuttosto ardito, considerato inadatto a far parte del 33 giri.\nSono stati realizzati due videoclip per altri due pezzi tratti da questo disco: \"Digli\" e \"Colori\". Nel 1986 ha partecipato per la quinta volta (la terza consecutiva) al Festival di Sanremo, con \"\u00c8 tutto un attimo\", diventato uno dei suoi pi\u00f9 grandi successi, tratta dall'album omonimo. Ha interpretato il brano dal vivo, in virt\u00f9 del nuovo regolamento, lasciando il segno sia con la \"performance\" strettamente vocale e provocando scandalo a causa dell'ombelico in mostra.\nDurante l'estate partecipa al \"Festivalbar\" con \"L'ultima citt\u00e0\" (sempre dall'album \"\u00c8 tutto un attimo\").\nL'LP contiene anche \"Aspettando Qazim\", il secondo dei due brani dedicati al padre, e si chiude con \"Anna Goodbye\" (uno dei quattro brani inediti che contengono il suo nome nel titolo - ma incider\u00e0 anche una cover di \"Anna verr\u00e0\" di Pino Daniele, negli anni 1990). Dall'album \u00e8 stato estratto un 45 giri con i pezzi \"\u00c8 tutto un attimo / Tenera immagine\". A distanza di anni \"\u00c8 tutto un attimo\" \u00e8 uno degli album pi\u00f9 apprezzati della Oxa; ne sono state fatte parecchie ristampe e si trova facilmente nei negozi di dischi. Nel 1988, ancora a Sanremo (a cui prende parte per la sesta volta), ha presentato \"Quando nasce un amore\", inserito nell'album \"Pensami per te\", uno dei suoi lavori fondamentali, segnato da un cambio di produzione (a Lavezzi subentrano infatti Piero Cassano e Adelio Cogliati), il primo lavoro a uscire anche in CD.\nIl disco contiene pezzi importanti e di grande successo come \"Oltre la montagna\" e \"Pensami per te\". In quello stesso anno ha debuttato alla conduzione televisiva nello show televisivo del sabato sera \"Fantastico\", affiancata da Enrico Montesano. Alla fine del 1988 \u00e8 uscita la prima edizione della raccolta di successi intitolata \"Fantastica Oxa\", che comprende, oltre a \"Navigando\" e \"Le tue ali\" (uno dei brani di punta dell'album \"La mia corsa\") tutti i singoli del periodo CBS (eccetto \"Fammi ridere un po' \", che comparir\u00e0 per la prima volta in una sua raccolta, nonch\u00e9 in versione CD soltanto nel 2007, nella raccolta della Sony BMG (facente parte di una collana dedicata ad artisti della stessa scuderia) intitolata \"Le pi\u00f9 belle di...\", insieme al suo lato B inedito, \"Ed Anna pens\u00f2\", cronologicamente il primo brano della Oxa ad avere il suo nome di battesimo nel titolo), il medley aggiornato di \"Un'emozione da poco/Pagliaccio azzurro\" (unico retaggio del periodo RCA), la chicca (originariamente tratta da un album del cantautore Giangilberto Monti pubblicato nel 1982 e intitolato \"Guardie e Ladri\") \"Gino, le parole\" e l'interpretazione di \"Caruso\" di Lucio Dalla, che per la prima volta la vede cimentarsi con l'impegnativo repertorio dei cantautori, che poi celebrer\u00e0, qualche anno pi\u00f9 tardi, con due interi album.\nSanremo 89: la vittoria con Fausto Leali.\nLa raccolta ottiene ottimo successo, tanto da comparire nella classifica degli album pi\u00f9 venduti dell'anno. Nel 1989, alla sua settima partecipazione, ha vinto il Festival di Sanremo in coppia con Fausto Leali, con il brano \"Ti lascer\u00f2\". I due rappresenteranno anche l'Italia all'Eurovision Song Contest, con un altro duetto, \"Avrei voluto\", classificandosi al nono posto. Le collaborazioni di Anna Oxa e Fausto Leali sono state inserite in due 45 giri ognuno riportante la versione strumentale e quella cantata. Poco dopo \u00e8 stata pubblicata la ristampa di \"Fantastica Oxa\", con l'aggiunta del trionfo sanremese e senza \"Le tue ali\".\n\"Avrei voluto\" \u00e8 stata invece inserita nell'album successivo, \"Tutti i brividi del mondo\", uscito poco prima dell'estate del 1989, che ha raggiunto la settima posizione della classifica italiana e risultato il trentaduesimo pi\u00f9 venduto in Italia in quell'anno. Il lavoro \u00e8 stato promosso, oltre che dalla title-track, in una serie di concerti assieme allo storico gruppo musicale dei New Trolls, con il cui batterista, Gianni Belleno, la Oxa, in crisi con Franco Ciani, ha iniziato una relazione, ufficializzata solo tempo dopo. Sempre nello stesso anno ha condotto nuovamente \"Fantastico\", assieme a Massimo Ranieri, Giancarlo Magalli, Alessandra Martines e Nino Frassica.\nAnni novanta.\nNel 1990 ha partecipato per l'ottava volta al Festival calcando il palco del Palafiori, con \"Donna con te\", brano inizialmente assegnato a Patty Pravo la quale opt\u00f2 per non interpretare il pezzo solo all'ultimo momento. Il nuovo pezzo, oltre che in singolo 45 giri con la versione strumentale, \u00e8 stato incluso nel suo primo lavoro \"live\", il doppio album \"Oxa - Live con i New Trolls\", contenente anche la versione registrata in studio del pezzo sanremese. L'album, per lo pi\u00f9 incentrato sul recente \"Tutti i brividi del mondo\", ha visto la cantante e il gruppo alternarsi sul palco, ciascuno con i propri cavalli di battaglia.\nTranne \"Senza di me\", eseguita per intero, ma con alcune modifiche nella struttura del testo, tutti i singoli e i brani sanremesi della Oxa sono stati riproposti in un unico medley, comprendente anche alcuni successi della band, in chiusura di concerto. L'album live raggiunge la vetta delle classifiche tanto da comparire nella classifica degli album pi\u00f9 venduti dell'anno. Il singolo \"Donna con te\" ha ottenuto un buon successo, raggiungendo la settima posizione della classifica dei singoli italiana. Nel 1992, dopo aver dato alla luce la prima figlia, Francesca, ha pubblicato \"Di questa vita\", album contenente pezzi scritti da Gianni Belleno su testi di Fabrizio Berlincioni e uscito dopo due anni di silenzio e completo ritiro dalle scene, che ottiene anche un buon successo di classifica.\nDall'album \u00e8 stato estratto il singolo \"Mezzo angolo di cielo\", inciso in 45 giri e del quale \u00e8 stato realizzato il videoclip, che visto il successo \u00e8 stato pubblicato anche in versione remix in formato 45 giri e maxi. L'album \u00e8 il primo a uscire per l'etichetta Columbia Records, dopo il fallimento della CBS, rilevata dal colosso Sony. Nello stesso anno ha condotto poi su TMC la trasmissione \"Viaggio al centro della musica\". Nel 1994 ha partecipato nuovamente al Festival di Sanremo, stavolta nelle vesti di conduttrice, accanto a Pippo Baudo e Cannelle.\nIn questo periodo (1993/1994) sono stati pubblicati ben due album di cover di brani scritti dai maggiori cantautori italiani, tra i quali Pino Daniele, Fabrizio De Andr\u00e9 e Claudio Baglioni, da lei reinterpretati, il primo intitolato \"Cantautori\" e il secondo intitolato \"Canta Autori\"; ottenendo grande riscontro nelle vendite. Sempre nel 1993 \u00e8 uscito un altro album, intitolato \"Do di petto\", contenente invece i suoi brani pi\u00f9 noti, in remake completamente riarrangiati, senza dimenticare un altro classico, \"Ancora\" di Eduardo De Crescenzo, che apre il disco.\nLo spettacolo per promuovere questo nuovo lavoro \u00e8 stato portato nei pi\u00f9 importanti teatri d'Italia, tra cui il Teatro Sistina di Roma, ricevendo riscontri entusiastici, tanto pi\u00f9 che Anna Oxa \u00e8 reduce da una delicata operazione alle corde vocali. Questo lavoro \u00e8 culminato con l'uscita, nel 1995, di una VHS intitolata \"Anna Oxa in concerto\".\nNel 1996 \u00e8 uscito l'album \"Anna non si lascia\", disco trainato dal singolo \"Spot\", con il quale ha partecipato al Festivalbar 1996. L'album dai sapori ricercati entra comunque nella top100 delle vendite di dischi dell'anno. Altro brano di punta \u00e8 \"Anna non si lascia\", brano che ha dato il titolo all'album contenente anche molti brani presentati in varie trasmissioni televisive come \"Seia\" e \"Bianca luna\". Nel 1997 ha partecipato per la nona volta, dopo sette anni di assenza, al Festival di Sanremo piazzandosi al secondo posto con il brano \"Storie\". Contemporaneamente \u00e8 uscita l'omonima raccolta \"Storie - I miei pi\u00f9 grandi successi\", comprendente il brano sanremese e quasi tutti i brani pi\u00f9 famosi del periodo CBS, diventata nel frattempo Columbia, non senza avere prima ristampato su CD gli album incisi tra 1983 e 1986.\nL'album \u00e8 risultato tra i pi\u00f9 venduti di quella stagione e ha raggiunto la settima posizione in classifica; del disco esiste anche una versione destinata ai mercati di lingua iberica, intitolata \"Historias\". Nel 1998 \u00e8 stata scartata alle selezioni del Festival di Sanremo, alle quali ha presentato il brano \"Chiss\u00e0\". La sua unica apparizione televisiva in questa stagione \u00e8 stata nel programma di Canale 5. \"Una madre di nome Teresa\", trasmessa a settembre, nella quale, oltre a interpretare l'Ave Maria di Gounod, ha rivestito nuovamente il ruolo di conduttrice in un collegamento da Tirana.\nLa vittoria a Sanremo.\nL'anno successivo \u00e8 stata ammessa nuovamente tra i partecipanti della manifestazione presentando il brano \"Senza piet\u00e0\", risultando vincitrice del Festival di Sanremo 1999; nell'occasione la cantante fece parlare anche per l'audace look portato sul palco dell'Ariston, firmato da Tom Ford per Gucci e caratterizzato da intimo a vista. Il brano \u00e8 tratto dall'album omonimo \"Senza piet\u00e0\", che ha raggiunto la settima posizione della classifica italiana degli album.\nDurante l'estate \u00e8 stato pubblicato un nuovo singolo, \"Camminando camminando\", duetto con il cantante e attore portoricano Chayanne, con cui ha partecipato al Festivalbar 1999.\nIl singolo \u00e8 stato realizzato anche in una versione in lingua spagnola per il mercato estero, intitolata \"Caminando caminando\" e inclusa come ultimo brano dell'album, edito in Spagna con il titolo \"Sin compassion\".\nSi tratta del primo long playing di inediti pubblicato direttamente dalla major Sony BMG, che, rilevando la RCA, ha acquisito tutti i diritti anche sulle prime incisioni della cantante. La Sony BMG, oltre a ristampare su compact disc i primi tre lavori dell'artista (i due album \"Oxanna\" e \"Anna Oxa\", e il Q-Disc \"Controllo totale\") separatamente, aveva gi\u00e0 realizzato, l'anno prima dell'uscita di \"Senza piet\u00e0\", nel 1998, anche un doppio CD intitolato \"Anna Oxa - Gli anni 70\", con la chicca \"Questa \u00e8 vita\" (lato B del primo 45 giri, \"Un'emozione da poco\"). Di fatto, \u00e8 proprio questa versione deluxe, contenente anche un libretto con foto e testi, a costituire il primo prodotto pubblicato direttamente dalla major, anche se si tratta soltanto di una raccolta, tra l'altro promossa soltanto dall'etichetta e non dalla diretta interessata.\nAnni 2000.\nNel 2001 \u00e8 avvenuto un ennesimo cambio di \"look\" e musica con \"L'eterno movimento\", brano che d\u00e0 il titolo all'album omonimo, \"L'eterno movimento\", caratterizzato da arrangiamenti dal sound internazionale e variegato.\nLa Oxa ha lanciato il singolo \"Io sar\u00f2 con te\" prima di pubblicare il disco, mentre il secondo singolo estratto, anch'esso intitolato \"L'eterno movimento\", \u00e8 stato presentato al Festival di Sanremo 2001.\nL'album \u00e8 entrato nelle classifiche italiane pur non raggiungendo i risultati dei precedenti, raggiungendo la ventiseiesima posizione.\nNel settembre dello stesso anno ha presentato con Giorgio Panariello lo show \"Torno sabato\", occupandosi anche di interventi canori.\nAllo spettacolo fa eco l'uscita di un nuovo album \"Collezione\", contenente l'inedito \"La panchina e il New York Times\", riproponendo, oltre a \"Tutti i brividi del mondo\" del 1989, tutti i successi posteriori all'uscita delle due raccolte precedenti, nonch\u00e9 due vecchi pezzi in versione \"live\". \u00c8 stata sposata dal 1999 al 2002 con Behgjet Pacolli, divenuto poi nel febbraio 2011 presidente del Kosovo, elezione per\u00f2 ritenuta anticostituzionale.\nNel 2003 \u00e8 la volta di \"Cambier\u00f2\", brano di lancio dell'album \"Ho un sogno\", con cui ha iniziato una nuova epoca musicale, che la vede in veste di cantautrice e le vale il Premio Lunezia come miglior autrice femminile dell'anno.\nLa presentazione di \"Cambier\u00f2\" al Festival di Sanremo ha portato a dodici le sue partecipazioni alla manifestazione canora ligure.\nL'album risulta essere uno dei pi\u00f9 venduti del festival tanto che, dopo poche settimane, otterr\u00e0 il disco d'oro.\nDurante l'estate ha preso parte invece al Festivalbar con la canzone \"Il muro\".\nNel 2004 \u00e8 stata impegnata nel tour teatrale al fianco di Fabio Concato, caratterizzato dalla particolarit\u00e0 che vede i due cantanti interpretare per lo pi\u00f9 le medesime canzoni, dell'una e dell'altro, ciascuno a suo modo, ottenendo grande successo di pubblico e critica, tanto che la casa discografica ha pubblicato una raccolta doppia, intitolata \"Mie\", che la cantante non promuove per\u00f2 direttamente. Da questa tourn\u00e9e \u00e8 stato pubblicato un cd singolo contenente la versione \"live\" e la versione strumentale del brano \"In trattoria\" di Concato, interpretata con lui in duetto.\nDopo un tour dalle atmosfere prettamente etniche e spirituali, nel 2006 ha partecipato per la tredicesima volta al Festival di Sanremo con il brano \"Processo a me stessa\", che nel testo porta la firma di Pasquale Panella con arrangiamenti in bilico tra opera ed etno-music.\nIn contemporanea \u00e8 stato pubblicato l'album live intitolato \"La musica \u00e8 niente se tu non hai vissuto\", pubblicato dalla EMI, contenente anche il brano sanremese e la title-track, che ha raggiunto la ventinovesima posizione della classifica italiana.\nIl disco contiene dunque l'inedito omonimo \"La musica \u00e8 niente se tu non hai vissuto\" e due cover, una di Bj\u00f6rk e una di Peter Gabriel incise live: \"The Dance\" e \"Trans-form-a\u00e7a\u00f2\", e riceve dopo poco il Festival il disco d'oro per le vendite.\nIn seguito ha vissuto un periodo di forte ricerca spirituale e musicale culminato in spettacoli, nelle chiese d'Italia, incentrati sulla sua voce come strumento, al di l\u00e0 di ogni barriera linguistica e stilistica. Un viaggio nelle diverse espressioni ed epoche musicali, che comprende brani sacri del Medioevo, brani in sanscrito antico, mantra tibetani, momenti africani; e decise volontariamente di lasciare le scene televisive. Oltre che alle tappe dei suoi tour, ha presenziato il 21 giugno 2009 alla manifestazione \"Amiche per l'Abruzzo\", concerto evento allo stadio San Siro di Milano in favore delle vittime del Terremoto dell'Aquila del 2009. Ha partecipato all'iniziativa benefica, ideata da Laura Pausini, ma ha vietato l'inclusione della sua \"performance\" nel DVD per questione di problemi di audio e volume della musica.\nAnni 2010.\nIl 2010 ha segnato l'ennesima svolta artistica: Adele Di Palma si \u00e8 occupata del ritorno sulle scene dell'artista, che il 15 marzo 2010 \u00e8 apparsa in televisione come ospite nel talent show \"Amici di Maria De Filippi\", annunciando il suo nuovo album dal sound pop-inglese e duettando con la concorrente leccese Emma Marrone in \"Quando nasce un amore\". Il ritorno della cantante ha smosso le case discografiche, tanto che nel corso di quell'anno sono uscite sul mercato nuove raccolte, box cd e la ristampa dell'album del 1990.\nLa Oxa \u00e8 salita sul palco del Festival Gaber il 24 luglio 2010 a Viareggio assieme ad altri noti artisti della musica italiana, per rendere omaggio al cantautore Giorgio Gaber, con il quale nel 1993 ha inciso il brano \"Si pu\u00f2\". Il 20 agosto 2010 \u00e8 stato lanciato il nuovo singolo \"Tutto l'amore intorno\", con la partecipazione vocale a fine pezzo di Ivano Fossati, che ne \u00e8 anche l'autore, nella programmazione radiofonica. Il 28 settembre 2010 \u00e8 uscito \"Proxima\", l'album del ritorno con inediti d'autore e con produzione indipendente (etichetta \"Cose di Musica e suoni coscienti\"). Alla realizzazione del disco hanno partecipato autori come Pacifico, Francesco Bianconi, Paolo Enrico Archetti Maestri e Mara Redegheri. La prima \"performance\" avviene sul palco di X-Factor 4 con \"Tutto l'amore intorno\" ed \u00e8 diretta da Luca Tommassini. Il disco ha raggiunto la quarta posizione della classifica italiana degli album.\n\u00c8 partito il 1\u00ba novembre 2010 il \"Proxima tour\", che ha toccato tutte le principali citt\u00e0 italiane in noti teatri. L'11 novembre \u00e8 stato poi lanciato in radio il secondo singolo estratto da Proxima, \"Scarpe con suole di vento\". Nel dicembre successivo \u00e8 stata ufficializzata la sua partecipazione al Festival di Sanremo 2011 con il brano \"La mia anima d'uomo\". Nella serata dedicata all'Unit\u00e0 d'Italia, l'artista si \u00e8 esibita in una versione internazionale di \"O sole mio\".\nIn occasione della partecipazione a Sanremo \u00e8 stata pubblicata una riedizione di \"Proxima\" contenente il nuovo brano, la sua versione di \"O sole mio\" e \"In the Sunlight\", versione inglese di \"Dopo la neve\".\nDopo qualche altra data in concerto, l'artista si \u00e8 impegnata a portare in giro per l'Italia dei seminari da lei stessa tenuti, dal titolo \"L'evoluzione del suono tra mente, colore e materia\", accompagnata dalla ricercatrice Fiorella Rustici, lo stilista Giovanni Cavagna e l'elaboratore del suono Roberto Pacco. Negli ultimi mesi del 2011 viene reso noto che Anna riprende a collaborare per nuovi progetti col M\u00b0 Marco Falagiani, col quale aveva collaborato per gli arrangiamenti dei suoi tour dal 1999 al 2004 e per la produzione dell'album \"Ho un sogno\".\nAnna Oxa e Mithos Agency tornano a collaborare, dopo i grandi successi sanremesi e televisivi degli anni 1990 e dei primi anni 2000 compreso \"Torno sabato\"; ci\u00f2 sancisce la rottura definitiva con Adele di Palma e la rappresentazione manageriale di Anna da parte di Gianni Strano e il suo staff. Intanto il 6 marzo 2013 \u00e8 partito dal Teatro Verdi di Montecatini Terme \"I Grandi successi in tour\", dove la cantante si esibir\u00e0 in 30 grandi successi della sua carriera in versione originale, portando questo tour in giro per l'Italia per tutta l'estate.\nDopo questi concerti invernali ed estivi, accetta l'invito di Milly Carlucci a partecipare in gara alla nona edizione del talent show di Rai 1 \"Ballando con le stelle\" e dal 5 di ottobre del 2013, sotto la guida del ballerino professionista Samuel Peron, diventa una delle concorrenti: dopo poche settimane Anna Oxa si \u00e8 ritirata dalla gara perch\u00e9 si \u00e8 infortunata a una gamba.\nA partire da maggio 2015 Anna Oxa riparte in versione unplugged con il tour \"Voce Acustica\", accompagnata da tre musicisti. La cantante ripropone dal vivo il meglio del suo repertorio.\nDa aprile 2016 fa parte della giuria della quindicesima edizione di \"Amici di Maria De Filippi\", insieme a Loredana Bert\u00e8 e Sabrina Ferilli, e nella puntata andata in diretta il 7 maggio presenta il suo inedito mai pubblicato titolato \"L'America non c'\u00e8\".\nA marzo del 2018 tramite i suoi social annuncia che torner\u00e0 ad esibirsi live in un tour estivo che toccher\u00e0 tutta l\u2019Italia, tour che continua anche nell'estate dell'anno successivo.\nNel dicembre 2019, \u00e8 ospite d'onore del Festival europeo in Albania, dove ricanta il brano \"L'America non c'\u00e8\".\nAnni 2020.\nNel dicembre 2020, sul canale albanese TV Klan, al termine di un'intervista, presenta l'inedito \"Primo cuore (Canto Nativo)\".\nNel dicembre del 2021, \u00e8 ospite nel programma di Claudio Baglioni, \"U\u00e0 - Uomo di varie et\u00e0\", su Canale 5.\nVita privata.\nAnna Oxa si \u00e8 sposata tre volte: la prima con il musicista Franco Ciani, la seconda con Behgjet Pacolli, imprenditore e politico kosovaro, la terza con Marco Sansonetti, una sua ex guardia del corpo. In tutti e tre i casi ha poi divorziato. Ha inoltre avuto una lunga storia con il batterista dei New Trolls Gianni Belleno, da cui ha avuto entrambi i suoi figli, Francesca e Qazim.\nAnna Oxa \u00e8 vegana."}
{"id": "2857430", "revid": "94777369", "url": "https://it.wikipedia.org/wiki?curid=2857430", "title": "Impala (disambigua)", "text": ""}
{"id": "2857438", "revid": "287204", "url": "https://it.wikipedia.org/wiki?curid=2857438", "title": "U.S. National Championships 1944", "text": "Gli U.S. National Championships 1944 (conosciuti oggi come US Open) sono stati la 63\u00aa edizione degli U.S. National Championships e quarta prova stagionale dello Slam per il 1944. Tutti i tornei si sono disputati al West Side Tennis Club nel quartiere di Forest Hills di New York negli Stati Uniti.\nIl singolare maschile \u00e8 stato vinto dallo statunitense Frank Parker, che si \u00e8 imposto sul connazionale William Talbert in 4 set col punteggio di 6-4 3-6 6-3 6-3. Il singolare femminile \u00e8 stato vinto dalla statunitense Pauline Betz Addie, che ha battuto in finale in 2 set la connazionale Margaret Osborne duPont. Nel doppio maschile si sono imposti Don McNeill e Bob Falkenburg. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Margaret Osborne, in coppia con Bill Talbert.\nSeniors.\nSingolare maschile.\n Frank Parker ha battuto in finale William Talbert 6-4 3-6 6-3 6-3\nSingolare femminile.\n Pauline Betz Addie ha battuto in finale Margaret Osborne duPont 6-3, 8-6\nDoppio maschile.\n Don McNeill / Bob Falkenburg hanno battuto in finale Bill Talbert / Pancho Segura 7-5, 6-4, 3-6, 6-1\nDoppio femminile.\n Louise Brough / Margaret Osborne hanno battuto in finale Pauline Betz / Doris Hart 4-6, 6-4, 6-3\nDoppio misto.\n Margaret Osborne / Bill Talbert hanno battuto in finale Dorothy Bundy / Donald McNeill 6-2, 6-3"}
{"id": "2857439", "revid": "459531", "url": "https://it.wikipedia.org/wiki?curid=2857439", "title": "Compagnie g\u00e9n\u00e9rale d'\u00e9lectricit\u00e9", "text": ""}
{"id": "2857442", "revid": "1305772", "url": "https://it.wikipedia.org/wiki?curid=2857442", "title": "Industry", "text": "Industry (industria in lingua inglese) pu\u00f2 riferirsi a:"}
{"id": "2857447", "revid": "767487", "url": "https://it.wikipedia.org/wiki?curid=2857447", "title": "Too Much Harmony", "text": "Too Much Harmony \u00e8 un film musicale del 1933 diretto da A. Edward Sutherland e interpretato da Bing Crosby. Prodotto e distribuito dalla Paramount, il film usc\u00ec nelle sale degli Stati Uniti il 23 settembre 1933. Nel 1958, venne venduto alla MCA/Universal per la distribuzione televisiva.\nProduzione.\nLe coreografie sono firmate da LeRoy Prinz.\nCanzoni.\nCantata da Kitty Kelly\nCantata da Bing Crosby\nCantata da Jack Oakie e Richard 'Skeets' Gallagher\nCantata da Judith Allen; ripresa da Bing Crosby\nCantata da Bing Crosby e coro\nCantata e danzata da Grace Bradley\nCantata da Bing Crosby"}
{"id": "2857450", "revid": "254401", "url": "https://it.wikipedia.org/wiki?curid=2857450", "title": "Con il tempo e con la paglia maturano presto le nespole", "text": ""}
{"id": "2857451", "revid": "47767", "url": "https://it.wikipedia.org/wiki?curid=2857451", "title": "Inez", "text": ""}
{"id": "2857454", "revid": "640389", "url": "https://it.wikipedia.org/wiki?curid=2857454", "title": "Football Club Emmen", "text": "Il Football Club Emmen, meglio noto come Emmen, \u00e8 un club calcistico olandese con sede ad Emmen, Drenthe, e nella stagione 2020-2021 militante nell\u2019Eredivisie, la massima serie olandese.\nStoria.\nIl club fu fondato il 21 agosto 1925 a livello amatoriale. Una volta istituito il professionismo nel calcio olandese nel 1954, la societ\u00e0 decise di proseguire la sua attivit\u00e0 a livello dilettantistico nei campionati minori. Dal 1985 l'FC Emmen ha aderito alle divisioni professionistiche olandesi, venendo di conseguenza ammesso nel campionato di Eerste Divisie sotto la denominazione di \"BVO Emmen\" (dove BVO stava per \"Betaald Voetbal Organisatie\", ossia \"organizzazione calcio professionistico\") per distinguerla dalla sezione dilettantistica che mantenne la denominazione originaria. Dal 2005 la sezione professionistica ha deciso di utilizzare la denominazione fondativa di \"FC Emmen\". Durante la sua permanenza nel calcio professionistico, l'FC Emmen ha esclusivamente militato nel campionato di Eerste Divisie, ma nella stagione 2017-2018, vincendo i play-off contro lo Sparta Rotterdam, parteciper\u00e0 al campionato di Eredivisie per la prima volta.\nEsordio in Eredivisie.\nL'esordio nella massima serie olandese avviene nel migliore dei modi, con un successo per 2-1 in casa dell'ADO; il primissimo gol in Eredivisie viene realizzato dal difensore Glenn Bijl, mentre il raddoppio \u00e8 opera di Anco Jansen. Dopo aver subito 9 gol nelle due sfide successive (4 dall' e 5 dall'Ajax), l'Emmen strappa un pareggio casalingo contro l'altra neopromossa del torneo (De Graafschap), prima di ottenere un'altra vittoria esterna sempre per 2-1, questa volta sul campo dell', ribaltando il risultato. Bisogna aspettare 6 partite per vedere l'Emmen trionfare, per la prima volta in casa, contro il NAC per 2-0: nel mentre 3 sconfitte (tra cui il pesante 6-0 sul campo del PSV) e 3 pareggi. Domenica 16 dicembre, partita valida per la 16\u00aa giornata di campionato, l'Emmen ottiene un'incredibile vittoria sul campo del : sotto di una rete, realizzata all'87\u00ba minuto, Nicklas Pedersen mette a segno due gol (il primo all'88\u00ba ed il secondo al 93\u00ba), ribaltando la situazione e fissando il risultato sull'1-2 finale. Prima della sosta invernale, il club cade tra le mura amiche per 2-0 contro il Willem II. Il 20 gennaio 2019, durante la 18\u00aa giornata di campionato (prima del 2019 nonch\u00e9 prima del girone di ritorno), l'Emmen recupera le due reti di svantaggio nel finale di gara (grazie alla doppietta di Pedersen arrivata dopo l'80\u00ba minuto) e ferma il PSV su un incredibile 2-2, in quanto il club di Eindhoven, capolista, prima d'ora aveva perso una sola partita, vincendo le restanti 16.\nRosa 2019-2020.\n\"Rosa aggiornata al 28 settembre 2019\"\nRosa 2018-2019.\n\"Rosa aggiornata al 31 gennaio 2019\"\nRosa 2017-2018.\n\"Rosa aggiornata al 3 ottobre 2017\"\nRosa 2016-2017.\n\"Rosa aggiornata al 2 settembre 2016\"\nRosa 2015-2016.\n\"Rosa aggiornata al 22 febbraio 2016\"\nRosa 2014-2015.\n\"Rosa aggiornata al 22 febbraio 2015\""}
{"id": "2857463", "revid": "204012", "url": "https://it.wikipedia.org/wiki?curid=2857463", "title": "William H. Cabell", "text": ""}
{"id": "2857464", "revid": "287204", "url": "https://it.wikipedia.org/wiki?curid=2857464", "title": "U.S. National Championships 1943", "text": "Gli U.S. National Championships 1943 (conosciuti oggi come US Open) sono stati la 62\u00aa edizione degli U.S. National Championships e quarta prova stagionale dello Slam per il 1943. Tutti i tornei si sono disputati al West Side Tennis Club nel quartiere di Forest Hills di New York negli Stati Uniti.\nIl singolare maschile \u00e8 stato vinto dallo statunitense Lt. Joseph R. Hunt, che si \u00e8 imposto sul connazionale Jack Kramer in 4 set col punteggio di 6-3 6-8 10-8 6-0. Il singolare femminile \u00e8 stato vinto dalla statunitense Pauline Betz Addie, che ha battuto in finale in 3 set la connazionale Louise Brough Clapp. Nel doppio maschile si sono imposti Jack Kramer e Frank Parker. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Margaret Osborne, in coppia con Bill Talbert.\nSeniors.\nSingolare maschile.\n Lt. Joseph R. Hunt ha battuto in finale Jack Kramer 6-3 6-8 10-8 6-0\nSingolare femminile.\n Pauline Betz Addie ha battuto in finale Louise Brough Clapp 6-3, 5-7, 6-3\nDoppio maschile.\n Jack Kramer / Frank Parker hanno battuto in finale Bill Talbert / David Freeman 6-2, 6-4, 6-4\nDoppio femminile.\n Louise Brough / Margaret Osborne hanno battuto in finale Pauline Betz / Doris Hart 6-4, 6-3\nDoppio misto.\n Margaret Osborne / Bill Talbert hanno battuto in finale Pauline Betz / Pancho Segura 10-6, 6-4"}
{"id": "2857467", "revid": "834", "url": "https://it.wikipedia.org/wiki?curid=2857467", "title": "Kittery (Maine)", "text": ""}
{"id": "2857472", "revid": "110157", "url": "https://it.wikipedia.org/wiki?curid=2857472", "title": "Jardim Bot\u00e2nico (Rio de Janeiro)", "text": "Jardim Bot\u00e2nico \u00e8 un quartiere (\"bairro\") della Zona Sud della citt\u00e0 di Rio de Janeiro in Brasile.\nAmministrazione.\nJardim Bot\u00e2nico fu istituito come \"bairro\" a s\u00e9 stante il 23 luglio 1981 come parte della Regione Amministrativa VI - Lagoa del municipio di Rio de Janeiro."}
{"id": "2857476", "revid": "729019", "url": "https://it.wikipedia.org/wiki?curid=2857476", "title": "Ferrovia dell'Achensee", "text": "La ferrovia dell'Achensee (in tedesco: Achenseebahn) \u00e8 una ferrovia a scartamento metrico e parzialmente a cremagliera dell'Austria. Essa collega Jenbach al lago di Achen (Achensee).\nStoria.\nIl collegamento tra Jenbach e il lago di Achen venne propugnato gi\u00e0 nel 1886 da varie parti interessate sia al collegamento che a fini turistici.\nIl \"privilegio\" per la sua costruzione venne accordato, dall'autorit\u00e0 imperiale austriaca, il 1\u00ba agosto del 1888 e firmato da Francesco Giuseppe. Della costruzione della ferrovia si occup\u00f2 la compagnia Soenderop di Berlino e l'8 giugno 1889 avvenne l'inaugurazione. Originalmente venne utilizzata a supporto degli approdi dei battelli dell'Achensee allo scopo, soprattutto, di trasporto dei bagagli dei villeggianti.\nIl traffico maggiore lo svolse durante la seconda guerra mondiale e nel dopoguerra svolse un ruolo indispensabile nel trasporto di merci nella regione. Nel 1950 la societ\u00e0 tirolese di navigazione TIWAG acquis\u00ec la maggioranza delle azioni della ferrovia ma le trasfer\u00ec nel 1979 ai comuni rivieraschi di Achenkirch, Maurach ed Eben. Intanto nel 1973 era cessato il servizio merci. La ferrovia \u00e8 stata in seguito ammodernata con il concorso del governo federale e continua a svolgere la sua vocazione al servizio turistico.\nCaratteristiche.\nLa ferrovia \u00e8 a scartamento metrico e raggiunge il lago di Achen, in Tirolo, superando un dislivello di 440 m dalla stazione di Jenbach mediante l'uso della cremagliera sistema Riggenbach; alcuni punti di essa raggiungono una pendenza del 160 per mille. Nella stazione di Jenbach, punto di origine a 530 metri sul livello del mare, confluiscono ben tre linee a scartamenti differenti di 760, 1000 e 1435\u00a0mm. Essa \u00e8 pertanto un punto privilegiato di partenza per le escursioni e interscambio di comunicazione importante per la regione del Tirolo. La trazione dei treni \u00e8 esclusivamente a vapore e le locomotive sono quelle originali. Per tanti anni le locomotive avevano perso il loro nome originale (Theodor, Hermann, Georg); dal 2011 \u00e8 stata disposta una targa sul serbatoio dell'acqua che riporta l'antico nome di ciascuna.\nLa ferrovia \u00e8 in funzione per i viaggiatori, generalmente, da maggio ad ottobre; durante l'inverno le locomotive vengono smontate e revisionate.\nPercorso.\nPartendo da Jenbach, il convoglio presenta la locomotiva in coda, che spinge le vetture passeggeri (in genere due). La tratta a cremagliera inizia appena fuori dalla stazione, la linea compie un'ampia curva a sinistra, in salita, costeggiando il centro abitato, fino alla fermata di Burgeck, che costituisce la parte settentrionale di Jenbach. La ferrovia attraversa, poi, un bosco e si avvicina in qualche punto alla strada B181 che conduce al confine tedesco e a Tegernsee, restando, per\u00f2, in posizione pi\u00f9 elevata. Pochi metri prima della fermata di Eben, che \u00e8 il punto culminante della linea, termina il tratto a cremagliera. La fermata presenta un breve tratto a due binari, che permette di portare la locomotiva in testa al treno; qui \u00e8 possibile, inoltre, l'incrocio di due treni. La ferrovia prosegue in piano o in leggera discesa e raggiunge subito Maurach, che ha due fermate (la seconda, \"Maurach Mitte\", \u00e8 attiva dal 2012) per giungere, infine, a Seespitz, in corrispondenza dell'approdo delle navi che effettuano il servizio sul lago. Prima di far salire i viaggiatori per il ritorno verso Jenbach, la locomotiva spinge i vagoni verso un breve tratto a due binari e si colloca dal lato opposto: in questo modo, effettua tutto il viaggio di ritorno in testa al treno, procedendo a marcia indietro.\nLocomotive a vapore.\nLe locomotive, del tipo locotender, hanno rodiggio 0-2-0 e cremagliera."}
{"id": "2857477", "revid": "287204", "url": "https://it.wikipedia.org/wiki?curid=2857477", "title": "U.S. National Championships 1942", "text": "Gli U.S. National Championships 1942 (conosciuti oggi come US Open) sono stati la 61\u00aa edizione degli U.S. National Championships e quarta prova stagionale dello Slam per il 1942. Tutti i tornei si sono disputati al West Side Tennis Club nel quartiere di Forest Hills di New York negli Stati Uniti.\nIl singolare maschile \u00e8 stato vinto dallo statunitense Ted Schroeder, che si \u00e8 imposto sul connazionale Frank Parker in 5 set col punteggio di 8-6 7-5 3-6 4-6 6-2. Il singolare femminile \u00e8 stato vinto dalla statunitense Pauline Betz Addie, che ha battuto in finale in 3 set la connazionale Louise Brough Clapp. Nel doppio maschile si sono imposti Gardnar Mulloy e Bill Talbert. Nel doppio femminile hanno trionfato Louise Brough e Margaret Osborne. Nel doppio misto la vittoria \u00e8 andata a Louise Brough, in coppia con Ted Schroeder.\nSeniors.\nSingolare maschile.\n Ted Schroeder hanno battuto in finale Frank Parker 8-6 7-5 3-6 4-6 6-2\nSingolare femminile.\n Pauline Betz Addie hanno battuto in finale Louise Brough Clapp 4-6, 6-1, 6-4\nDoppio maschile.\n Gardnar Mulloy / Bill Talbert hanno battuto in finale Ted Schroeder / Sidney Wood 9-7, 7-5, 6-1\nDoppio femminile.\n Louise Brough / Margaret Osborne hanno battuto in finale Pauline Betz / Doris Hart 2-6, 7-5, 6-0\nDoppio misto.\n Louise Brough / Ted Schroeder hanno battuto in finale Patricia Todd / Alejo Russell 3-6, 6-1, 6-4"}
{"id": "2857483", "revid": "181541", "url": "https://it.wikipedia.org/wiki?curid=2857483", "title": "ABWR", "text": ""}
{"id": "2857484", "revid": "1573940", "url": "https://it.wikipedia.org/wiki?curid=2857484", "title": "John Tyler Senior", "text": "Biografia.\nFu il quindicesimo governatore della Virginia. Suo figlio, John Tyler (Junior) fu il 10\u00ba Presidente degli Stati Uniti.\nNato a Charles spos\u00f2 Mary Armistead (1761-1797) nel 1777. I due ebbero 8 figli:\nRiconoscimenti.\nLa contea di Tyler \u00e8 chiamata in tal modo in suo onore."}
{"id": "2857485", "revid": "1305772", "url": "https://it.wikipedia.org/wiki?curid=2857485", "title": "La dichiarazione", "text": ""}
{"id": "2857486", "revid": "834", "url": "https://it.wikipedia.org/wiki?curid=2857486", "title": "La Dichiarazione", "text": ""}
{"id": "2857488", "revid": "599013", "url": "https://it.wikipedia.org/wiki?curid=2857488", "title": "Addo Kazianka", "text": "Carriera.\nCremonese di nascita, ma di origine polacca, fu professionista tra il 1956 e il 1961. Corse per la Leo-Chlorodont, la Tricofilina, la EMI e la VOV. Le sue principali vittorie da professionista furono una tappa al Giro d'Italia 1960 e una tappa alla Volta Ciclista a Catalunya nel 1959."}
{"id": "2857489", "revid": "287204", "url": "https://it.wikipedia.org/wiki?curid=2857489", "title": "U.S. National Championships 1941", "text": "Gli U.S. National Championships 1941 (conosciuti oggi come US Open) sono stati la 60\u00aa edizione degli U.S. National Championships e quarta prova stagionale dello Slam per il 1941. I tornei di singolare si sono disputati al West Side Tennis Club nel quartiere di Forest Hills di New York, quelli di doppio al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Bobby Riggs, che si \u00e8 imposto sul connazionale Frank Kovacs in 4 set col punteggio di 5-7 6-1 6-3 6-3. Il singolare femminile \u00e8 stato vinto dalla statunitense Sarah Palfrey Cooke, che ha battuto in finale in 2 set la connazionale Pauline Betz Addie.Nel doppio maschile si sono imposti Jack Kramer e Ted Schroeder. Nel doppio femminile hanno trionfato Sarah Palfrey Cooke e Margaret duPont. Nel doppio misto la vittoria \u00e8 andata a Sarah Palfrey, in coppia con Jack Kramer.\nSeniors.\nSingolare maschile.\n Bobby Riggs ha battuto in finale Frank Kovacs 5-7 6-1 6-3 6-3\nSingolare femminile.\n Sarah Palfrey Cooke ha battuto in finale Pauline Betz Addie 7-5, 6-2\nDoppio maschile.\n Jack Kramer / Ted Schroeder hanno battuto in finale Wayne Sabin / Gardnar Mulloy 9-7, 6-4, 6-2\nDoppio femminile.\n Sarah Palfrey Cooke / Margaret duPont hanno battuto in finale Dorothy Bundy / Pauline Betz 3-6, 6-1, 6-4\nDoppio misto.\n Sarah Palfrey / Jack Kramer hanno battuto in finale Pauline Betz / Bobby Riggs 4-6, 6-4, 6-4"}
{"id": "2857501", "revid": "22475", "url": "https://it.wikipedia.org/wiki?curid=2857501", "title": "Cosmogenesis", "text": "Cosmogenesis \u00e8 il secondo album registrato dal gruppo death metal progressivo tedesco Obscura, pubblicato il 17 febbraio 2009 dalla Relapse Records.\nL'album.\nL'album presenta un death metal molto tecnico ed elaborato con qualche influenza jazz. Non poche le incursioni nel progressive metal: in diverse tracce non \u00e8 difficile sentire una chitarra non distorta ed una voce pulita.\nPer la prima traccia del disco \"The Anticosmic Overload\" \u00e8 stato registrato un videoclip.\nLe tracce numero 1, 2 e 4 erano gi\u00e0 presenti in un demo, registrato dalla band precedentemente, intitolato \"Promo 2008\".\nTracce.\nTesti a cura di Steffen Kummerer"}
{"id": "2857503", "revid": "118031", "url": "https://it.wikipedia.org/wiki?curid=2857503", "title": "Kolberg (film)", "text": ""}
{"id": "2857506", "revid": "670104", "url": "https://it.wikipedia.org/wiki?curid=2857506", "title": "Erwin Kostner", "text": "Carriera.\nGiocatore.\nDa giocatore ha vinto tre scudetti con la maglia del Gardena e uno con quella del Bolzano. ha militato nella nazionale italiana di hockey su ghiaccio, partecipando alle Olimpiadi invernali 1984 a Sarajevo.\nAllenatore.\nKostner inizi\u00f2 la carriera da allenatore nelle selezioni giovanili azzurre. Esord\u00ec in un club nel 2005 alla guida del GDT Bellinzona, squadra svizzera della Prima Lega. Dal 2008 al 2010 fu invece alla guida dell'Hockey Club Thurgau in Lega Nazionale B.\nNel 2011 esord\u00ec in Serie A alla guida del Renon. Dopo essere stato esonerato nel marzo del 2011 Kostner torn\u00f2 a casa per allenare l'Hockey Club Gherd\u00ebina in Serie A2. Nell'estate del 2013 fu scelto come nuovo allenatore dell'Hockey Club Val di Fassa.\nConfermato dai fassani anche per la stagione successiva, a partire dall'agosto del 2014 ha affiancato all'impegno con il club anche quello come primo allenatore dell'. Nel giugno del 2015 \u00e8 stato sostituito sulla panchina dei fassani da Ron Ivany.\nHa allenato per una stagione la seconda squadra del Val Pusteria e la formazione Under 18, per poi passare al Renon come assistente dell'allenatore Riku Lehtonen. Visti i risultati, con la vittoria del titolo italiano e dell'Alps Hockey League, i due vennero riconfermati. Anche nella stagione successiva, iniziata con la vittoria della Supercoppa italiana, raggiunsero la finale in entrambi i tornei, vincendo di nuovo il campionato, ma perdendo l'Alps Hockey League con l'Asiago.\nPer la stagione 2018-2019 si prese un anno sabbatico: avrebbe dovuto passare ad allenare le giovanili del Renon, ma questa possibilit\u00e0 poi non si concretizz\u00f2.\nPer la stagione successiva fece ritorno all'Hockey Club Gherd\u00ebina. \u00c8 rimasto alla guida dei gardenesi per una stagione e mezzo, fino all'esonero nel gennaio del 2021: venne sostituito da Joni Petrell.\nPer la stagione 2021-2022 \u00e8 sceso di categoria, trovando l'accordo con il Valdifiemme in Italian Hockey League.\nVita privata.\n\u00c8 padre della pattinatrice Carolina Kostner e dell'hockeista su ghiaccio Simon Kostner, oltre che zio della sciatrice Isolde Kostner."}
{"id": "2857509", "revid": "298229", "url": "https://it.wikipedia.org/wiki?curid=2857509", "title": "Elimination Chamber 2010", "text": "Elimination Chamber 2010 \u00e8 stata la prima edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 21 febbraio 2010 allo Scottrade Center di Saint Louis (Missouri).\nIl concetto principale dell'evento \u00e8 ruotato intorno al fatto di avere come match principali\ndue Elimination Chamber matches, una per il WWE Championship di Raw e una per il World Heavyweight Championship di SmackDown!, e a questo \u00e8 dovuto il nome del PPV (votato dai fan attraverso il sito ufficiale della WWE, che hanno potuto scegliere tra questo, \"Heavy Metal\", \"Battle Chamber\", \"Chamber of Conflict\", o la vecchia nomina del PPV: \"No Way Out\").\nPoco prima dell'inizio dell'Elimination Chamber match per il World Heavyweight Championship, accade un episodio davvero singolare: The Undertaker, durante il suo ingresso sul ring, fu coinvolto in un incidente pirotecnico provocato dalle fiamme a sparare da sotto la rampa d'entrata. Ha poi iniziato e combattuto comunque il match, ma gli furono date alcune bottiglie d'acqua con cui lo stesso pot\u00e9 raffreddarsi le gambe, il petto e il viso, arrossati notevolmente a causa delle varie ustioni. La sua partecipazione all'incontro fu consentita solo dopo essere stato brevemente curato da un medico a bordo ring.\nStoryline.\nNella puntata di \"Raw\" del 1\u00ba febbraio il General Manager della serata, William Shatner, annunci\u00f2 un Elimination Chamber match con in palio il WWE Championship di Sheamus per Elimination Chamber. Pi\u00f9 avanti, la sera stessa, si svolsero degli incontri per determinare gli altri contendenti al titolo; dai quali si qualificarono John Cena (sconfiggendo Cody Rhodes), lo Unified WWE Tag Team Champion Triple H (sconfiggendo Jack Swagger), Randy Orton (sconfiggendo lo Unified WWE Tag Team Champion Shawn Michaels), Ted DiBiase (sconfiggendo Mark Henry) e Kofi Kingston (sconfiggendo Big Show per squalifica).\nNella puntata di \"SmackDown\" del 5 febbraio il General Manager dello show, Theodore Long, annunci\u00f2 un Elimination Chamber match con in palio il World Heavyweight Championship di The Undertaker per Elimination Chamber. Pi\u00f9 avanti, la sera stessa, si svolsero degli incontri per determinare gli altri contendenti al titolo; dai quali si qualificarono John Morrison (sconfiggendo l'Intercontinental Champion Drew McIntyre e Kane in un Triple Threath match), R-Truth (sconfiggendo Mike Knox), CM Punk (sconfiggendo Batista per count-out), Chris Jericho (sconfiggendo Matt Hardy) e Rey Mysterio (sconfiggendo Dolph Ziggler).\nNella puntata di \"SmackDown\" del 12 febbraio, il match tra Kane e l'Intercontinental Champion Drew McIntyre termin\u00f2 in doppio count-out dopo che Kane aveva colpito McIntyre con una \"Chokeslam\" fuori dal ring. Un match tra i due con in palio l'Intercontinental Championship fu poi sancito per Elimination Chamber.\nNella puntata di \"Raw\" del 4 gennaio, dopo che la Divas Champion Melina era stata costretta a rendere vacante il titolo a causa di un infortunio al legamento crociato anteriore (\"legit\"), fu annunciato un torneo per decretare la nuova detentrice del Divas Championship. Nella puntata di \"Raw\" del 25 gennaio Maryse e Gail Kim si qualificarono per la finale del torneo dopo aver rispettivamente sconfitto Eve Torres e Alicia Fox in semifinale. La finale tra Maryse e la Kim con in palio il vacante Divas Championship fu poi annunciata per Elimination Chamber."}
{"id": "2857514", "revid": "287204", "url": "https://it.wikipedia.org/wiki?curid=2857514", "title": "Sebastien Charpentier", "text": ""}
{"id": "2857515", "revid": "729019", "url": "https://it.wikipedia.org/wiki?curid=2857515", "title": "Itsukushima", "text": "Itsukushima (\"\u53b3\u5cf6?\") \u00e8 un'isola che sorge nella parte occidentale del Mare interno di Seto. L'isola, conosciuta anche con il nome di Miyajima (\"\u5bae\u5cf6?\"), sorge nell'estremi\u00e0 nord-occidentale della Baia di Hiroshima. Nel 1555 vi fu combattuta la Battaglia di Miyajima.\nL'isola \u00e8 sede del Santuario di Itsukushima, famoso per il suo torii galleggiante con l'alta marea, ed \u00e8 inclusa nel parco nazionale di Setonaikai."}
{"id": "2857516", "revid": "149485", "url": "https://it.wikipedia.org/wiki?curid=2857516", "title": "Il carnevale notturno", "text": "Il carnevale notturno \u00e8 un dipinto a olio su tela (130x162 cm) realizzato nel 1963 dal pittore Marc Chagall.\nSi trova presso museo di arte contemporanea di Caracas."}
{"id": "2857528", "revid": "125480608", "url": "https://it.wikipedia.org/wiki?curid=2857528", "title": "La mia casa \u00e8 piena di specchi (miniserie televisiva)", "text": "La mia casa \u00e8 piena di specchi \u00e8 una miniserie televisiva italiana in due puntate trasmessa su Rai 1 il 14 e 15 marzo 2010.\nDiretta da Vittorio Sindoni e liberamente ispirata all'omonimo romanzo autobiografico di Maria Scicolone (sorella minore di Sophia Loren), la miniserie \u00e8 dedicata allo sceneggiatore Piero De Bernardi, scomparso due mesi prima della messa in onda.\nTrama.\nPrima puntata.\n1962. Sophia Loren vince l'Oscar alla miglior attrice alla 34\u00aa cerimonia degli Oscar grazie alla sua interpretazione in \"La ciociara\". Sua madre Romilda Villani, andata a congratularsi con la figlia, ripercorre la propria vita.\nPozzuoli, 1932. Romilda \u00e8 una ragazza bella e talentuosa che vorrebbe sfondare nel mondo del cinema. Vince il concorso per sosia della diva Greta Garbo, ma i suoi genitori le impediscono di partire per Hollywood. Nello stesso anno conosce e s'innamora di Riccardo Scicolone. Dalla loro unione nascono due figlie: Sofia e Maria, la prima riconosciuta dal padre mentre la seconda no.\n1950. Riccardo torna brevemente a trovare la famiglia di Romilda. Prima di tornare a Roma, Riccardo accusa Romilda di aver cercato di \"incastrarlo\" con una seconda gravidanza, e le rivela di essersi sposato. Dopo aver letto su un giornale un annuncio di provini a Cinecitt\u00e0 per il colossal americano \"Quo vadis\", Romilda decide di portarci l'adolescente Sofia, avendone notato l'interesse verso la recitazione. Sofia ottiene un ruolo da comparsa, insieme alla madre, nella scena in cui il corteo trionfante del condottiero Vinicio giunge nel Foro Romano. Conclusa la ripresa, le due incontrano casualmente la moglie di Riccardo, con la quale Romilda ha un breve litigio. La sera, Romilda racconta a Sofia dell'amore e del dolore provocatole da Riccardo. Intanto, Maria aspetta trepidante di raggiungere la madre e la sorella. Qualche giorno dopo, due carabinieri si presentano alla pensione dove alloggiano Romilda e Sofia, mandati da Riccardo con l'accusa di prostituzione, situazione subito risolta. Romilda va ad assistere Maria, che si deve operare alle tonsille, e insieme tornano a Roma. Romilda contatta Riccardo dietro richiesta di Maria, che desidera vederlo: l'uomo si aspetta di vedere Sofia e si rifiuta persino di guardare Maria. Sofia partecipa al suo primo fotoromanzo, \"Non posso amarti\", e assume il nome d'arte di Sofia Lazzaro dietro suggerimento del regista Giulio Bongini perch\u00e9 \u00ab\u00e8 bella e fa resuscitare i morti\u00bb. Durante un concorso di bellezza, Sofia (arrivata al secondo posto) fa la conoscenza del produttore cinematografico Carlo Ponti, col quale nasce subito un'intesa. Il giorno dopo, Ponti propone a Sofia di vedere il set di \"La macchina ammazzacattivi\". Romilda \u00e8 contraria alla loro relazione perch\u00e9 lui \u00e8 gi\u00e0 sposato e ha 22 anni pi\u00f9 di lei, ma Sofia \u00e8 convinta che con lui passer\u00e0 tutta la vita.\nLa carriera di Sofia decolla e prende parte a numerosi film di successo, diventando una vera e propria diva, stavolta con il nome d'arte definitivo di Sophia Loren, consigliatole dal produttore Goffredo Lombardo cos\u00ec da presentarsi in modo pi\u00f9 \"internazionale\". Riccardo, approfittando della straordinaria popolarit\u00e0 della figlia maggiore, chiede a Romilda un prestito per sanare i debiti contratti dopo alcuni affari andati malissimo. Romilda, che nonostante tutto continua ad amarlo, accetta gli prestargli 2 milioni di lire a patto che lui riconosca ufficialmente Maria, dandole quindi il suo cognome.\nSeconda puntata.\nRiccardo accetta la proposta di Romilda e riconosce Maria, che accompagna la sorella a Los Angeles. Tornata in Italia, Maria ottiene finalmente il diploma di terza media, avendo interrotto anni prima la frequentazione della scuola a causa delle umiliazioni subite per il cognome diverso. Riccardo, che nel frattempo si \u00e8 separato dalla moglie, prova a ricucire il rapporto con Romilda, ma inutilmente dato che afferma di non averla sposata perch\u00e9 ha un carattere impossibile e le preferisce Elga, una donna pi\u00f9 giovane e arrendevole, andandosene dopo aver rotto un tavolo di vetro con un pugno. Maria cerca un confronto col padre, che ammette di essere stato cattivo con lei, ma che le consiglia di farsi la sua vita. Un giorno Maria conosce e s'innamora del pianista jazz Romano Mussolini, col quale si sposa nel 1962. Quando Romilda scopre un tradimento di Romano, gli chiede di venire a vivere da lei con Maria, e lo mette in guardia.\nSophia entra nella cinquina delle attrici candidate all'Oscar. Romilda intuisce che Romano sta ancora tradendo Maria, e anche quest'ultima se ne rende conto. Insieme all'amica Paola, Maria aspetta fuori dalla sala prove e vede Romano andarsene con un'altra ragazza, decidendo di seguirli e vedendoli cenare insieme. Quando Romano torna, Maria prova ad affrontarlo ma lui decide di andarsene. Maria intuisce che sua madre sapeva da prima che Romano la tradiva e che gli ha detto di venire a vivere da lei, e ne rimane molto delusa. Qualche giorno dopo, Maria comunica alla madre di aver trovato un lavoro da commessa, e che non vuole pi\u00f9 essere la sua ombra. Romano chiede perdono a Maria (che intanto ha iniziato a studiare per prendere la licenza liceale) e si rimettono insieme.\nMaria raggiunge Sophia, che ha appena saputo per telefono da Cary Grant di aver vinto il premio Oscar per la miglior attrice, prima italiana a vincerlo con un film italiano. Maria regala alla sorella del basilico di Pozzuoli come ricordo di dove sono nate e cresciute. Romilda vede in televisione la premiazione di Sophia, la cui statuetta viene per\u00f2 ritirata da una collega, infatti Sophia non era partita perch\u00e9 non era sicura di vincere. Romilda confessa a suo padre che, sebbene un tempo desiderasse andarsene lontano da casa, adesso per lei tornare a respirare quell'aria \u00e8 la cosa pi\u00f9 bella del mondo."}
{"id": "2857529", "revid": "110157", "url": "https://it.wikipedia.org/wiki?curid=2857529", "title": "G\u00e1vea", "text": "G\u00e1vea \u00e8 un quartiere (\"bairro\") della Zona Sud della citt\u00e0 di Rio de Janeiro in Brasile.\nAmministrazione.\nG\u00e1vea fu istituito come \"bairro\" a s\u00e9 stante il 23 luglio 1981 come parte della Regione Amministrativa VI - Lagoa del municipio di Rio de Janeiro."}
{"id": "2857537", "revid": "204012", "url": "https://it.wikipedia.org/wiki?curid=2857537", "title": "William and Mary College", "text": ""}
{"id": "2857539", "revid": "729019", "url": "https://it.wikipedia.org/wiki?curid=2857539", "title": "Dejima", "text": ", \u00e8 stata una piccola isola artificiale situata nel porto giapponese di Nagasaki. Utilizzata come agenzia commerciale prima dai portoghesi (dal 1636 al 1639) e poi dagli olandesi della Compagnia olandese delle Indie orientali (dal 1641 al 1859), fu l'unico luogo di scambio commerciale e culturale tra l'occidente ed il Giappone durante il sakoku (letteralmente paese in catene), l'auto-imposto periodo di isolamento giapponese.\nL'isola, menzionata nei documenti occidentali dell'epoca con i nomi romanizzati di \"Deshima\" o, specialmente nei documenti olandesi, \"Decima,\" si estendeva su una superficie a forma di ventaglio di circa 13000 m\u00b2 e perse il suo ruolo di 'finestra sull'occidente' in seguito alla Convenzione di Kanagawa del 1854 che mise fine ai 220 anni di isolamento nazionale.\nA partire dal 1861 sub\u00ec progressivi cambiamenti topografici dovuti a lavori di bonifica che ne determinarono la completa integrazione alla terraferma e la conseguente perdita della caratteristica forma a ventaglio.\nNel 1920 Dejima fu designata sito storico nazionale dal governo giapponese e nel 1996 venne lanciato ufficialmente il progetto di restauro e ricostruzione degli edifici storici dell'isola.\nStoria.\nIl Giappone, dopo una prima fase di apertura al Cristianesimo (professato da missionari portoghesi e spagnoli) nella seconda met\u00e0 del XVI secolo al fine di favorire gli scambi commerciali con l'Europa, avvi\u00f2 una serie di provvedimenti atti a limitare la diffusione della nuova religione che nel frattempo aveva trovato numerosi proseliti tra i nativi.\nNel solco di questa politica, nel 1634 lo \"sh\u014dgun\" Tokugawa Iemitsu fece iniziare i lavori per la costruzione di un'isola artificiale a Nagasaki grazie al contributo di 25 mercanti locali. L'intenzione fu quella di farvi soggiornare i mercanti portoghesi cristiani, che fino ad allora avevano vissuto liberamente in citt\u00e0, al fine di isolarli dal resto della popolazione.\nLa costruzione di Dejima, che veniva chiamata anche con i nomi di \"Ogishima\" (isola ventaglio) e \"Tsukishima\" (isola costruita), termin\u00f2 nel 1636 ma i portoghesi ebbero modo di abitarvi solo per pochi anni poich\u00e9 nel 1639, in seguito a delle rivolte della popolazione prevalentemente cristiana nella regione di Shimabara-Amakusa, il governo Tokugawa decise di espellerli poich\u00e9 sospettati di complicit\u00e0.\nL'assenza dei mercanti portoghesi ebbe tali ripercussioni sull'economia di Nagasaki che i funzionari governativi costrinsero nel 1641 gli olandesi della Compagnia olandese delle Indie orientali (VOC), che per circa trent'anni avevano gestito i propri affari presso l'agenzia commerciale di Hirado, a trasferirsi a Dejima, diventando gli unici occidentali ad avere rapporti commerciali con il Giappone. Infatti, nonostante tutti gli europei fossero stati espulsi e banditi dal paese, gli Olandesi furono gli unici cui fu consentito di rimanere poich\u00e9 non avevano mai tentato in precedenza di diffondere il Cristianesimo.\nDal 1641 in poi, solo le navi cinesi e olandesi avevano diritto ad entrare in Giappone e quello di Nagasaki era l'unico porto di attracco.\nL'isola.\nDejima si innalzava di circa 2,7 m sopra il livello del mare e misurava circa 64 m lungo i lati est e ovest, 170 m lungo il lato nord rivolto verso la citt\u00e0, e 215 m lungo il lato sud rivolto verso il mare, per un totale di circa 13000 m\u00b2. L'intera isola era circondata da un'alta palizzata sormontata da una doppia fila di punte di ferro. Sul lato ovest era presente una banchina per l'attracco delle navi chiusa da un cancello che veniva aperta solo in quei periodi dell'anno, solitamente da Agosto a Ottobre, in cui le navi olandesi venivano scaricate e caricate. In acqua, a breve distanza dall'isola, spuntavano a intervalli regolari 13 lunghi pali di legno sulle cui sommit\u00e0 erano poste delle insegne di legno che riportavano a grandi caratteri l'ordine governativo che vietava severamente a tutte le imbarcazioni di approcciarsi all'isola.\nL'unico collegamento alla terraferma era assicurato da un piccolo ponte di pietra con un cancello sul lato dell'isola e delle sentinelle su entrambe le estremit\u00e0 che si assicuravano che nessuna persona non autorizzata entrasse o uscisse dall'isola.\nL'isola ospitava abitazioni per circa 20 olandesi, magazzini e alloggi per i funzionari giapponesi e per gli interpreti. Gli olandesi coltivavano inoltre un giardino fiorito in un angolo dell'isola ed allevavano mucche, pecore, maiali e galline.\nIl personale olandese.\nIl numero di olandesi che vivevano sull'isola variava di anno in anno anche se il totale raramente superava i venti individui. Le categorie di personale generalmente includevano:\nIl personale giapponese.\nA fronte di un piccolo gruppo di olandesi indifesi e isolati, l'amministrazione giapponese svilupp\u00f2 un nutrito corpo burocratico di funzionari per i quali la Compagnia olandese delle Indie Orientali era finanziariamente responsabile. Il medico Engelbert Kaempfer, che visse sull'isola nel 1692, lo descrisse in questi termini:\nOrganizzazione, vita e isolamento sull'isola.\nCome la citt\u00e0 di Nagasaki, Dejima era sottoposta alla diretta supervisione di un governatore (\"bugy\u014d\") facente riferimento a Edo (la moderna Tokyo) mentre la gestione degli affari dell'isola era di competenza di un capo funzionario della VOC chiamato \"Opperhoofd\" dagli olandesi, o \"Kapitan\" (dal portoghese \"capit\u00e3o\") dai giapponesi, il quale veniva considerato come un rappresentante di uno stato tributario ed era quindi tenuto a recarsi presso Edo per rendere omaggio allo \"shogun\" da una alle quattro volte l'anno. L'\"opperhoofd\", secondo le regole del sakoku imposto dallo shogunato Edogawa, veniva sostituito ogni anno da un nuovo funzionario per evitare che stringesse relazioni di interesse con i locali. L\"'opperhoofd\" esercitava una grande autorit\u00e0 sul personale ma in caso di punizione dei subordinati non andava mai oltre l'arresto temporaneo o l'invio a Batavia del dipendente colpevole in stato di prigionia. Non si hanno notizie di punizioni inflitte agli olandesi da parte dei giapponesi che, in caso di serie contravvenzioni, come ad esempio il contrabbando, richiedevano che da parte olandese si intervenisse con severit\u00e0.\"\"\nLe guardie al cancello impedivano ogni comunicazione non autorizzata con la citt\u00e0 di Nagasaki, e nessuno poteva entrare o uscire dall'isola senza un'autorizzazione ufficiale che veniva concessa solo in rare occasioni. Nessun giapponese poteva vivere in casa di un olandese ad eccezione delle \"donne di piacere\". Tutta la propriet\u00e0, personale o comune, era soggetta a perquisizioni e sequestri in qualsiasi momento. Nessun cittadino olandese poteva essere sepolto in suolo giapponese. Le cerimonie religiose erano severamente vietate a Deshima o a bordo delle navi, e le autorit\u00e0 locali si premurarono affinch\u00e9 nessun libro religioso raggiungesse la terraferma.\nA partire dal 1720, grazie alle politiche di apertura e di promozione delle scienze europee di Tokugawa Yoshimune, le norme che dal 1640 impedivano la traduzione e la diffusione in Giappone di opere straniere furono attenuate. Dejima divenne nota in tutto il Giappone come centro di medicina, scienza militare e astronomia. Molti samurai vi si recarono per approfondire quelli che presero il nome di \"studi olandesi\" (\u862d\u5b66, \"Rangaku\").\nMedici e chirurghi europei che trascorsero dei periodi a Dejima come Engelbert Kaempfer, Carl Peter Thunberg e Philipp Franz von Siebold furono chiamati da pazienti giapponesi di alto rango con il permesso delle autorit\u00e0.\nCommercio.\nIl modo in cui veniva condotto il commercio cambi\u00f2 nel tempo ma dal 1698 fu gestito interamente dall'ufficio contabile di Nagasaki. Le merci importate venivano acquistate all'ingrosso dall'ufficio contabile e distribuite ai commercianti. Il prezzo della transazione veniva fissato unilateralmente dal governo giapponese. Merci di esportazione di valore comparabile venivano date come contropartita agli olandesi. La gestione di questo sistema commerciale continu\u00f2 fino alla fine del governo dello Shogunato.\nLe principali merci importate dagli olandesi consistevano in seta grezza cinese, stoffe di seta, zucchero, legno profumato, pepe, pelle di squalo e medicinali, mentre le principali merci esportate erano inizialmente argento (la cui esportazione fu vietata dopo il 1668) e oro (principalmente nella forma di monete ovali, la cui esportazione fu vietata nel 1763), e successivamente barre di rame. Furono esportati anche oggetti artigianali come ceramiche e lacche.\nA ci\u00f2 si aggiungeva il commercio personale dei dipendenti VOC a Dejima, che rappresentava un'importante fonte di reddito per loro e per le loro controparti giapponesi.\nNonostante mantenere l'avamposto isolato su Dejima fosse piuttosto oneroso, il commercio con il Giappone fu molto redditizio per gli olandesi, producendo inizialmente profitti del 50% o pi\u00f9. Il traffico commerciale diminu\u00ec nel XVIII secolo, poich\u00e9 venne concesso dalle autorit\u00e0 giapponesi l'attracco di sole due navi all'anno. Dopo il fallimento della Compagnia delle Indie Orientali nel 1795, il governo olandese rilev\u00f2 gli scambi commerciali con il Giappone.\nLe navi a Sejima.\nOgni nave che attraccava a Dejima veniva ispezionata dalle autorit\u00e0 giapponesi, eventuali libri religiosi e armi venivano messi sotto sequestro cos\u00ec come le vele, i timoni, i cannoni, e le munizioni che venivano trattenute fino a quando l'imbarcazione non riceveva il permesso per ripartire.\nMentre le imbarcazioni olandesi erano a Deshima per il loro commercio annuale tutti gli olandesi erano sotto stretta sorveglianza e a nessuno era permesso di fare visita da una nave all'altra.\nDal 1641 al 1847 attraccarono a Dejima 606 navi olandesi.\nRicostruzione.\nLa stazione commerciale della Compagnia Olandese delle Indie Orientali a Dejima fu abolita quando il Giappone concluse la Convenzione di Kanagawa con gli Stati Uniti nel 1858. Ci\u00f2 mise fine al ruolo di Dejima come unica finestra del Giappone sul mondo occidentale durante l'era dell'isolamento nazionale. Da allora, l'isola \u00e8 stata ampliata da terre bonificate e fusa con Nagasaki. La vasta riprogettazione del porto di Nagasaki nel 1904 ne compromise la morfologia originale. L'impronta originale dell'isola di Dejima \u00e8 segnata da rivetti ma con il progredire del restauro, le antiche forme dell'isola saranno pi\u00f9 facilie da vedere a colpo d'occhio.\nDejima \u00e8 un cantiere in progresso. L'isola \u00e8 stata designata sito storico nazionale nel 1922, ma i passi successivi della ricostruzione furono lenti. I lavori di restauro iniziarono nel 1953, ma quel progetto venne ben presto interrotto.\nNel 1996, il restauro di Dejima \u00e8 iniziato con i piani per la ricostruzione di 25 edifici nel loro stato originario dell'inizio del XIX secolo. Per mostrare meglio la forma a ventaglio di Dejima, il progetto prevedeva la ricostruzione di parti del terrapieno che un tempo racchiudeva l'isola.\nNel 2000 sono stati completati e aperti al pubblico cinque edifici, tra cui l'alloggio del vice-capo.Nella primavera del 2006, sono stati apportati gli ultimi ritocchi alla residenza dell\"'Opperhoofd\", all'ufficio dei funzionari giapponesi, agli alloggi del capo scrivano, al magazzino n. 3 e al cancello verso il mare; sono stati restaurati circa 10 edifici in tutta l'area.\nNel 2017 sono stati restaurati sei nuovi edifici, cos\u00ec come il ponte \"Omotemon-Bashi\" (il vecchio ponte sulla terraferma). Il ponte \u00e8 stato ufficialmente aperto alla presenza dei membri delle famiglie reali giapponesi e olandesi.\nLa pianificazione a lungo termine prevede una Dejima circondata dall'acqua su tutti e quattro i lati; la sua caratteristica forma a ventaglio e tutti i muri di terrapieno saranno completamente restaurati. Questo piano a lungo termine includer\u00e0 la riqualificazione urbana su larga scala dell'area. Per rendere Dejima di nuovo un'isola sar\u00e0 necessario deviare il fiume Nakashima e spostare una parte dell'autostrada Route 499."}
{"id": "2857544", "revid": "287204", "url": "https://it.wikipedia.org/wiki?curid=2857544", "title": "U.S. National Championships 1940", "text": "Gli U.S. National Championships 1940 (conosciuti oggi come US Open) sono stati la 59\u00aa edizione degli U.S. National Championships e quarta prova stagionale dello Slam per il 1940. I tornei di singolare si sono disputati al West Side Tennis Club nel quartiere di Forest Hills di New York, quelli di doppio al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Don McNeill, che si \u00e8 imposto sul connazionale Bobby Riggs in 5 set col punteggio di 4-6 6-8 6-3 6-3 7-5. Il singolare femminile \u00e8 stato vinto dalla statunitense Alice Marble, che ha battuto in finale in 2 set la connazionale Helen Jacobs. Nel doppio maschile si sono imposti Jack Kramer e Ted Schroeder. Nel doppio femminile hanno trionfato Sarah Palfrey Cooke e Alice Marble. Nel doppio misto la vittoria \u00e8 andata a Alice Marble, in coppia con Bobby Riggs.\nSeniors.\nSingolare maschile.\n Don McNeill ha battuto in finale Bobby Riggs 4-6 6-8 6-3 6-3 7-5\nSingolare femminile.\n Alice Marble ha battuto in finale Helen Jacobs 6-2, 6-3\nDoppio maschile.\n Jack Kramer / Ted Schroeder hanno battuto in finale Gardnar Mulloy / Henry Prussoff 6-4, 8-6, 9-7\nDoppio femminile.\n Sarah Palfrey Cooke / Alice Marble hanno battuto in finale Dorothy Bundy / Marjorie Gladman Van Ryn 6-4, 6-3\nDoppio misto.\n Alice Marble / Bobby Riggs hanno battuto in finale Dorothy Bundy / Jack Kramer 9-7, 6-1"}
{"id": "2857545", "revid": "1428919", "url": "https://it.wikipedia.org/wiki?curid=2857545", "title": "Asadabad", "text": "Asad\u0101b\u0101d (farsi \u0627\u0633\u062f\u0622\u0628\u0627\u062f) \u00e8 il capoluogo dello shahrest\u0101n di Asadabad, circoscrizione Centrale, nella provincia di Hamadan. Aveva, nel 2006, una popolazione di 51.304 abitanti. Si trova a ovest di Hamadan in una zona montagnosa, ai piedi del monte Alvand, ad un'altitudine di 1.850 m s.l.m.\n\u00c8 nota per aver dato i natali a Jamal al-Din Asadabadi."}
{"id": "2857552", "revid": "47252965", "url": "https://it.wikipedia.org/wiki?curid=2857552", "title": "Vodafone Omnitel NV", "text": ""}
{"id": "2857553", "revid": "1543377", "url": "https://it.wikipedia.org/wiki?curid=2857553", "title": "Avianca Ecuador", "text": "Avianca Ecuador \u00e8 una compagnia aerea dell'Ecuador ed \u00e8 una sussidiaria di Avianca. Il vettore ha sede a Quito mentre i suoi hub principali sono l'Aeroporto Internazionale Mariscal Sucre e l'Aeroporto Internazionale Jos\u00e9 Joaqu\u00edn de Olmedo.\nStoria.\nAeroGal \u00e8 stata fondata nel 1986 e nell'ottobre 2009 il vettore, ha annunciato la sua fusione con la compagnia aerea colombiana Avianca e la compagnia aerea salvadoregna TACA. Avianca detiene la maggioranza della compagnia aerea con oltre l'81%; inoltre, ha effettuato un investimento di 7,2 milioni di dollari per rafforzare e modernizzare l'azienda. Nonostante l'acquisto da parte di Avianca, AeroGal ha continuato ad utilizzare la sua identit\u00e0 separata fino al 2014 quando il 18 giugno dello stesso anno \u00e8 stata ribattezzata in Avianca Ecuador.\nFlotta.\nA gennaio 2020 la flotta Avianca Ecuador risulta composta dai seguenti aerei:\nFlotta storica.\nNel corso degli anni Avianca Ecuador ha operato con i seguenti modelli di aeromobili:"}
{"id": "2857554", "revid": "118477304", "url": "https://it.wikipedia.org/wiki?curid=2857554", "title": "Vidigal", "text": "Vidigal \u00e8 un quartiere (\"bairro\") della Zona Sud della citt\u00e0 di Rio de Janeiro in Brasile.\nAmministrazione.\nVidigal fu istituito come \"bairro\" a s\u00e9 stante il 23 luglio 1981 come parte della Regione Amministrativa VI - Lagoa del municipio di Rio de Janeiro."}
{"id": "2857555", "revid": "486946", "url": "https://it.wikipedia.org/wiki?curid=2857555", "title": "Aerogal", "text": ""}
{"id": "2857556", "revid": "287204", "url": "https://it.wikipedia.org/wiki?curid=2857556", "title": "U.S. National Championships 1939", "text": "Gli U.S. National Championships 1939 (conosciuti oggi come US Open) sono stati la 58\u00aa edizione degli U.S. National Championships e quarta prova stagionale dello Slam per il 1939. I tornei di singolare si sono disputati al West Side Tennis Club nel quartiere di Forest Hills di New York, quelli di doppio al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Bobby Riggs, che si \u00e8 imposto sul connazionale Welby van Horn in 3 set col punteggio di 6-4 6-2 6-4. Il singolare femminile \u00e8 stato vinto dalla statunitense Alice Marble, che ha battuto in finale in 3 set la connazionale Helen Jacobs. Nel doppio maschile si sono imposti Adrian Quist e John Bromwich. Nel doppio femminile hanno trionfato Sarah Palfrey Cooke e Alice Marble. Nel doppio misto la vittoria \u00e8 andata a Alice Marble, in coppia con Harry Hopman.\nSeniors.\nSingolare maschile.\n Bobby Riggs ha battuto in finale Welby van Horn 6-4 6-2 6-4\nSingolare femminile.\n Alice Marble ha battuto in finale Helen Jacobs 6-0, 8-10, 6-4\nDoppio maschile.\n Adrian Quist / John Bromwich hanno battuto in finale Jack Crawford / Harry Hopman 8-6, 6-1, 6-4\nDoppio femminile.\n Sarah Palfrey Cooke / Alice Marble hanno battuto in finale Kay Stammers / Freda Hammersley 7-5, 8-6\nDoppio misto.\n Alice Marble / Harry Hopman hanno battuto in finale Sarah Palfrey / Elwood Cooke 9-7, 6-1"}
{"id": "2857557", "revid": "729019", "url": "https://it.wikipedia.org/wiki?curid=2857557", "title": "Centrale nucleare di Ignalina", "text": "La centrale nucleare di Ignalina (in Lituano Ignalinos Atomin\u0117 Elektrin\u0117, IAE, in russo \u0418\u0433\u043d\u0430\u043b\u0438\u043d\u0441\u043a\u0430\u044f \u0430\u0442\u043e\u043c\u043d\u0430\u044f \u044d\u043b\u0435\u043a\u0442\u0440\u043e\u0441\u0442\u0430\u043d\u0446\u0438\u044f, \"Ignalinskaja atomnaja elektrostancija\") era l'unica centrale elettronucleare lituana, \u00e8 situata presso la citt\u00e0 di Visaginas e a pochi passi da Ignalina, nella Contea di Utena. L'impianto era composto da 2 reattori RBMK1500 da 1.380 MW originari ognuno, depotenziati a seguito dell'incidente di \u010cernobyl' a 1.185\u00a0MW.\nI due reattori messi in funzione furono per breve tempo i pi\u00f9 potenti reattori al mondo, e fornivano oltre il 70% dell'elettricit\u00e0 lituana. Dovevano essere seguiti da altri due reattori di medesima potenza, ma il progetto fu accantonato a seguito del disastro di \u010cernobyl'.\nLa chiusura dell'impianto.\nCome clausola per l'entrata nell'Unione europea la Lituania si \u00e8 impegnata a spegnere i due reattori, il primo il 31 dicembre 2004 ed il secondo 5 anni dopo, il 31 dicembre 2009; la chiusura di questo reattore ha portato ad un notevole aumento delle importazioni di elettricit\u00e0 e gas dalla Russia, rendendo il paese molto pi\u00f9 dipendente dall'estero.\nLo smantellamento.\nA seguito nel dicembre 2009 dello spegnimento dell'impianto, sono iniziate le opere di smantellamento (in lingua inglese: \"decommissioning\") dei due reattori, le opere sono gestite dalla Ignalina International Decommissioning Support Fund (IIDSF) che provveder\u00e0 a fare le gare di appalto per i lavori. Le spese per le operazioni sono per il 95% a carico della comunit\u00e0 internazionale, mentre per il restante 5% a carico del governo lituano.\nLe opere di smantellamento saranno guidate dalla Areva TA, una sussidiaria dell'Orano ex Areva. Le operazioni preventive prevedono l'individuazione di un sito definitivo per i materiali con vincoli radiologici di basso livello, che si prevede di individuare nelle vicinanze del sito (il cui costo presupposto \u00e8 di 10 milioni \u20ac) ed essere pronto per il 2015, quando dovrebbe iniziare a ricevere i materiali. Le successive opere di smantellamento prevedono il completamento delle operazioni per il 2030.\nIl costo stimato totale per lo smantellamento di tutto l'impianto \u00e8 valutato in 1 miliardo di euro.\nMedia.\nNella primavera del 2018 l'emittente televisiva statunitense HBO decide di girarvi le scene di interno della centrale nucleare di \u010cernobyl', per la miniserie omonima, dove vengono narrati i giorni e i mesi successivi all'incidente nucleare del 1986. Questa scelta \u00e8 stata presa in quanto gli impianti di Ignalina e \u010cernobyl' presentano molte similitudini dal punto di vista progettuale."}
{"id": "2857559", "revid": "767487", "url": "https://it.wikipedia.org/wiki?curid=2857559", "title": "M\u00e1rcio Pereira Monteiro", "text": "Caratteristiche tecniche.\nGiocava come portiere, e grazie alla sua abilit\u00e0 spesso sopravanz\u00f2 nelle gerarchie interne dell'Atl\u00e9tico Mineiro Jo\u00e3o Leite.\nCarriera.\nClub.\nCresciuto nelle giovanili dell'Atl\u00e9tico-MG, vinse tre campionati statali, giocando da titolare il biennio 1986-1987. Successivamente si trasfer\u00ec dapprima al Coritiba e poi al Cruzeiro, in cui gioc\u00f2 diverse partite di campionato e alcune di coppa.\nNazionale.\nCon la Nazionale di calcio del Brasile ha giocato il , vincendo poi i X Giochi panamericani tenutisi ad Indianapolis nel 1987 come portiere di riserva."}
{"id": "2857560", "revid": "599013", "url": "https://it.wikipedia.org/wiki?curid=2857560", "title": "Andrew Mavis", "text": ""}
{"id": "2857564", "revid": "465664", "url": "https://it.wikipedia.org/wiki?curid=2857564", "title": "Cartella (informatica)", "text": ""}
{"id": "2857567", "revid": "61051", "url": "https://it.wikipedia.org/wiki?curid=2857567", "title": "Gregorio Luper\u00f3n International Airport", "text": ""}
{"id": "2857570", "revid": "1442080", "url": "https://it.wikipedia.org/wiki?curid=2857570", "title": "Premier Division 1994-1995 (Irlanda)", "text": "La stagione 1994-1995 \u00e8 stata la settantaquattresima edizione della League of Ireland, massimo livello del calcio irlandese.\nClassifica finale.\nLegenda:\nNote:"}
{"id": "2857571", "revid": "101175", "url": "https://it.wikipedia.org/wiki?curid=2857571", "title": "Supersport World Championship", "text": ""}
{"id": "2857576", "revid": "599013", "url": "https://it.wikipedia.org/wiki?curid=2857576", "title": "Sherman Hamilton", "text": ""}
{"id": "2857584", "revid": "287204", "url": "https://it.wikipedia.org/wiki?curid=2857584", "title": "U.S. National Championships 1938", "text": "Gli U.S. National Championships 1938 (conosciuti oggi come US Open) sono stati la 57\u00aa edizione degli U.S. National Championships e quarta prova stagionale dello Slam per il 1938. I tornei di singolare si sono disputati al West Side Tennis Club nel quartiere di Forest Hills di New York, quelli di doppio al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Don Budge, che si \u00e8 imposto sul connazionale Gene Mako in 4 set col punteggio di 6-3 6-8 6-2 6-1. Il singolare femminile \u00e8 stato vinto dalla statunitense Alice Marble, che ha battuto in finale in 2 set l'australiana Nancye Wynne Bolton. Nel doppio maschile si sono imposti Don Budge e Gene Mako. Nel doppio femminile hanno trionfato Sarah Palfrey Cooke e Alice Marble. Nel doppio misto la vittoria \u00e8 andata a Alice Marble, in coppia con Don Budge.\nSeniors.\nSingolare maschile.\n Don Budge ha battuto in finale Gene Mako 6-3 6-8 6-2 6-1\nSingolare femminile.\n Alice Marble ha battuto in finale Nancye Wynne Bolton 6-0, 6-3\nDoppio maschile.\n Don Budge / Gene Mako hanno battuto in finale Adrian Quist / John Bromwich 6-3, 6-2, 6-1\nDoppio femminile.\n Sarah Palfrey Cooke / Alice Marble hanno battuto in finale Simonne Mathieu / Jadwiga J\u0119drzejowska 6-8, 6-4, 6-3\nDoppio misto.\n Alice Marble / Don Budge hanno battuto in finale Thelma Coyne / John Bromwich 6-1, 6-2"}
{"id": "2857586", "revid": "339392", "url": "https://it.wikipedia.org/wiki?curid=2857586", "title": "Aeroporto Internazionale di El Dorado", "text": ""}
{"id": "2857591", "revid": "77594", "url": "https://it.wikipedia.org/wiki?curid=2857591", "title": "John Dudley, 1\u00b0 Duca del Northumberland", "text": ""}
{"id": "2857595", "revid": "767487", "url": "https://it.wikipedia.org/wiki?curid=2857595", "title": "David Daniels", "text": ""}
{"id": "2857596", "revid": "11959", "url": "https://it.wikipedia.org/wiki?curid=2857596", "title": "As-Salt", "text": ""}
{"id": "2857603", "revid": "287204", "url": "https://it.wikipedia.org/wiki?curid=2857603", "title": "U.S. National Championships 1937", "text": "Gli U.S. National Championships 1937 (conosciuti oggi come US Open) sono stati la 56\u00aa edizione degli U.S. National Championships e quarta prova stagionale dello Slam per il 1937. I tornei di singolare si sono disputati al West Side Tennis Club nel quartiere di Forest Hills di New York, quelli di doppio al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Don Budge, che si \u00e8 imposto sul tedesco Gottfried von Cramm in 5 set col punteggio di 6-1 7-9 6-1 3-6 6-1. Il singolare femminile \u00e8 stato vinto dalla cilena Anita Lizana, che ha battuto in finale in 2 set la polacca Helen Jacobs. Nel doppio maschile si sono imposti Gottfried von Cramm e Henner Henkel. Nel doppio femminile hanno trionfato Sarah Palfrey Cooke e Alice Marble. Nel doppio misto la vittoria \u00e8 andata a Sarah Palfrey, in coppia con Don Budge.\nSeniors.\nSingolare maschile.\n Don Budge ha battuto in finale Gottfried von Cramm 6-1 7-9 6-1 3-6 6-1\nSingolare femminile.\n Anita Lizana ha battuto in finale Jadwiga J\u0119drzejowska 6-4, 6-2\nDoppio maschile.\n Gottfried von Cramm / Henner Henkel hanno battuto in finale Don Budge / Gene Mako 6-4, 7-5, 6-4\nDoppio femminile.\n Sarah Palfrey Cooke / Alice Marble hanno battuto in finale Marjorie Van Ryn / Carolin Babcock 7-5, 6-4\nDoppio misto.\n Sarah Palfrey / Don Budge hanno battuto in finale Sylvie Jung Henrotin / Yvon Petra 6-2, 8-10, 6-0"}
{"id": "2857605", "revid": "287204", "url": "https://it.wikipedia.org/wiki?curid=2857605", "title": "S\u00e3o Conrado", "text": "S\u00e3o Conrado \u00e8 un quartiere (\"bairro\") della Zona Sud della citt\u00e0 di Rio de Janeiro in Brasile.\nAmministrazione.\nS\u00e3o Conrado fu istituito come \"bairro\" a s\u00e9 stante il 23 agosto 1985 come parte della Regione Amministrativa VI - Lagoa del municipio di Rio de Janeiro."}
{"id": "2857608", "revid": "1632387", "url": "https://it.wikipedia.org/wiki?curid=2857608", "title": "Retribution (Obscura)", "text": "Retribution \u00e8 il primo album registrato dalla band technical progressive death metal tedesca Obscura. Pubblicato nel 2006 dalla Vots Records, verr\u00e0 poi rimasterizzato e ristampato dalla Relapse Records con delle variazioni il 16 febbraio 2010.\nNel Giappone \u00e8 stato pubblicato con due bonus track in pi\u00f9 il 10 febbraio dello stesso anno.\nL'album.\nL'album presenta gi\u00e0 degli sperimentalismi che si evolveranno in futuro ma, rimane ancora legato al death metal classico.\nQuando l'album \u00e8 stato ripubblicato alla traccia numero 7 \"Intoxicated\" \u00e8 stato cambiato il titolo in \"Hate Anthem\".\nLa traccia strumentale che lo chiudeva (\"Sweet Silence\"), anche se presente su disco, \u00e8 stata stranamente omessa sul retro del CD. Ripristinata nella ristampa del 2012.\nDel nuovo artwork se ne occupato lo stesso disegnatore dei successivi album: Orion Landau."}
{"id": "2857611", "revid": "287204", "url": "https://it.wikipedia.org/wiki?curid=2857611", "title": "Gustavsberg", "text": "Gustavsberg \u00e8 una citt\u00e0 della Svezia, capoluogo del comune di V\u00e4rmd\u00f6, nella contea di Stoccolma; \u00e8 inclusa nell'area urbana della citt\u00e0 di Stoccolma. La citt\u00e0 \u00e8 conosciuta nel mondo per la sua fabbrica di porcellana.\nPosizione geografica.\nGustavsberg si trova a ovest di Stoccolma, da cui dista 23\u00a0km. Dalla stessa capitale, il tempo di viaggio \u00e8 stimato a 21-25 minuti.\nLa localit\u00e0 \u00e8 situata in un arcipelago, ed \u00e8 un centro residenziale.\nStoria.\nFondata intorno all'anno 1000 con il nome \"Farsta\", assunse la sua attuale denominazione nel 1640, perch\u00e9 Gabriel Oxenstierna, fratello del politico Axel, e proprietario del castello sito nella localit\u00e0, volle intitolare la citt\u00e0 in onore al padre Gustaf, e quindi fu rinominata Gustavsberg, cio\u00e8 \"citt\u00e0 di Gustaf\".\nNel 1902 fu edificata la prima parrocchia e si stacc\u00f2 amministrativamente da V\u00e4rmd\u00f6.\nComune fino al 1974, quando venne accorpata al comune di V\u00e4rmd\u00f6.\nEconomia e Trasporti.\nDal 1825, a Gustavsberg \u00e8 presente un'importante fabbrica di porcellana, esportata in varie parti del mondo, e costituisce l'attivit\u00e0 industriale principale della citt\u00e0. Per questo infatti \u00e8 anche sede di un \"Museo della Porcellana\".\nVi si trovano anche altri stabilimenti dove si producono altri tipi di ceramiche.\nDurante il periodo estivo \u00e8 anche un importante centro turistico, e molte sono le strutture alberghiere e della ristorazione.\nNella citt\u00e0 si trova un porto ed \u00e8 servita da linee di trasporto pubblico in autobus, con partenza da Slussen, e da una strada provinciale e da un'autostrada.\nArchitettura.\nGustavsberg \u00e8 un importante centro nazionale dell'arte e del design, e sono infatti molti gli stilisti e gli artisti che lavorano nella citt\u00e0.\nVi si trova un edificio, la \"Runda huset\", cio\u00e8 casa circolare, costruito nel 1950, come sede del municipio, attualmente ospita la biblioteca comunale."}
{"id": "2857612", "revid": "122326963", "url": "https://it.wikipedia.org/wiki?curid=2857612", "title": "Applied behavior analysis", "text": "L'analisi applicata del comportamento o analisi comportamentale applicata, abbreviata abitualmente come ABA dall'inglese Applied Behavior Analysis, \u00e8 la scienza in cui i principi dell'analisi del comportamento vengono applicati sistematicamente per migliorare i comportamenti socialmente significativi, e in cui si utilizza una logica sperimentale per identificare le variabili responsabili dei cambiamenti nel comportamento.\nSi tratta di uno dei tre settori classici dell'analisi del comportamento; gli altri due sono il comportamentismo inteso come epistemologia, e l'analisi sperimentale del comportamento (ovvero, la ricerca sperimentale di base).\nFra i principali campi di applicazione di questa disciplina vi \u00e8 anche la terapia dell'autismo."}
{"id": "2857613", "revid": "767487", "url": "https://it.wikipedia.org/wiki?curid=2857613", "title": "George William Smith", "text": "Biografia.\nFu il diciassettesimo governatore della Virginia. Prima di tale carica aveva ricoperto brevemente lo stesso ruolo fino all'elezione di James Monroe. Proveniva dallo stato della Virginia. Si spos\u00f2 due volte, Sarah Adams e Jane Reade Jones furono le sue mogli, dal primo matrimonio ebbe 8 figli.\nLa carica effettiva dur\u00f2 sino alla sua morte, avvenuta durante un incendio in un teatro. Le sue ceneri vennero raccolte insieme a quelle delle altre vittime."}
{"id": "2857617", "revid": "287204", "url": "https://it.wikipedia.org/wiki?curid=2857617", "title": "U.S. National Championships 1936", "text": "Gli U.S. National Championships 1936 (conosciuti oggi come US Open) sono stati la 55\u00aa edizione degli U.S. National Championships e quarta prova stagionale dello Slam per il 1936. I tornei di singolare si sono disputati al West Side Tennis Club nel quartiere di Forest Hills di New York, quelli di doppio al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dal britannico Fred Perry, che si \u00e8 imposto sullo statunitense Don Budge in 5 set col punteggio di 2-6 6-2 8-6 1-6 10-8. Il singolare femminile \u00e8 stato vinto dalla statunitense Alice Marble, che ha battuto in finale in 3 set la connazionale Helen Jacobs. Nel doppio maschile si sono imposti Don Budge e Gene Mako. Nel doppio femminile hanno trionfato Marjorie Gladman Van Ryn e Carolin Babcock. Nel doppio misto la vittoria \u00e8 andata a Alice Marble, in coppia con Gene Mako.\nSeniors.\nSingolare maschile.\n Fred Perry ha battuto in finale Don Budge 2-6 6-2 8-6 1-6 10-8\nSingolare femminile.\n Alice Marble ha battuto in finale Helen Jacobs 4-6, 6-3, 6-2\nDoppio maschile.\n Don Budge / Gene Mako hanno battuto in finale Wilmer Allison / John Van Ryn 6-4, 6-2, 6-4\nDoppio femminile.\n Marjorie Gladman Van Ryn / Carolin Babcock hanno battuto in finale Helen Hull Jacobs / Sarah Palfrey Cooke 9-7, 2-6, 6-4\nDoppio misto.\n Alice Marble / Gene Mako hanno battuto in finale Sarah Palfrey / Don Budge 6-3, 6-2"}
{"id": "2857620", "revid": "1165513", "url": "https://it.wikipedia.org/wiki?curid=2857620", "title": "Obscura", "text": ""}
{"id": "2857622", "revid": "767487", "url": "https://it.wikipedia.org/wiki?curid=2857622", "title": "Bahar", "text": "Bah\u0101r (farsi \u0628\u0647\u0627\u0631) \u00e8 il capoluogo dello shahrest\u0101n di Bahar, circoscrizione Centrale, nella provincia di Hamadan. Aveva, nel 2006, una popolazione di 27.271 abitanti, in gran parte di lingua azera che si dedicano in prevalenza all'agricoltura coltivando patate e angurie."}
{"id": "2857625", "revid": "30756529", "url": "https://it.wikipedia.org/wiki?curid=2857625", "title": "Sestrieras", "text": ""}
{"id": "2857627", "revid": "62004", "url": "https://it.wikipedia.org/wiki?curid=2857627", "title": "Roberto Falaschi", "text": "Professionista tra il 1949 e il 1963, conta la vittoria di una tappa al Giro d'Italia.\nCarriera.\nCorse per la Thomas, la Welter, la Lygie, l'Atala, la Legnano, la Ignis, la Philco TV e la Molteni. Le principali vittorie da professionista furono una tappa al Giro d'Italia 1960 e una tappa al Tour d'Europe nel 1956.\nHa portato a termine sei Giri d'Italia, tre Tour de France e alcune classiche estere.\n\u00c8 deceduto il 30 maggio 2009."}
{"id": "2857628", "revid": "30756542", "url": "https://it.wikipedia.org/wiki?curid=2857628", "title": "La Sestriera", "text": ""}
{"id": "2857629", "revid": "30756550", "url": "https://it.wikipedia.org/wiki?curid=2857629", "title": "\u00cbl Sestrier", "text": ""}
{"id": "2857630", "revid": "287204", "url": "https://it.wikipedia.org/wiki?curid=2857630", "title": "U.S. National Championships 1935", "text": "Gli U.S. National Championships 1935 (conosciuti oggi come US Open) sono stati la 54\u00aa edizione degli U.S. National Championships e quarta prova stagionale dello Slam per il 1935. I tornei di singolare si sono disputati al West Side Tennis Club nel quartiere di Forest Hills di New York, quelli di doppio al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dallo statunitense Wilmer Allison, che si \u00e8 imposto sul connazionale Sidney Wood in 3 set col punteggio di 6-2 6-2 6-3. Il singolare femminile \u00e8 stato vinto dalla statunitense Helen Jacobs, che ha battuto in finale in 3 set la connazionale Sarah Palfrey Cooke. Nel doppio maschile si sono imposti Wilmer Allison e John Van Ryn. Nel doppio femminile hanno trionfato Helen Hull Jacobs e Sarah Palfrey Cooke. Nel doppio misto la vittoria \u00e8 andata a Sarah Palfrey, in coppia con Enrique Maier.\nSeniors.\nSingolare maschile.\n Wilmer Allison ha battuto in finale Sidney Wood 6-2 6-2 6-3\nSingolare femminile.\n Helen Jacobs ha battuto in finale Sarah Palfrey Cooke 6-2, 6-4\nDoppio maschile.\n Wilmer Allison / John Van Ryn hanno battuto in finale Don Budge / Gene Mako 6-2, 6-3, 2-6, 3-6, 6-1\nDoppio femminile.\n Helen Hull Jacobs / Sarah Palfrey Cooke hanno battuto in finale Carolin Babcock / Dorothy Andrus 6-4, 6-2\nDoppio misto.\n Sarah Palfrey / Enrique Maier hanno battuto in finale Kay Stammers / Roderich Menzel 6-4, 4-6, 6-3"}
{"id": "2857631", "revid": "767487", "url": "https://it.wikipedia.org/wiki?curid=2857631", "title": "Ron Bissett", "text": "Carriera.\nCon il ha disputato le Olimpiadi del 1956."}
{"id": "2857632", "revid": "30756579", "url": "https://it.wikipedia.org/wiki?curid=2857632", "title": "Gufo-aquila", "text": ""}
{"id": "2857638", "revid": "300067", "url": "https://it.wikipedia.org/wiki?curid=2857638", "title": "Ronald Bissett", "text": ""}
{"id": "2857642", "revid": "228587", "url": "https://it.wikipedia.org/wiki?curid=2857642", "title": "Campionati del mondo di atletica leggera indoor 2010 - Staffetta 4\u00d7400 metri maschile", "text": "La competizione si \u00e8 svolta su due giorni: il primo turno il 13 marzo 2010, mentre la finale il 14 marzo 2010.\nRecord.\nPrima di questa competizione, il record del mondo (RM) e il record dei campionati (RC) erano i seguenti:"}
{"id": "2857645", "revid": "228587", "url": "https://it.wikipedia.org/wiki?curid=2857645", "title": "Retribution", "text": ""}
{"id": "2857650", "revid": "287204", "url": "https://it.wikipedia.org/wiki?curid=2857650", "title": "U.S. National Championships 1934", "text": "Gli U.S. National Championships 1934 (conosciuti oggi come US Open) sono stati la 53\u00aa edizione degli U.S. National Championships e quarta prova stagionale dello Slam per il 1934. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Germantown Cricket Club di Filadelfia, negli Stati Uniti.\nIl singolare maschile \u00e8 stato vinto dal britannico Fred Perry, che si \u00e8 imposto sullo statunitense Wilmer Allison in 4 set col punteggio di 6-4 6-3 1-6 8-6. Il singolare femminile \u00e8 stato vinto dalla statunitense Helen Jacobs, che ha battuto in finale in 3 set la connazionale Sarah Palfrey Cooke. Nel doppio maschile si sono imposti George Lott e Lester Stoefen. Nel doppio femminile hanno trionfato Helen Hull Jacobs e Sarah Palfrey Cooke. Nel doppio misto la vittoria \u00e8 andata a Helen Hull Jacobs, in coppia con George Lott.\nSeniors.\nSingolare maschile.\n Fred Perry ha battuto in finale Wilmer Allison 6-4 6-3 1-6 8-6\nSingolare femminile.\n Helen Jacobs ha battuto in finale Sarah Palfrey Cooke 6-1, 6-4\nDoppio maschile.\n George Lott / Lester Stoefen hanno battuto in finale Wilmer Allison / John Van Ryn 6-4, 9-7, 3-6, 6-4\nDoppio femminile.\n Helen Hull Jacobs / Sarah Palfrey Cooke hanno battuto in finale Carolin Babcock / Dorothy Andrus 4-6, 6-3, 6-4\nDoppio misto.\n Helen Hull Jacobs / George Lott hanno battuto in finale Elizabeth Ryan / Lester Stoefen 4-6, 13-11, 6-2"}
{"id": "2857653", "revid": "124353615", "url": "https://it.wikipedia.org/wiki?curid=2857653", "title": "Jean L\u00e9o Testut", "text": "Biografia.\nFiglio di Juan Testut e Mar\u00eda Deynat. Studi\u00f2 Medicina all'Universit\u00e0 di Bordeaux, interrompendo gli studi a causa della guerra franco-prussiana del 1870. In seguito, nel 1878, fu riammesso presso la Scuola di Medicina di Bordeaux, completando gli studi con una tesi che gli valse la vincita di premi conferitigli da alcune universit\u00e0 francesi.\nVenne nominato professore ordinario di anatomia umana presso la facolt\u00e0 di Medicina di Bordeaux e contemporaneamente esercit\u00f2 attivit\u00e0 di ricerca in antropologia presso altre Universit\u00e0. Fu professore di anatomia umana presso le universit\u00e0 di Lilla e Lione.\nAttivit\u00e0 scientifica e letteraria.\nScrisse diversi testi di argomento anatomico ed antropologico; l'opera pi\u00f9 celebre e diffusa \u00e8 il \"Trait\u00e9 d'anatomie humaine\" (1889-1892), cui fece seguito, nel 1905-1906, con la collaborazione di Honor\u00e9 Jacob, il \"Trait\u00e9 d'anatomie topographique\" (Trattato di anatomia topografica).\nSulla scia della famosa scuola anatomica francese ( es. J.M. Bourgery,o M.P.Sappey ), Testut compose Il \"Trait\u00e9 d'anatomie humaine\", originariamente di quattro volumi, in cui descrive in modo esaustivo, chiaro, approfondito e ricco di illustrazioni l'anatomia sistematica dell'uomo, tanto da essere considerato , ancora oggi , il testo di riferimento internazionale di anatomia umana descrittiva.\nEguale ed inveterata fama gode ancora oggi il \"Trait\u00e9 d'anatomie topographique\", che continua ad essere un punto di riferimento mondiale per lo studio dell'anatomia topografica. A conferma di ci\u00f2, le illustrazioni presenti in tali opere sono tuttora tra le maggiori fonti iconografiche di anatomia.\n\u00c8 stato anche autore del \"Compendio di Anatomia Umana\", opera pi\u00f9 semplice, ma non superficiale di anatomia macroscopica, divenuta riferimento didattico per molti testi moderni di anatomia. \nContribu\u00ec con oltre 90 pubblicazioni riguardanti il campo dell'anatomia, dell'antropologia, della paleontologia e della storia.\nNel 1889 Testut scopr\u00ec che un cranio preistorico, ritrovato a Chancelade, apparteneva a una specie nuova che chiam\u00f2 \"razza Chancelade\", antenato di Eskimo. Tale ipotesi, sebbene accolta dai contemporanei, \u00e8 ora ritenuta non vera e il cranio Chancelade \u00e8 considerato un uomo di Cro-Magnon."}
{"id": "2857662", "revid": "287204", "url": "https://it.wikipedia.org/wiki?curid=2857662", "title": "Castigo (film)", "text": ""}
{"id": "2857664", "revid": "1305772", "url": "https://it.wikipedia.org/wiki?curid=2857664", "title": "Quelli dell'Intervallo Cafe", "text": "Quelli dell'Intervallo Cafe \u00e8 stata una situation comedy italiana trasmessa da Disney Channel Italia. Era uno spin-off della sitcom televisiva italiana \"Quelli dell'intervallo\". La prima stagione \u00e8 andata in onda dal 26 marzo 2010 al 26 giugno 2010 su Disney Channel, mentre la seconda stagione dal 10 febbraio 2011 al 15 aprile 2011.\nTrama.\nSitcom per i ragazzi, fatta dai ragazzi. Tinelli, Jaky e i loro amici hanno sedici anni. Luogo principale delle loro discussioni \u00e8 l'\"Intervallo Cafe\"', bar dello zio di Nico. \u00c8 una sitcom completamente nuova, interpretata dagli stessi attori giovani della sitcom principale, \"Quelli dell'intervallo\". Ormai sedicenni, hanno superato gli esami e sono passati dalle medie alle superiori, frequentando sempre la scuola Manzoni. La principale e importante novit\u00e0 di questa serie \u00e8 che il centro della vita dei protagonisti, non sar\u00e0 pi\u00f9 l'ambiente scolastico, ma un luogo pi\u00f9 aperto agli incontri, luogo che permetter\u00e0 la nascita di nuove dinamiche e a introdurre nuovi personaggi: l'Intervallo Caf\u00e9, che si trova proprio davanti alla loro scuola. Il locale \u00e8 di propriet\u00e0 del burbero e autoritario Tony, lo zio di Nico. Quest'ultimo il pomeriggio gli d\u00e0 una mano dietro il bancone, mentre l'amico Tinelli serve ai tavoli, spinto dai genitori a lavorare alla paninoteca nella speranza che impari, attraverso un mestiere, un po' di dovere e di disciplina. Oltre agli amici storici come Secchia, Valentina e Annina, Jaky, Rudy, Bella e Mafy, troviamo nel locale altri due nuovi personaggi: Zita, quindici anni, regina del gossip, invaghita di Tinelli e con un modo tutto suo nel raccontare gli avvenimenti; e la Signora Serena, cinquantenne, che vive sopra la paninoteca e che per questo ha sempre un motivo per lamentarsi con Tony e i ragazzi. Nella seconda serie invece troviamo altri nuovi personaggi come Gaia, Pierpiero, Felice Venduzzi, il signor Francesco proprietario del negozio di animali a fianco del locale, e Stella che aspira a diventare attrice.\nPersonaggi.\nOltre ai personaggi storici (Tinelli, Bella, Valentina, Secchia, Mafy, Rudy, Jaky, Annina e Nico), nella serie compaiono altri nuovi personaggi:\nQui i vecchi personaggi sono cambiati, ma mostrano di avere ancora le loro peculiari caratteristiche: Tinelli appare cresciuto, pi\u00f9 responsabile e meno infantile di prima, pur rimanendo con il suo modo di fare burlone; Mafy sembra essere pi\u00f9 timida e non volersi pi\u00f9 mettere in mostra, anche se non sempre; Valentina \u00e8 pi\u00f9 gentile e meno vanitosa, ma alcune volte torna sempre sui suoi passi; Rudy, in questo spinoff, sembra essere pi\u00f9 matura nelle vicende amorose; Bella non \u00e8 affatto cambiata, anche se si \u00e8 unita a Zita nei pettegolezzi; Jaky \u00e8 molto meno silenzioso, seppur conservi quell'aria piacevole da educato; Annina \u00e8 ormai una ragazza, non pi\u00f9 una bambina, con notevoli cambiamenti di voce e carattere; Nico gestisce il bar di suo zio con Tinelli e non \u00e8 pi\u00f9 comico come una volta, bench\u00e9 sia ancora rimasto un abile barzellettiere; infine Secchia ha cambiato la voce, ora \u00e8 un ragazzo adolescente, ma, nonostante appaia con abiti sportivi e senza pi\u00f9 tanti libri con s\u00e9, quasi sempre dimostra di non aver perso lo smalto di studioso imbattibile, acquisita nel corso della sitcom principale.\nSuccesso internazionale della serie.\nCome la sitcom madre Quelli dell'intervallo, anche la serie, Quelli dell'Intervallo Cafe viene venduta anche in altri paesi. Inizia con la Francia, con la sitcom dal titolo, \"Trop la Classe! Cafe,\" in onda su Disney Channel Francia, da mercoled\u00ec 14 settembre 2011.\nSerie spin-off.\n\"Casa Pierpiero\".\nLa serie racconta le vicende che si svolgono nella casa del nuovo personaggio di \"Quelli dell'Intervallo Cafe\", Pierpiero, un ragazzo intelligente e ricco che va nel locale di nascosto dalla madre."}
{"id": "2857666", "revid": "599013", "url": "https://it.wikipedia.org/wiki?curid=2857666", "title": "Comando Militare Esercito &quot;Sardegna&quot;", "text": "Il Comando Militare Esercito \"Sardegna\" (gi\u00e0 Comando militare autonomo della Sardegna) \u00e8 una struttura dell'esercito italiano.\nStoria.\nTrae origine dal Comando militare della Sardegna, costituito nel dopoguerra a Cagliari e avente giurisdizione su tutta l'isola, dipendente dal 1946 dal \"VIII Comando militare territoriale\", divenendo ente territoriale del Comando Regione Militare Centrale, raggiunge la sua autonomia il 31 dicembre 1981.\nNel 1997 ha ceduto tutta la componente operativa al COMFOTER e al dipendente 2\u00ba Comando delle forze di difesa di San Giorgio a Cremano, e nel 2001 le competenze logistiche, ed i relativi e reparti, al Comando logistico dell'Esercito \"Sud\" con sede a Napoli.\nDal 2016 \u00e8 alle dipendenze del Comando Forze Operative Sud.\nCompetenze.\nLe funzioni esercitate sono:\nIn parte ha anche compiti di natura operativa, avendo alle proprie dipendenze alcune unit\u00e0 operative di stanza nell'isola ma dal 1988, con la costituzione della Brigata \"Sassari\", anche unit\u00e0 di combattimento. A partire dal 2001 data mantiene pertanto le sole competenze connesse con il reclutamento (RFC = reclutamento e forze di completamento) oltre che territoriali/presidiarie . In tale veste \u00e8 alla continua ricerca di sinergie con gli enti locali per meglio mettere a disposizione del cittadino tutti i servizi offerti dalla struttura militare locale e dallo Stato Maggiore dell'Esercito.\n\u00c8 l'unico comando territoriale che coordina le attivit\u00e0 legate al Reclutamento, alle Forze di Completamento e alla Promozione e Pubblica Informazione nella intera regione.\nIn questa veste \u00e8 ricerca, stabilisce e coordina continuamente i rapporticon gli Enti locali per meglio mettere a disposizione i servizi offerti dalla struttura militare sarda.\nEnti e Reparti dipendenti.\nDal Comando Militare Esercito \"Sardegna\" dipendono il Centro Documentale di Cagliari e il 1\u00ba Reggimento corazzato.\nAltri reparti dipendenti dal Comando Militare Esercito \"Sardegna\" sono:\nCentro Documentale di Cagliari.\nIl Centro Documentale di Cagliari, erede diretto del Distretto militare di Cagliari , \u00e8 retto da un colonnello ed \u00e8 competente per tutte le province della regione Sardegna.\nDopo la sospensione del servizio di leva, il Centro svolge prevalentemente attivit\u00e0 documentale, rivolta al personale che ha terminato il servizio militare, informativa, per chi cerca informazioni sull'arruolamento e la riserva e di servizio per altre istituzioni come i Comuni o l'INPS e curano il rilascio dei fogli matricolari e/o la documentazione matricolare che attestano il periodo del servizio militare effettivamente svolto.\n1\u00ba Reggimento corazzato.\nIl 1\u00ba Reggimento corazzato \u00e8 una unit\u00e0 atipica dell'Esercito Italiano alle dipendenze del \"Comando Militare Esercito \"Sardegna\"\", che provvede alla gestione del Poligono Militare di Capo Teulada.\nEnti dell'esercito sul territorio del CME \"Sardegna\".\nQuesti enti sono di stanza in Sardegna, ma dipendono operativamente, amministrativamente e disciplinarmente, da altri Comandi della Forza Armata. Il legame con il CMA \u00e8 limitato ai soli aspetti territoriali e presidiari."}
{"id": "2857667", "revid": "204012", "url": "https://it.wikipedia.org/wiki?curid=2857667", "title": "George William Smith (politico)", "text": ""}
{"id": "2857668", "revid": "294822", "url": "https://it.wikipedia.org/wiki?curid=2857668", "title": "Cosimo Vittorio Nocera", "text": ""}
{"id": "2857669", "revid": "834", "url": "https://it.wikipedia.org/wiki?curid=2857669", "title": "Min and Bill", "text": ""}
{"id": "2857670", "revid": "465169", "url": "https://it.wikipedia.org/wiki?curid=2857670", "title": "Charles Boycott", "text": "Biografia.\nCharles Boycott nacque a Norfolk nel 1832. Dopo aver prestato servizio nella British Army, egli and\u00f2 a lavorare in Irlanda come amministratore terriero per Lord Erne (John Crichton, terzo conte di Erne), proprietario di un latifondo nella zona del lago di Lough Mask, nella contea di Mayo (Irlanda occidentale).\nNel 1880, come parte della sua campagna per le \"3 F\" (\"Fair rent\", \"Fixity of tenure\" e \"Free sale\", ossia canone equo, affitto stabile e vendita libera) per tutelare gli affittuari dei fondi agricoli dallo sfratto, la potente \"Lega irlandese dei lavoratori della terra\" (Irish Land League) diretta da Michael Davitt indusse i contadini locali, impiegati come braccianti nelle aziende agricole pi\u00f9 grandi come quella amministrata da Boycott, a rifiutarsi di lavorare nelle terre di Lord Erne. Quando Boycott tent\u00f2 di contrastare tale campagna, la Lega lanci\u00f2, non senza ricorrere a intimidazioni e violenze nei confronti dei \"crumiri\", un'azione a tutto campo per isolare l'amministratore dalla comunit\u00e0 locale: i vicini non gli avrebbero parlato, i negozi non lo avrebbero servito, i carpentieri non gli avrebbero aggiustato la casa ed i postini si sarebbero rifiutati di consegnargli la sua posta.\nLa campagna contro Boycott divenne famosa nella stampa britannica - anche perch\u00e9 fu lo stesso Boycott a denunciare la situazione scrivendo al Times - e corrispondenti dei giornali vennero inviati nell'ovest dell'Irlanda per riportare quanto stava accadendo. Le terre del conte cominciarono a inaridire e Boycott fu licenziato. Il governo inglese, non accettando l'insubordinazione irlandese, decise di intervenire, inviando nel novembre 1880 una scorta militare per salvare il raccolto del latifondo di Lord Erne e proteggere Boycott. Quest'ultimo fu comunque costretto a lasciare l'Irlanda il 1\u00ba dicembre dello stesso anno."}
{"id": "2857672", "revid": "339392", "url": "https://it.wikipedia.org/wiki?curid=2857672", "title": "La Grange", "text": ""}
{"id": "2857673", "revid": "767487", "url": "https://it.wikipedia.org/wiki?curid=2857673", "title": "Suite fran\u00e7aise (Poulenc)", "text": "La Suite Fran\u00e7aise d'apres Claude Gervaise (FP 80) \u00e8 una composizione di Francis Poulenc scritta nel 1935 per l'opera teatrale in due atti \u201c\"La Reine Margot\"\u201d (FP 78) di \u00c9douard Bourdet (al quale la suite \u00e8 dedicata). Si basa sulla trascrizione e parziale rielaborazione di sei delle danze rinascimentali del compositore rinascimentale francese Claude Gervaise raccolte nel suo \u201c\"Livre des Danceries\"\u201d (1545): \"Bransle de Champainge\", \"Pavane\", \"Petite Marche Militaire\", \"Bransle de Bourgogne\", \"Sicilienne\" e \"Carillon\".\nCaratteristiche.\nBourdet affid\u00f2 la composizione della musica per la sua opera a Georges Auric, amico di Poulenc dall'epoca del Gruppo dei Sei, che scrisse la chanson \u201c\"Printemps\"\u201d per il I atto; e a Poulenc che, su suggerimento di Nadia Boulanger, trascrisse e complet\u00f2 in stile post-impressionista, le danze di Gervaise per il II atto della pi\u00e9ce. Il movimento numero IV, \"Complainte\", \u00e8 l'unico scritto interamente da Poulenc, ma imita perfettamente lo stile rinascimentale ed \u00e8 usato come introduzione per il Bransle de Bourgogne. Il lavoro divenne molto famoso nello stesso anno con la pubblicazione della versione per pianoforte, redatta dallo stesso autore; la pubblicazione della partitura per ensemble risale invece al 1948.\nStile.\nPoulenc all'epoca era reduce dal grande successo del \"Concerto per due pianoforti e orchestra in Re minore\" (1932) e, ideologicamente, non ancora troppo lontano dal pensiero che lo aveva aggregato il Gruppo dei Sei nei primi anni '20. Jean Cocteau dett\u00f2 in \u201c\"Il Gallo e l'Arlecchino\"\u201d, il manifesto che fond\u00f2 questo gruppo, una serie di concetti che si possono ancora ritrovare in questa suite, posteriore di 15 anni: un ritorno alla semplicit\u00e0 formale e stilistica, dopo la complessit\u00e0 debussiana o il wagnerismo tedesco, vissuta nella chiarezza della sonorit\u00e0 e dell'armonia; la passione per il modernismo e la contemporaneit\u00e0, verso una nuova concezione del quotidiano e del tecnologico (che, perch\u00e9 no, pu\u00f2 essere applicato anche all'arte); l'ampiezza dei concetti e la polisemia dell'arte, da cui discendono il concetto di cubismo (Picasso, Braque ecc.) nella pittura, e di simultaneismo in generale nell'arte e anche in musica; una musica che riconduca a qualcosa di utile sia in senso conoscitivo che in senso percettivo, cio\u00e8 che insegni ed emozioni allo stesso tempo. In sintesi, come diceva Cocteau \u201ccompito dell'arte \u00e8 di afferrare il senso del tempo ed attingere, nella visione di quest'essenzialit\u00e0 pratica, un antidoto contro la bellezza dell'inutile, che a sua volta incoraggia il superfluo\".\nA tutto ci\u00f2 si aggiunga la commissione di Bourdet, che voleva della musica antica per commentare la pi\u00e9ce teatrale dedicata alla regina Margherita di Francia (costruita sulla figura di Yvonne Printemps, che recit\u00f2 la parte nella prima esecuzione), vissuta ad una generazione di distanza dalla musica di Gervaise e quindi della musica che guardasse s\u00ec al passato remoto del soggetto ma anche al pubblico del teatro contemporaneo.\nArrangiamenti.\nLa suite fu pensata in un primo momento per solo pianoforte (FP78) ma in seguito, proprio in vista di un'esecuzione teatrale venne affidata all'organico di un ensemble di fiati pi\u00f9 percussioni e cembalo (FP80) e, successivamente (nel 1953), arrangiata per violoncello e pianoforte. Quest'ultima versione \u00e8 dedicata al violoncellista francese Pierre Fournier.\nLa prima esecuzione.\nLa prima rappresentazione si ebbe al Teatro Marigny di Parigi il 26 novembre 1935 e vide l'esordio sulle scene dell'allora undicenne Charles Aznavour. Di questa recita Colette ebbe a scrivere:"}
{"id": "2857676", "revid": "339392", "url": "https://it.wikipedia.org/wiki?curid=2857676", "title": "LaGrange", "text": ""}
{"id": "2857680", "revid": "2048534", "url": "https://it.wikipedia.org/wiki?curid=2857680", "title": "257 (numero)", "text": "Duecentocinquantasette (257) \u00e8 il numero naturale dopo il 256 e prima del 258.\nCollegamenti esterni.\n "}
{"id": "2857686", "revid": "1782831", "url": "https://it.wikipedia.org/wiki?curid=2857686", "title": "Episodi di Nurse Jackie - Terapia d'urto (seconda stagione)", "text": "La seconda stagione della serie televisiva Nurse Jackie - Terapia d'urto \u00e8 stata trasmessa in prima visione negli Stati Uniti d'America da Showtime dal 22 marzo al 7 giugno 2010.\nIn Italia \u00e8 stata trasmessa in prima visione da Sky Uno dal 7 marzo all'11 aprile 2011.\nCibo per il cuore.\nTrama.\nDopo la rottura con Eddie, Jackie tenta di riallacciare i rapporti con la sua famiglia. Tuttavia, in ospedale, Jackie si trova a dover affrontare imprevisti che la mettono a dura prova: Cooper, infastidito dal comportamento insubordinato e dai modi bruschi dell'infermiera, presenta un reclamo formale contro di lei, Eddie viene trasportato d'urgenza in ospedale per un'overdose di Alprazolam, i controlli sempre pi\u00f9 rigidi sul distributore di farmaci le rendono difficile procurarsi sostanze stupefacenti. Nel frattempo Jackie apprende il nuovo infermiere, assunto per sostituire Mo-Mo, \u00e8 Sam, un giovane che aveva precedentemente lavorato in prova nell'ospedale con lei e che aveva cacciato perch\u00e9 si drogava, e che Thor ha il diabete e la malattia sta avendo effetti negativi sul suo corpo e conseguentemente sul suo lavoro.\nTwitter.\nTrama.\nAll'ospedale Jackie non rispetta la burocrazia per accelerare la diagnosi di un ragazzo, irritando il dottor Cooper, il quale inizia a scrivere di continuo su Twitter, come metodo per sfogarsi. In lutto per la morte di sua madre, O'Hara si presenta al lavoro dopo una notte sfrenata, e Jackie la copre mentre lei smaltisce l'effetto dell'Ecstasy. Nel frattempo Eddie si reca nuovamente al bar di Kevin e continua la sua amicizia con il marito di Jackie.\nSpiacevoli compagnie.\nTrama.\nCooper compare nella lista dei migliori 25 dottori di Manhattan stilata dal \"New York Magazine\", fatto che gli d\u00e0 un motivo per gongolare e vantarsi con gran parte del personale ospedaliero. Intanto Jackie affronta nuove sfide in casa e al lavoro, con l'ansia crescente per il comportamento di Grace e con un'assunzione di droghe sempre pi\u00f9 cospicua. Tornata a casa, Jackie trova suo marito assieme a Eddie, il quale fa finta di non conoscerla e si presenta come un amico di Kevin.\nBong alla mela.\nTrama.\nJackie \u00e8 turbata per l'intrusione di Eddie nella sua famiglia, e va da lui per farglielo sapere e farlo desistere. In ospedale, consiglia ad un malato di cancro che non risponde alla chemioterapia un rimedio alternativo a base di marijuana, facendo irritare Cooper che non tollera che gli infermieri suggeriscano ai pazienti di usare sostanze illegali. Dopo che Cooper rimette il paziente rilasciandogli una ricetta per un farmaco antiemetico, Jackie gli fornisce di nascosto della marijuana, facendogliela inizialmente fumare in un bong ricavato da una mela e successivamente mettendola in biscotti; il paziente migliora considerevolmente. Intanto la dottoressa O'Hara copre Zoey, dopo che quest'ultima \u00e8 venuta meno alle regole per salvare la vita ad un bambino, e copula con il nuovo infermiere, Sam. Infine Kevin telefona a Jackie per rimandare la serata con la moglie, per poter andare con l'amico Eddie ad una partita di baseball.\nUn testimonial d'eccezione.\nTrama.\nL'iniziale dura presa di posizione di Jackie nei confronti di Eddie si ammorbidisce dopo che lei ha una discussione col marito Kevin. All'ospedale, l'amministratrice ha assunto una guardia di sicurezza per controllare il distributore di farmaci e fa un accordo con Cooper affinch\u00e9 quest'ultimo diventi il volto pubblico dell'All Saints per una campagna pubblicitaria. Intanto Jackie viene a conoscenza di maggiori dettagli sulla famosa fidanzata di O'Hara e di una possibile gravidanza di Zoey.\nUna freccia nel polmone.\nTrama.\nInfelice per l'amicizia tra Eddie e Kevin, Jackie chiede a Eddie di smettere di passare del tempo con il marito. Intanto all'ospedale l'infermiera riesce a procurarsi la droga per mezzo di campioni offerti da un'azienda farmaceutica. Nel frattempo Zoey scopre di non essere realmente incinta. Nonostante la sua richiesta, nella serata Jackie si ritrova ad assistere ad una partita a ping pong tra Kevin ed Eddie, il quale a quattr'occhi la minaccia di raccontare tutto al marito se lei gli mentir\u00e0 nuovamente. \nM\u00e9nage \u00e0 trois.\nTrama.\nLa maggior donatrice dell'ospedale, paziente all'All Saints, rimane offesa dal comportamento di Coop e a causa di ci\u00f2 annuncia di interrompere definitivamente le proprie donazioni. Nonostante ci\u00f2, poco dopo muore e l'amministratrice dell'ospedale si mette d'accordo con gli infermieri per fingere che il suo ultimo desiderio donna fosse una donazione di un milione di dollari al pronto soccorso. Nel frattempo Jackie si accorge del comportamento di donnaiolo dell'amante di O'Hara e, una volta tornata a casa, ha una lite con il marito, che l'accusa di essere poco presente in famiglia ed eccessivamente ossessionata dal suo lavoro, cosa che secondo lui \u00e8 la causa delle ansie della loro figlia Grace.\nUna pallottola nel cervello.\nTrama.\nCoop organizza un appuntamento tra la sua amica Georgia ed Eddie. Quest'ultimo la porta al bar di Kevin, mettendo in difficolt\u00e0 Jackie quando, dopo che Eddie spiega come si \u00e8 conosciuto con la ragazza, il marito si ricorda vagamente di un Cooper che lavora all'All Saints. Grace frequenta la sua prima seduta con una psichiatra. Intanto all'ospedale, un uomo si rifiuta con determinazione di lasciare il pronto soccorso finch\u00e9 non potr\u00e0 dire addio al suo marito morente, nei tempi da lui decisi.\nUna moglie di troppo.\nTrama.\nKevin, insistendo, fa promettere a Jackie che non accetter\u00e0 i soldi offerti da O'Hara per pagare la scuola alle figlie. Al fine di usare in segreto una propria carta di credito, Jackie mantiene una casella postale per le fatture. Nel frattempo, l'amministratrice Akalitus invita Eddie a tornare come farmacista dell'ospedale, dopo aver notato che il distributore automatico, con le spese della manutenzione e il resto, viene a costare di pi\u00f9 all'ospedale. Sempre in ospedale, Jackie mente ad O'Hara dicendole che il marito ha accettato che lei crei un fondo scolastico per le figlie. A casa, Jackie si rende conto della gravit\u00e0 della condizione di Grace, dopo che la figlia inizia a strapparsi i capelli.\nFiducia tradita.\nTrama.\nAl fine di ottenere una prescrizione falsa, Jackie falsifica una risonanza magnetica e la mostra ad O'Hara, ingannando l'amica. Nel frattempo, in ospedale, Eddie \u00e8 tornato a capo della farmacia. Il termine della campagna pubblicitaria ha effetti negativi sulla vita sociale del dottor Cooper, che tenta in tutti i modi di trovare un amico con cui uscire. Riesce infine a mettersi d'accordo con Sam, passando la serata insieme a lui, alla sua fidanzata e i suoi amici. Intanto, mentre Jackie si trova in strada, si imbatte di un uomo in preda ad un attacco epilettico e poco prima di lasciarlo ad un'ambulanza, nota che le tasche dell'epilettico sono piene di buste di ossicodone, che prontamente fa proprie. All'ospedale, O'Hara, chiedendo spiegazioni ad altri medici, si accorge di essere stata ingannata da Jackie, e sente tradita la propria fiducia.\nUn brutto weekend.\nTrama.\nCooper, dopo la serata passata con Sam, va a letto con la fidanzata di quest'ultimo. Jackie, per sottrarsi alle domande di O'Hara relative alla sua falsa risonanza e all'incontro con l'uomo a cui aveva rubato l'ossicodone, che \u00e8 venuta a cercarla in ospedale, stacca presto dal lavoro facendosi coprire da Zoey e va a fare una gita col marito e le figlie. Ma, durante il viaggio, Jackie perde le sue pillole di ossicodone e, in crisi di astinenza, convince la sua famiglia a fare ritorno a casa. Durante il viaggio di ritorno, Kevin scopre che Jackie ha preso i soldi offerti da O'Hara, venendo meno alla promessa fattagli, e per questo motivo si incollerisce, ma pensa comunque che il denaro sia per l'istruzione delle figlie.\nGi\u00f9 la maschera.\nTrama.\nA casa, Jackie spiega a Kevin le proprie preoccupazioni e il motivo per cui ha accettato i soldi da O'Hara, riuscendo in qualche modo ad ottenere la comprensione del marito. Intanto, in ospedale, Sam scopre che Cooper \u00e8 andato a letto con la sua ragazza, e si vendica sferrando un pugno in piena faccia al dottore. Dopo che Jackie \u00e8 partita per andare al lavoro, Kevin nota nel mazzo di chiavi che lei si \u00e8 scordata a casa una chiava strana. Questa lo porta a scoprire la casella postale segreta della moglie e, al suo interno, le fatture dei numerosi farmaci da lei acquistati. Nel frattempo all'All Saints Jackie copre Sam quando lo trova ubriaco nel bagno dell'ospedale, e successivamente viene minacciata dall'uomo al quale aveva sottratto l'ossicodone, ma viene soccorsa da Thor, che lo affronta fisicamente nel corridoio dell'ospedale. Kevin si incontra con O'Hara per raccontarle ci\u00f2 che ha scoperto e per rivelarle di non aver mai accettato i soldi che lei aveva offerto. Tornata a casa, Jackie trova Kevin e O'Hara, che le rivelano quello che hanno scoperto e l'accusano di essere una drogata. Jackie li insulta e, senza parlare con loro, si chiude in bagno dove, pensando all'eventualit\u00e0 di andare in riabilitazione e presentarsi dicendo \u00abCiao. Mi chiamo Jackie e sono una tossicodipendente\u00bb, subito scaccia l'idea con un \u00abFottetevi\u00bb."}
{"id": "2857687", "revid": "395232", "url": "https://it.wikipedia.org/wiki?curid=2857687", "title": "Ferrovia Ionica", "text": ""}
{"id": "2857688", "revid": "355597", "url": "https://it.wikipedia.org/wiki?curid=2857688", "title": "Anto Murphy", "text": ""}
{"id": "2857690", "revid": "287204", "url": "https://it.wikipedia.org/wiki?curid=2857690", "title": "U.S. National Championships 1933", "text": "Gli U.S. National Championships 1933 (conosciuti oggi come US Open) sono stati la 52\u00aa edizione degli U.S. National Championships e quarta prova stagionale dello Slam per il 1933. Tutti i tornei si sono disputati al West Side Tennis Club nel quartiere di Forest Hills di New York, tranne quello di doppio maschile, disputato al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dal britannico Fred Perry, che si \u00e8 imposto sull'australiano Jack Crawford in 5 set col punteggio di 6-3 11-13 4-6 6-0 6-1. Il singolare femminile \u00e8 stato vinto dalla statunitense Helen Jacobs, che ha battuto in finale la connazionale Helen Wills Moody che si \u00e8 ritirata. Nel doppio maschile si sono imposti George Lott e Lester Stoefen. Nel doppio femminile hanno trionfato Betty Nuthall e Freda James. Nel doppio misto la vittoria \u00e8 andata a Elizabeth Ryan, in coppia con Ellsworth Vines.\nSeniors.\nSingolare maschile.\n Fred Perry ha battuto in finale Jack Crawford 6-3 11-13 4-6 6-0 6-1\nSingolare femminile.\n Helen Jacobs ha battuto in finale Helen Wills Moody che si \u00e8 ritirata sul punteggio di 8-6, 3-6, 3-0\nDoppio maschile.\n George Lott / Lester Stoefen hanno battuto in finale Francis Shields / Frank Parker 11-13, 9-7, 9-7, 6-3\nDoppio femminile.\n Betty Nuthall / Freda James hanno battuto in finale Helen Wills Moody / Elizabeth Ryan per abbandono\nDoppio misto.\n Elizabeth Ryan / Ellsworth Vines hanno battuto in finale Sarah Palfrey / George Lott 11-9, 6-1"}
{"id": "2857694", "revid": "33751", "url": "https://it.wikipedia.org/wiki?curid=2857694", "title": "Jake Scott", "text": "\u00c8 principalmente noto per i suoi video musicali. La maggior parte di essi sono stati prodotti dalla Ridley Scott Associates, una suddivisione della Black Dog Films.\nCarriera.\nScott ha realizzato video per artisti come Soundgarden, The Smashing Pumpkins, Live, Blind Melon, Tori Amos, Radiohead, Lily Allen, Oasis, The Supernaturals, The Strokes, The Verve, R.E.M. e U2.\nHa anche diretto dei film: \"Plunkett &amp; Macleane\" (1999), \"Welcome to the Rileys\" (2010) e \"American Woman\" (2018).\n\u00c8 il figlio del regista e proprietario della Ridley Scott Associates, Ridley Scott."}
{"id": "2857695", "revid": "125142483", "url": "https://it.wikipedia.org/wiki?curid=2857695", "title": "Pierre L\u00e9vy", "text": "Biografia.\nAllievo di Michel Serres e Cornelius Castoriadis alla Sorbona, specializzatosi a Montr\u00e9al, studioso delle implicazioni culturali dell'informatizzazione, del mondo degli ipertesti, e degli effetti della globalizzazione, \u00e8 titolare di una cattedra di intelligenza collettiva all'Universit\u00e0 di Ottawa.\nPierre L\u00e9vy si interessa di computer e Internet, come strumenti per aumentare le capacit\u00e0 di cooperazione non solo della specie umana nel suo insieme, ma anche quelle di collettivit\u00e0 come associazioni, imprese, gruppi locali, ecc. Egli sostiene che il fine pi\u00f9 elevato di Internet \u00e8 l'intelligenza collettiva, un concetto gi\u00e0 introdotto da filosofi del passato e cos\u00ec definito in un'intervista: "}
{"id": "2857698", "revid": "648716", "url": "https://it.wikipedia.org/wiki?curid=2857698", "title": "Classe Argo", "text": "La classe Argo era una classe di sommergibili di media crociera della Regia Marina, costruita da due sole unit\u00e0, \"Argo\" e \"Velella\", entrati in servizio a partire dal 1936.\nLe unit\u00e0, ordinate inizialmente dalla Marina portoghese, furono acquistate dalla Marina italiana durante la costruzione, nel 1935. Si tratt\u00f2 di unit\u00e0 solide e dalle discrete prestazioni, prese a modello per sviluppare la classe Tritone.\nUnit\u00e0.\nArgo.\nDurante il secondo conflitto mondiale fu impiegato sia in Mediterraneo, dove svolse 14 missioni offensive e 17 di trasferimento, che in Atlantico (dal settembre 1940 all'ottobre 1941), dove comp\u00ec in totale cinque missioni di guerra.\nOttenne alcuni successi, quali gli affondamenti in Atlantico della motonave \"Silverpine\" (5066 tsl) ed in Mediterraneo della nave antiaerea \"Tynwald\" (2376 t) e della motonave \"Awatea\" (13482 tsl, tuttavia gi\u00e0 ridotta ad un relitto da attacchi aerei), nonch\u00e9 il grave danneggiamento, in Atlantico, del cacciatorpediniere HMCS \"Saguenay\".\nIn seguito all'armistizio si autoaffond\u00f2 a Monfalcone. Recuperato dai tedeschi e usato come bettolina, fu demolito nel dopoguerra.\nVelella.\nNella seconda guerra mondiale ebbe un'attivit\u00e0 bellica molto simile a quella del gemello: oper\u00f2 sia in Atlantico (dal novembre 1940 all'agosto 1941), con 4 missioni, che in Mediterraneo, con 17 missioni offensive e 14 di trasferimento.\nNon colse alcun risultato accertato, anche se in Atlantico potrebbe aver colpito una nave cisterna di 7000 tsl ed un piroscafo di 3200.\nIl 7 settembre 1943 fu silurato dal sommergibile HMS \"Shakespeare\" al largo di Punta Licosa e affond\u00f2 con tutto l'equipaggio."}
{"id": "2857706", "revid": "1408685", "url": "https://it.wikipedia.org/wiki?curid=2857706", "title": "Idromele", "text": "L'idromele ( dal greco \u1f55\u03b4\u03c9\u03c1, \"h\u00fddor\" \"acqua\" e \u03bc\u03ad\u03bb\u03b9, \"m\u00e9li\" \"miele\") \u00e8 una bevanda alcolica prodotta dalla fermentazione del miele. \u00c8 anche conosciuto come \"Acqua di Aron\" o \"Acquawussler\". \u00c8 forse il fermentato pi\u00f9 antico del mondo, ancor di pi\u00f9 della birra, in quanto non era necessaria la coltivazione per poterlo produrre e nell'antichit\u00e0 era noto come \"la bevanda degli d\u00e8i\".\nStoria.\nConosciamo un idromele dell'antico Egitto, quello dell'antica Grecia, uno dell'Inghilterra celtica, l'idromele della Scandinavia vichinga, quello degli antichi slavi e probabilmente ne esistono e ne sono esistiti molti prodotti anche in altri luoghi.\nI Taulanti e gli Abri sapevano preparare l'idromele (\"Wilkes\", 1992 p=98).\nL'idromele aveva una grande importanza nella cultura norrena (scandinava) precristiana, dove prende il nome di mj\u00f6\u00f0r (o met) e proviene dalla capra Heidhrun; nella letteratura e nella mitologia viene rappresentata come la bevanda dei re, la preferita del dio Odino e di altre creature sovrumane, in particolare degli dei degli uomini (Aesir) e degli eroi che abitano \u00c1sgar\u00f0r (Einherjar). La tradizione vuole che due nani uccidano il vate Kvasir e dal suo sangue ricavino l'idromele, capace di dare sapienza e poesia. Evidenze archeologiche riguardo all'importanza che l'idromele rivestiva nelle societ\u00e0 nordiche e pi\u00f9 specificamente nel popolo vichingo risiedono nella scoperta di sale dove anticamente si festeggiava e si banchettava per festeggiamenti religiosi o successi bellici, strutture come questa erano dette sale dell'idromele.\nEra tradizione, in molte parti d'Europa, che alle coppie appena sposate fosse regalato idromele sufficiente per la durata di un mese lunare. Tale dono veniva fatto come incentivo alla procreazione dato che si era perfettamente a conoscenza del fatto che la bevanda fosse alcolica ed in quanto tale, erano note le sue caratteristiche di tonico/energetico. In questo modo quindi la giovane coppia avrebbe avuto \"energia\" sufficiente per affrontare i loro primi rapporti sessuali. Ai tempi della nascita di questa bevanda (considerando che ne \u00e8 stata provata la presenza nell'antico Egitto si parla di almeno 2000 anni prima di Cristo) lo scandire del tempo non era regolato dai mesi del calendario gregoriano ma dalle fasi lunari. Un mese lunare corrisponde ad un periodo di tempo di quasi un mese del calendario gregoriano. La locuzione \"luna di miele\", deriva proprio dal fatto che per la durata di una luna la coppia si godr\u00e0 il consumo di questa bevanda.\nRicetta tradizionale.\nLa ricetta di base richiede semplicemente miele, acqua e lievito, ma vi sono innumerevoli varianti, ciascuna con il proprio nome: \"braggot\" (miele e malto), \"melomel\" (miele e frutta), \"metheglin\" (miele e spezie).\nPreparazione moderna.\nL'idromele oggi si prepara in modo razionale e seguendo metodi precisi, adottati in parte dalle tecniche di vinificazione in bianco, in quanto, essendo una bevanda alcolica la cui gradazione varia da 8 a 17% V/V, condivide alcuni dei suoi paramentri tecnologici con il vino; ci\u00f2 che invece non potr\u00e0 evidentemente accomunarlo al vino \u00e8 la sua matrice di partenza, cio\u00e8 il miele. Il miele ha delle caratteristiche chimiche che lo rendono, una volta disciolto in acqua, un mosto vero e proprio, carico di zuccheri fermentescibili e di elementi essenziali per la riproduzione dei lieviti, come gli amminoacidi e le sostanze azotate derivanti dalle cellule polliniche (polline) presenti nel miele.\nInoltre, nel miele sono gi\u00e0 presenti popolazioni di lieviti indigeni, detti lieviti osmofili, che derivano direttamente dall'ambiente in cui le api hanno raccolto il nettare sulle piante e che, nei favi dell'alveare, accrescono il loro numero, resistendo all'altissima pressione osmotica extracellulare che comunque non gli permette di alterare il miele sotto una certa soglia di umidit\u00e0 che determina una correlata densit\u00e0 e pressione osmotica nel miele; Una volta che si prepara il mosto di miele, aggiungendo acqua, i lieviti e gli altri microrganismi si trovano in un ambiente ideale per vivere e, nel caso specifico dei lieviti, si assiste ad una fase di respirazione e ad una fase anaerobica di fermentazione, dove essi consumano il glucosio e lo convertono in alcol ed anidride carbonica, producendo calore.\nI lieviti osmofili appartengono alla vasta famiglia dei saccaromiceti, ma si cerca comunque, in fase di produzione, di assicurare una buona conduzione di fermentazione a carico solo di ceppi di lievito selezionati, di solito dei lieviti secchi attivi (LSA) \"Saccharomyces cerevisiae\" o \"Saccharomyces bayanus\".\nLa propoli, presente nel miele, ha un'azione antisettica, infatti la fermentazione dell'idromele a temperatura di circa 20\u00a0\u00b0C si protrae per un tempo pi\u00f9 lungo rispetto al vino, proprio per la presenza delle sostanze della propoli che vanno ad ostacolare la normale moltiplicazione cellulare dei lieviti. Il pH della miscela acqua-miele si attesta intorno al 5,2 e dipende fortemente dal tipo di miele usato e dall'acqua; tale valore \u00e8 piuttosto elevato per una buona fermentazione, ma non la rende comunque impossibile. Per questo motivo, occorre riportare il pH verso valori pi\u00f9 bassi con un'acidificazione (il valore ottimale \u00e8 circa 3,4).\nSi pu\u00f2 acidificare usando acidi alimentari naturalmente presenti nella frutta ossia: acido citrico e acido tartarico. Questa operazione permette di stabilizzare il mosto di miele, rendendolo un mezzo adatto alla crescita solo delle forme di vita microbica utili alla buona qualit\u00e0 del prodotto finale. L'acqua \u00e8 veramente importante, in quanto solvente e mezzo di dispersione delle sostanze indispensabili del miele, per questo \u00e8 sopra ogni interesse che sia priva di impurit\u00e0, limpida, che non presenti sapori o odori estranei ed \u00e8 altres\u00ec opportuno che presenti caratteristiche chimico/fisiche e microbiologiche nella norma. Le acque che si prestano in misura maggiore sono quelle oligominerali, con residuo fisso inferiore ai 500\u00a0mg/l e, per tali motivi, si sconsiglia l'uso dell'acqua domestica.\nLa solfitazione \u00e8 una delle tecniche in fase di sperimentazione ed, in alcuni casi, si rivela necessaria nella fase di ammostamento, per abbassare la carica microbica all'interno del mosto di miele, prima di aggiungervi i lieviti selezionati e condurre cos\u00ec la fermentazione in modo pi\u00f9 sicuro. In campo enologico essa \u00e8 necessaria, mentre per preparare l'idromele potrebbe non esserlo, data l'azione della propoli. Chiaramente, il discorso vale solo se si parla di miele non filtrato, e che non abbia subito trattamenti termici o altre lavorazioni industriali.\nDopo la solfitazione, solo se occorre, \u00e8 possibile filtrare il mosto prima di avviarlo alla fermentazione oppure chiarificarlo con diverse tecniche, come l'aggiunta di bentonite, un'argilla naturale che, usata nel modo corretto, non influenza in alcun modo le caratteristiche organolettiche del prodotto; essa \u00e8 quasi sempre preferibile alla filtrazione.\nOttenuto il mosto pulito, si procede con l'inoculazione dei lieviti d'innesco per la fermentazione, seguita dall'aggiunta di un minimo di sali azotati.\nLa temperatura \u00e8 molto importante, come nella vinificazione in bianco, poich\u00e9 controllando quest'ultima si riusciranno a conservare molte delle sostanze aromatiche (terpeni, amminoacidi aromatici ed esteri) che determinano gli aromi varietali dei singoli tipi di miele. Facendo fermentare l'idromele, in genere ad una temperatura di poco inferiore ai 18\u00a0\u00b0C, i composti primari subiranno trasformazioni stereochimiche, conferendo all'idromele finito gli aromi secondari, diversi a seconda del miele, dell'acqua e dei lieviti utilizzati. Lo stato della fermentazione si determina utilizzando un idrometro e la quantit\u00e0 di zuccheri iniziali si misura utilizzando un rifrattometro o un mostimetro babo.\nIl segnale che la fermentazione sta terminando, \u00e8 la riduzione dell'emissione di bolle di anidride carbonica dalla massa fermentante, visibili tramite tappo gorgogliatore. Al fine di calcolare la quantit\u00e0 necessaria di miele per realizzare determinati gradi in alcol, si rivela fondamentale conoscere una semplice formula:\nLa quantit\u00e0 di zucchero residuo Qs determiner\u00e0 l'intensit\u00e0 della sensazione dolce nell'idromele finito.\nChiaramente, occorre pi\u00f9 miele per le categorie dolce e liquoroso, che inevitabilmente avranno un contenuto in alcol nettamente superiore a un normale idromele secco; con colture di lievito fortemente alcol-tolleranti si possono raggiungere anche i 18% V/V.\nL'idromele, una volta finita la fermentazione, ha bisogno di tempo (determinato per esperienza e variabile a seconda del miele utilizzato) prima di essere imbottigliato e avviato al consumo fresco o all'invecchiamento, in ambienti freschi, al riparo dalla luce del sole e con un'umidit\u00e0 elevata. In questa fase, emergono gli aromi terziari, che contribuiscono al bouquet."}
{"id": "2857707", "revid": "659058", "url": "https://it.wikipedia.org/wiki?curid=2857707", "title": "Italian Baseball League 2010", "text": "L'Italian Baseball League 2010 \u00e8 stata la 63\u00aa edizione del massimo campionato italiano di baseball, la quarta con la denominazione IBL e la prima con il nuovo sistema a franchigie.\nIl torneo ha avuto inizio ad aprile ed \u00e8 finito a settembre.\nRegular season.\nClassifica.\nLe prime 4 classificate si qualificano per il girone di semifinale. Le altre squadre passano alla prima fase di Coppa Italia.\nGirone di semifinale.\nRisultati.\nClassifica.\nLe prime due classificate si qualificano per le Italian Baseball Series. Terza e quarta passano alla seconda fase della Coppa Italia.\nItalian Baseball Series.\nClassifica.\nLa seconda classificata va a giocare la finale di Coppa Italia."}
{"id": "2857708", "revid": "355597", "url": "https://it.wikipedia.org/wiki?curid=2857708", "title": "Bohemians", "text": ""}
{"id": "2857709", "revid": "767487", "url": "https://it.wikipedia.org/wiki?curid=2857709", "title": "Moran (Wyoming)", "text": "Moran (anche Moran Junction) \u00e8 una comunit\u00e0 non incorporata nella parte centro-sud della contea di Teton, Wyoming, Stati Uniti, che funge da uno dei principali ingressi per la riscossione delle tasse al Grand Teton National Park. Si trova nel Grand Teton National Park a nord-est della citt\u00e0 di Jackson, il capoluogo della contea di Teton, all'incrocio tra le U.S. Routes 26, 89, 191 e 287. La sua altitudine \u00e8 di piedi ( m). Poich\u00e9 la comunit\u00e0 ha avuto due nomi diversi, il Board on Geographic Names si \u00e8 ufficialmente pronunciato a favore di \"Moran\" nel 1970. Anche se Moran non \u00e8 incorporata, ha un ufficio postale, con lo ZIP code 83013."}
{"id": "2857710", "revid": "123987502", "url": "https://it.wikipedia.org/wiki?curid=2857710", "title": "Alberto Mantelli", "text": "Biografia.\nAlberto Mantelli studi\u00f2 al Liceo classico Massimo d'Azeglio di Torino, dove fu allievo di Augusto Monti e di Italo Maione. Si laure\u00f2 a Torino in Giurisprudenza con una tesi su \"L'oggetto del diritto d'autore nella creazione musicale\"\nCollabor\u00f2 giovanissimo alla Rivista Musicale Italiana (1932) con un saggio intitolato \"Debussy e Mallarm\u00e9\" e, successivamente, alla Rassegna Musicale, in cui pubblic\u00f2 articoli su Strawinsky, Hindemith, Berg e Ravel, tra gli altri.\nNel 1936 scrisse il primo saggio comparso in Italia su Alban Berg (La Rassegna Musicale, 1936).\nCre\u00f2 la versione ritmica italiana del \"Wozzeck\" di Alban Berg per la famosa prima esecuzione a Roma nel 1942. Nello stesso anno pubblic\u00f2 la guida al Wozzeck. Il saggio \"Tre secoli di musica europea\" \u00e8 del 1947, anno in cui Mantelli cur\u00f2 anche la prima edizione italiana dell'autobiografia di Igor' F\u00ebdorovi\u010d Stravinskij, \u201cCronache della mia vita\u201d, che tradusse egli stesso. In quel periodo, Mantelli fece parte del comitato organizzatore del Festival Internazionale di Musica Contemporanea alla Biennale di Venezia.\nMantelli entr\u00f2 all'EIAR di Roma nel 1938 come funzionario all'Ufficio Programmi e dopo un'interruzione dovuta alla guerra vi rientr\u00f2 nel 1946, come dirigente del settore musicale della radiostazione di Torino.\nIl Terzo Programma radiofonico.\nNel 1950, durante la direzione RAI di Sernesi, Mantelli ide\u00f2, organizz\u00f2 e diresse il \u00abTerzo Programma\u00bb radiofonico (oggi Radio Tre). Il Terzo Programma inizi\u00f2 le trasmissioni alle ore 21 di domenica 1\u00ba ottobre 1950 dalle stazioni di modulazione di frequenza di Bologna, Firenze, Genova, Milano, Napoli, Roma, Torino, Venezia e dalla stazione ad onda corta di Roma. La prima trasmissione era interamente dedicata al mito di Orfeo con un'introduzione del noto critico letterario Emilio Cecchi e l'ascolto di tre celebri opere: gli \u00ab\"Orfeo\"\u00bb di Claudio Monteverdi, Jacques Offenbach e Igor' F\u00ebdorovi\u010d Stravinskij.\nIl Terzo Programma trasmetteva dalle ore 21 alle ore 23 e 15 circa ed era concepito come la rete culturale della RAI. L'impostazione di Mantelli fu tuttavia molto pi\u00f9 stimolante di quanto il termine suggerisca: \u00abA condizione, bene inteso, che si assuma il termine \"cultura\" nel suo senso pi\u00f9 vivo e reale di espressione della vita spirituale ed anche, estendendone alquanto l'accezione, di riflesso vivente e sensibile della problematica in cui l'uomo d'oggi esiste, lotta e si sviluppa. Sarebbe ingenuo segnare delle frontiere da non attraversare, delle zone proibite da non violare, quando ben si conosce quanto sia umano e talora inevitabile andar fuori del segno. \u00c8 ovvio che nel dire \"cultura\" nel senso espresso poc'anzi si \u00e8 inteso evitare di identificarla con la pura erudizione che \u00e8, essenzialmente, presupposto e strumento di cultura, e che come tale non pu\u00f2 essere l'oggetto fondamentale di una sede aperta sulla collettivit\u00e0 come \u00e8 la radio\u00bb.\nCome \u00e8 evidente dal palinsesto della prima serata, Mantelli ide\u00f2 e realizz\u00f2 le \"serate a soggetto\", che sarebbero poi diventate un approccio molto diffuso nella programmazione radio-televisiva: \u00abl'intero complesso delle trasmissioni di una serata nella quale possono concorrere testi musicali, teatrali, narrativi, gravita intorno ad un soggetto, che potr\u00e0 essere, di volta in volta, una personalit\u00e0 artistica (Gide, Clair, Schumann), un mito (Orfeo), una citt\u00e0 come espressione di cultura e di civilt\u00e0 (Vienna, mondo di ieri), un traguardo storico-culturale (Parigi 1830), e via dicendo\u00bb..\nIl passaggio da una programmazione radiofonica indifferenziata ad una programmazione per canali leggeri, culturali e \"medi\", interessava nello stesso periodo la radio francese e la BBC, con la creazione, ad esempio, del terzo programma culturale (\u00ab\"Third Programme\"\u00bb). Il contributo di Mantelli a questa trasformazione fu riconosciuto, tra gli altri, da E. M. Forster.\nGli anni successivi.\nSuccessivamente ebbe responsabilit\u00e0 di primo piano in RAI, fino a diventare nel 1959 vicedirettore centrale dei programmi radiofonici. Tra le sue responsabilit\u00e0, i rapporti con le organizzazioni radiofoniche e musicali europee e mondiali.\nContinu\u00f2 la sua collaborazione con il Terzo Programma, particolarmente per la programmazione musicale per la quale cur\u00f2 numerosissime trasmissioni\nNel 1958, Mantelli fond\u00f2 L'Approdo Musicale, una delle pi\u00f9 importanti riviste di critica musicale, che diresse dal primo all'ultimo numero. La rivista, pubblicata dalla ERI, era concepita come una serie di numeri unici su compositori, prevalentemente moderni e contemporanei: dal primo numero dedicato ad Alfredo Casella all'ultimo dedicato ad Anton Bruckner. Il numero su Debussy, interamente scritto da Mantelli, fu definito da Fedele D'Amico \"senza discussione il contributo pi\u00f9 penetrante e completo che uno studioso italiano abbia dato sull'argomento\".\nFin dalla prima edizione a Capri nel 1948, Mantelli si occup\u00f2 dell'organizzazione del \u201cPrix Italia\u201d di cui cur\u00f2 inoltre le bellissime e importanti pubblicazioni annuali.\nNel 1955, Mantelli fond\u00f2 con Luigi Rognoni lo Studio di fonologia musicale di Milano, chiamando a dirigerlo Luciano Berio e Bruno Maderna. Mantelli collabor\u00f2 attivamente, organizzando anche il primo \"Congresso Internazionale di Musica Sperimentale\" a Venezia nel 1961.\nCur\u00f2 e in parte scrisse numerosi volumi per la ERI (Edizioni Radiotelevisione Italiana). Tra questi, \"La Regia\" del 1955, a cui contribu\u00ec con Mario Apollonio, Enzo Ferrieri e Gian Luigi Rondi.\nCollegamenti esterni.\nsito dedicato ad Alberto Mantelli"}
{"id": "2857714", "revid": "339392", "url": "https://it.wikipedia.org/wiki?curid=2857714", "title": "Jean L\u00e9on Testut", "text": ""}
