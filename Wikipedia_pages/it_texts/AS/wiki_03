{"id": "2852840", "revid": "15756", "url": "https://it.wikipedia.org/wiki?curid=2852840", "title": "Implicazioni della nanotecnologia", "text": "La gamma delle faccende umane nelle implicazioni in nanotecnologia spaziano in campi che vanno dal medico, etico, intellettuale, legale e ambientale, ad altri campi come ingegneria, biologia, chimica, \"computing\", scienza dei materiali, applicazioni militari e comunicazioni.\nI vantaggi della nanotecnologia comprendono il miglioramento di metodi di fabbricazione, sistemi di purificazione dell'acqua, sistemi di energia, accrescimento fisico, nanomedicina, migliori metodi per la produzione del cibo e nutrizione e auto-fabbricazione di infrastrutture su larga scala. I prodotti fatti con la nanotecnologia possono richiedere poco lavoro, terra, o mantenimento, per essere altamente produttivi, basso costo, e avere esigenze modeste per materiali ed energia.\nI rischi comprendono problemi ambientali, di salute e di sicurezza, se gli effetti negativi delle nanoparticelle non vengono sorvegliati prima di essere rilasciate; gli effetti transitori come la sostituzione delle industrie tradizionali non appena i prodotti della nanotecnologia iniziano a prevalere; le applicazioni militari come la guerra biologica e gli impianti per soldati; la sorveglianza per mezzo di nano-sensori, i quali sono fonte di preoccupazione per i sostenitori del diritto alla \"privacy\".\nC'\u00e8 una disputa riguardo al fatto se la nanotecnologia merita una speciale regolamentazione da parte del governo; gli enti regolatori come la Agenzia per la Protezione Ambientale degli Stati Uniti e la \"Direzione Generale per la Salute e la Tutela dei Consumatori\" della Commissione Europea hanno iniziato a trattare i rischi potenziali delle nanoparticelle.\nPanoramica.\nVantaggi in prospettiva.\nGli ottimisti della nano comprendono molti governi che vedono i vantaggi trasmessi dalla nanotecnologia come:\nRischi potenziali.\nI rischi potenziali della nanotecnologia possono ampiamente essere sintetizzati in quattro punti:\nSalute e sicurezza con le nanoparticelle.\nLa semplice presenza di nanomateriali (che contengono nanoparticelle) non \u00e8 di per s\u00e9 una minaccia. Sono solo certi aspetti che possono renderle rischiose, in particolare la loro mobilit\u00e0 e la loro aumentata reattivit\u00e0. Solo se alcune propriet\u00e0 di certe nanoparticelle fossero nocive per gli esseri viventi o per l'ambiente, ci si troverebbe di fronte a un autentico rischio. In questo caso si tratterebbe di nano-inquinamento.\nPer quanto concerne la salute e l'impatto ambientale di nanomateriali bisogna distinguere tra due tipi di nanostrutture:\nQueste nanoparticelle libere potrebbero essere specie di elementi in nanoscala, o composti semplici, ma anche composti complessi dove per esempio una nanoparticella di un elemento viene rivestita con un'altra sostanza (nanoparticella \u201crivestita\u201d o nanoparticella \u201ccore-shell\u201d).\nSembra esserci consenso sul fatto che, sebbene si \u00e8 consapevoli di materiali contenenti nanoparticelle fisse, l'immediata preoccupazione riguarda le nanoparticelle libere.\nLe nanoparticelle sono molto diverse dalle loro equivalenti quotidiane, cos\u00ec i loro effetti sfavorevoli non possono essere derivarti dalla nota tossicit\u00e0 del materiale di macro dimensioni. Ci\u00f2 pone questioni significative per quanto concerne la salute e l'impatto ambientale delle nanoparticelle libere.\nA complicare ulteriormente le cose, quando si parla di particelle, \u00e8 importante che una polvere o liquido contenente nanoparticelle non sia quasi mai monodisperso, ma contenga invece un certo campo di dimensioni della particella. Questo complica l'analisi sperimentale dato che le particelle pi\u00f9 grandi possono avere propriet\u00e0 diverse da quelle pi\u00f9 piccole. Inoltre, le nanoparticelle mostrano una tendenza ad aggregarsi, e tali aggregati spesso si comportano in modo diverso dalle singole nanoparticelle.\nLe dosi letali, sperimentate in oltre sei mesi su topi di laboratorio, di diversi tipi di nanoparticelle, sono spesso caratterizzate da un indice di Skov Kjaer, cos\u00ec chiamato dal nome dello scienziato Kasper Skov Kjaer. \nL'Istituto Nazionale per la Sicurezza sul Lavoro e sulla Salute (NIOSH, \"National Institute for Occupational Safety and Health\") sta conducendo una ricerca su come le nanoparticelle interagiscono con i sistemi corporei e come i lavoratori possano essere esposti alle particelle nanometriche nella lavorazione o nell'uso industriale di nanomateriali. La NIOSH attualmente offre indicazioni provvisorie basate sulla migliore conoscenza scientifica per la regolare lavorazione con i nanomateriali.\nAlla \"Commissione per la Sicurezza dei Prodotti di Consumo e della Nanotecnologia\" (\"Consumer Product Safety Commission and Nanotechnology\"), E. Marla Felcher ritiene che la Consumer Product Safety Commission, incaricata di proteggere le persone contro i rischi irragionevoli di lesione o morte associata ai prodotti di consumo, sia male equipaggiata per sovrintendere alla sicurezza dei complessi prodotti \"high-tech\", fatti utilizzando la nanotecnologia.\nLe preoccupazioni a lungo termine si concentrano sulle implicazioni che le nuove tecnologie avranno per la societ\u00e0 e se queste potrebbero possibilmente portare a una \"post scarsit\u00e0\", o in alternativa esacerbare la divergenza di ricchezza tra nazioni sviluppate e sottosviluppate. Gli effetti della nanotecnologia sull'intera societ\u00e0, sulla salute umana e l'ambiente, sul commercio, sulla sicurezza, sui sistemi alimentari e anche sulla definizione di \"umano\", non sono stati definiti o politicizzati.\nProblemi di salute.\nLe implicazioni che riguardano la salute nella nanotecnologia sono legate agli effetti possibili che l'uso di materiali nanotecnologici e dispositivi avranno sulla salute umana. Siccome la nanotecnologia \u00e8 un settore emergente, c'\u00e8 un grande dibattito riguardo al fatto se avr\u00e0 effetti positivi o negativi sulla salute umana. Le implicazioni salutistiche in nanotecnologia si possono scindere in due aspetti principali:\nLa nanotossicologia studia i potenziali rischi per la salute dovuti ai nanomateriali. La dimensione estremamente piccola dei nanomateriali significa che sono molto pi\u00f9 assorbiti senza difficolt\u00e0 dal corpo umano rispetto alle particelle di dimensioni pi\u00f9 grandi. Come queste nanoparticelle si comportano all'interno dell'organismo \u00e8 uno dei pi\u00f9 grandi argomenti che necessitano di essere risolti. Il comportamento delle nanoparticelle \u00e8 una funzione della loro dimensione, forma e reattivit\u00e0 di superficie con il tessuto circostante. A parte il fatto se le nanoparticelle \"non\" degradabili o \"lentamente\" degradabili si accumulino negli organi, un'altra preoccupazione \u00e8 la loro potenziale interazione con i processi biologici all'interno del corpo: a causa della loro grande superficie, le nanoparticelle esponendosi ai tessuti e ai fluidi assorbiranno immediatamente sulla loro superficie alcune delle macromolecole che incontrano. Il grande numero di variabili che influenzano la tossicit\u00e0 sta a significare che \u00e8 difficile generalizzare sui rischi della salute associati all'esposizione ai nanomateriali\u00a0\u2013 ogni nuovo nanomateriale deve essere valutato singolarmente e tutte le sue propriet\u00e0 devono essere tenute in considerazione. La salute e i problemi ambientali vengono a sovrapporsi sul luogo del lavoro delle compagnie impegnate nella produzione o nell'uso di nanomateriali e nei laboratori dediti alla nanoscenza e alla ricerca nanotecnologica. \u00c8 prudente dire che gli standard di esposizione per le polveri sul luogo del lavoro non pu\u00f2 essere applicato direttamente alle polveri delle nanoparticelle.\nLa nanomedicina \u00e8 l'applicazione in medicina della nanotecnologia. Gli approcci della nanomedicina vanno dall'uso medicale di nanomateriali, ai biosensori nanoelettronici, e anche a possibili applicazioni future di nanotecnologia molecolare. La nanomedicina cerca di fornire una preziosa serie di strumenti di ricerca e apparecchiature clinicamente utili in un futuro non lontano. La National Nanotechnology Initiative si aspetta nuove applicazioni commerciali nell'industria farmaceutica che pu\u00f2 comprendere sistemi di somministrazione farmacologica avanzati, nuove terapie, e \"imaging\" in vivo. Le interfacce neuro-elettroniche e altri sensori della nanoelettronica rappresentano un altro obiettivo nella ricerca. Andando oltre, il campo speculativo della nanotecnologia molecolare immagina macchine ripara-celle che potrebbero rivoluzionare la medicina e il campo medicale.\nProblemi ambientali.\nIl termine nano-inquinamento \u00e8 genericamente riferito a tutti i rifiuti generati da nanodispositivi o durante il processo di lavorazione di nanomateriali. Questi tipi di rifiuti possono essere molto pericolosi a causa della loro grandezza; possono fluttuare nell'aria e penetrare cos\u00ec facilmente cellule di piante e animali causando effetti sconosciuti. La maggior parte delle nanoparticelle prodotte dall'uomo non appaiono in natura, perci\u00f2 gli organismi viventi non possiedono mezzi appropriati per trattare nano-rifiuti. Sembra che si appresti per la nanotecnologia una grande sfida sul come trattare i suoi nanoinquinanti e suoi nanorifiuti.\nPer stimare adeguatamente i rischi per la salute causabili dalle nanoparticelle progettate, necessita una valutazione del loro intero ciclo di vita, compresa la loro fabbricazione, immagazzinamento e distribuzione, applicazione e abuso potenziale, ed eliminazione. L'impatto sugli esseri umani o sull'ambiente pu\u00f2 variare nei differenti stadi del ciclo di vita. La valutazione ambientale \u00e8 giustificata dal fatto che le nanoparticelle presentano insoliti impatti ambientali. Scrinis solleva delle preoccupazioni riguardo al nano-inquinamento, argomentando che non sia attualmente possibile \u201cprevedere o controllare con precisione gli impatti ecologici del rilascio di questi nano-prodotti nell'ambiente\u201d.\nD'altra parte, in un possibile futuro le applicazioni nanotecnologiche hanno il potenziale di giovare all'ambiente. La nanofiltrazione, basata sull'uso di membrane con pori estremamente pi\u00f9 piccoli di 10\u00a0nm (forse composta di nanotubi), \u00e8 adatta alla filtrazione meccanica per la rimozione di ioni o la separazione di fluidi diversi. Inoltre, le nanoparticelle magnetiche offrono un metodo efficace e affidabile per rimuovere gli inquinanti da metalli pesanti dalle acque sporche. Usando particelle in nanoscala aumenta l'efficienza nell'assorbire gli inquinanti, diminuendo relativamente il costo in confronto ai metodi tradizionali di filtrazione e precipitazione.\nIn pi\u00f9, la nanotecnologia potrebbe potenzialmente avere un grande impatto sulla produzione di energia pulita. La ricerca ha iniziato a usare nanomateriali per scopi che comprendono celle solari pi\u00f9 efficienti, funzionali celle a combustibile, e nanobatterie favorevoli all'ambiente.\nUn bisogno di regolamentazione.\nC'\u00e8 una disputa significativa relativa alla questione se la nanotecnologia o i prodotti basati su di essa meritino una speciale regolamentazione governativa. Questo dibattimento \u00e8 relativo alle circostanze in cui sia necessario e appropriato valutare nuove sostanze prima del loro rilascio sul mercato, nella comunit\u00e0 e nell'ambiente.\nL'ente regolatore come l'Agenzia per la Protezione dell'Ambiente e l'Amministrazione di Cibo e Farmaci (\"Food and Drug Administration\") statunitensi o la \"Direzione Generale della Salute e dei Consumatori\" della Commissione Europea hanno iniziato a trattare i rischi potenziali posti dalle nanoparticelle. Finora, n\u00e9 le nanoparticelle progettate n\u00e9 i prodotti e materiali che le contengono sono stati soggetti ad alcuna regolamentazione speciale riguardo a produzione, trattamento o etichettamento. La Scheda Dati di Sicurezza (MSDS, \"Material Safety Data Sheet\"), che deve essere pubblicata per certi materiali, spesso non fa differenza tra le dimensioni grossolane e quelle in nanoscala dei materiali in questione e, anche quando lo fa, queste schede (MSDS) sono soltanto consultive.\nLa limitata etichettatura della nanotecnologia e la regolamentazione possono aggravare il potenziale umano, la salute ambientale e le questioni di sicurezza associate alla nanotecnologia. Si \u00e8 argomentato che lo sviluppo di una regolamentazione comprensiva della nanotecnologia sar\u00e0 vitale per assicurare che i suoi potenziali rischi associati alla ricerca e all'applicazione commerciale non ne adombrino i potenziali benefici. La regolamentazione pu\u00f2 anche essere richiesta per andare incontro alle aspettative della comunit\u00e0 riguardo a uno sviluppo responsabile della nanotecnologia, assicurando inoltre che gli interessi pubblici siano inclusi nella formazione del suo sviluppo.\nCalifornia.\nNell'ottobre del 2008, il Dipartimento per il Controllo delle Sostanze Tossiche (DTSC, \"Department of Toxic Substances Control\"), della Agenzia per la Protezione Ambientale della California (\"California Environmental Protection Agency\"), ha annunciato il suo intento di richiedere informazioni riguardanti metodi di test analitici, destino e trasporto nell'ambiente, e altre informazioni rilevanti riguardanti la fabbricazione di nanotubi di carbonio. La DTSC sta esercitando la sua autorit\u00e0 in base al Codice di sicurezza e Salute Californiano (\"California Health and Safety Code\"), capitolo 699, sezioni 57018-57020. Queste sezioni vennero aggiunte come risultato dell'adozione dell\"'Assembly Bill AB 289\" (2006). Esse erano intese a fare informazione su destino e trasporto, rilevamento e analisi, e altre notizie riguardo a prodotti chimici pi\u00f9 disponibili. La legge impone la responsabilit\u00e0 di fornire queste informazioni al Dipartimento riguardo a coloro che li fabbricano o li importano.\nIl 22 gennaio del 2009, una lettera di formale richiesta di informazioni venne spedita ai fabbricanti che producono o importano nanotubi di carbonio in California, o che possano esportarli all'interno dello Stato. Questa lettera costituisce la prima formale realizzazione delle autorit\u00e0, imposte dallo statuto AB 289, ed \u00e8 diretta ai fabbricanti di nanotubi di carbonio, sia dell'industria che del mondo accademico dello Stato, e ai fabbricanti esterni che esportano nanotubi di carbonio in California. Questa richiesta di informazioni deve essere evasa dai fabbricanti entro un anno. La DTSC rimarr\u00e0 poi in attesa di risposte fino alla data comunicata della scadenza del 22 gennaio 2010 prossimo.\nLa Rete Industriale Nanotecnologica Californiana (CNIN, \"California Nano Industry Network\") e la DTSC hanno ospitato un simposio per l'intera giornata del 16 novembre 2009 a Sacramento, CA. Questo simposio ha fornito l'opportunit\u00e0 di ascoltare esperti dell'industria nanotecnologica e discutere sulle considerazioni della futura regolamentazione in California.\nImplicazioni sociali.\nOltre i rischi di tossicit\u00e0 per la salute umana e l'ambiente associati ai nanomateriali di prima generazione, la nanotecnologia ha implicazioni sociali pi\u00f9 ampie ponendo sfide pi\u00f9 grandi. I sociologi hanno suggerito che i problemi sociali legati alla nanotecnologia sarebbero valutati e compresi non semplicemente come impatti o rischi \"downstream\". Piuttosto, la sfida sarebbe fattorizzata nella ricerca \"controcorrente\" (\"upstream\") e nella decisione di fare in modo di assicurare un punto d'incontro tra lo sviluppo tecnologico e gli obiettivi sociali\nMolti sociologi e organizzazioni nella societ\u00e0 civile suggeriscono che la valutazione tecnologica e il governo coinvolgano anche la partecipazione pubblica.\nSono stati sollevati problematiche riguardo ai rischi sociali dovuti all'uso della nanotecnologia. A livello strumentale, questi comprendono la possibilit\u00e0 di applicazioni militari nanotecnologiche (per esempio, come negli impianti e altri mezzi per il rafforzamento dei soldati come quelli in via di sviluppo all\"'Institute for Soldier Nanotechnologies\" al MIT) come pure capacit\u00e0 di sorveglianza attraverso nano-sensori.\nA livello strutturale, la critica rivolta alla nanotecnologia denuncia un nuovo mondo proprietario, controllato dalle corporazioni grazie proprio alla nanotecnologia. La questione \u00e8 che, proprio come la capacit\u00e0 della biotecnologia di manipolare i geni va di pari passo con quella di brevettatare la vita, cos\u00ec troppa capacit\u00e0 nanotecnologica di manipolare le molecole ha portato a brevettare la materia. In questi ultimi anni si \u00e8 visto una corsa all'oro (\"gold rush\") nel rivendicare i brevetti per la \"nanoscala\". Oltre 800 brevetti relativi alla nano vennero conferiti nel 2003, e il numero aumenta di anno in anno. Le grandi aziende stanno gi\u00e0 ottenendo in questo campo brevetti su scoperte e invenzioni. Per esempio, due \"corporation\", NEC e IBM, possiedono i brevetti fondamentali dei nanotubi di carbonio, una delle attuali pietre angolari della nanotecnologia. I nanotubi al carbonio hanno un vasto campo di utilizzo, e stanno diventando cruciali per molte industrie, dall'elettronica, ai computer, ai materiali irrobustiti per somministrare farmaci e per la diagnostica. I nanotubi di carbonio sono soppesati per diventare la pi\u00f9 importante merce di prima necessit\u00e0 con la potenzialit\u00e0 di sostituire i maggiori materiali grezzi convenzionali. Tuttavia, man mano che il loro uso si espande, cercando ognuno di fabbricare (legalmente) o vendere nanotubi di carbonio, non importa per quali applicazioni, deve per prima comprare una licenza dalla NEC o dalla IBM.\nPotenziali vantaggi e rischi per i Paesi in via di sviluppo.\nLe nanotecnologie possono fornire nuove soluzioni per milioni di persone nei Paesi in via di sviluppo che non hanno accesso ai servizi di base, come acqua potabile, energia sostenibile, protezione della salute ed istruzione. Le Nazioni Unite hanno stabilito gli Obiettivi di Sviluppo del Millennio per venire incontro a questi bisogni. La Task Force riguardo a Scienza, Tecnologia e Innovazione delle ONU nel 2004 osserv\u00f2 che alcuni dei vantaggi della nanotecnologia comprendono la produzione con poco lavoro, terra, o manutenzione, alta produttivit\u00e0, basso costo, e modesto fabbisogno di materiali ed energia.\nLe opportunit\u00e0 potenziali delle nanotecnologie per aiutare a risolvere le critiche priorit\u00e0 di sviluppo internazionale comprendono sistemi di depurazione delle acque, sistemi di energia, medicina e prodotti farmaceutici, produzione di cibo e nutrizione, e informazione e tecnologie delle comunicazioni. Le nanotecnologie sono gi\u00e0 incorporate nei prodotti immessi nel mercato. Altre nanotecnologie sono ancora nella fase di ricerca, mentre altre sono concetti, anni o decenni lontane dallo sviluppo.\nLa salvaguardia dell'ambiente, della salute umana e della sicurezza sul lavoro nei Paesi in via di sviluppo spesso sono dovuti a una combinazione di fattori che possono comprendere, ma non solo, la carenza di un ambiente sano, la salute umana, e la regolamentazione della sicurezza sul lavoro; un controllo scarso o privo di regole collegato alla carenza di capacit\u00e0 umane (vale a dire, regolamentazione del personale propriamente qualificato) e fisiche (per es., equipaggiamento). Spesso, questi Paesi richiedono assistenza, particolarmente finanziaria, sviluppare la capacit\u00e0 istituzionale e scientifica per valutare adeguatamente e affrontare rischi, incluse le infrastrutture necessarie come laboratori e tecnologia per il rilevamento.\nTuttavia, frequentemente vengono sollevati problemi sul fatto che i vantaggi declamati della nanotecnologia non saranno distribuiti in modo uguale, e che tutti i benefici (tecnici e/o economici inclusi) associati alla nanotecnologia perverranno solo alle nazioni ricche. La maggioranza della ricerca nanotecnologica e sviluppo - e i brevetti per nanomateriali e prodotti - \u00e8 concentrata nei Paesi sviluppati (inclusi Stati Uniti, Giappone, Germania, Canada e Francia). Inoltre, la maggior parte dei brevetti relativi alla nanotecnologia sono concentrati nelle mani di poche \"corporation\" multinazionali, comprese IBM, Micron Technologies, Advanced Micro Devices e Intel. Ci\u00f2 fa temere che sar\u00e0 improbabile che i Paesi in via di sviluppo possano avere accesso a infrastrutture, finanziamenti e risorse umane richieste per sostenere la ricerca nanotecnologica e lo sviluppo, e ci\u00f2 verosimilmente porter\u00e0 ad inasprire tali disuguaglianze.\nI produttori nei Paesi in via di sviluppo potrebbero essere svantaggiati dalla sostituzione di prodotti naturali (inclusi caucci\u00f9, cotone, caff\u00e8 e t\u00e8) a causa degli sviluppi attuati in nanotecnologia. Questi prodotti naturali sono importanti per l'esportazione nei Paesi in via di sviluppo, e molti agricoltori che vivono in un'economia di sussistenza dipendono da essi. \u00c8 stato sostenuto che la loro sostituzione con nano-prodotti industriali potrebbe avere un impatto negativo sulle economie dei Paesi in via di sviluppo, tradizionalmente dipendenti da queste coltivazioni di esportazione.\nImplicazioni della nanotecnologia molecolare.\nLa nanotecnologia molecolare \u00e8 un sottocampo speculativo della nanotecnologia che riguarda la possibilit\u00e0 di costruire assemblatori molecolari, macchine che potrebbero ri-ordinare la materia su scala atomica o molecolare. Riguardo ai rischi della lavorazione molecolare, il caso peggiore di simulazione spesso citato \u00e8 il \"grey goo\", una sostanza ipotetica mediante la quale la superficie della terra potrebbe esse trasformata da nanorobot auto-replicanti che si espandono dovunque. Questo idea \u00e8 stata analizzata da Freitas in \"Alcuni limiti all'ecofagia globale tramite nanoreplicatori biovoraci, con raccomandazioni di politica pubblica\" Con l'avvento della nano-biotecnologia, \u00e8 stato presentato uno scenario simulato differente chiamato Grande Ossidazione (\"green goo\"). In questo caso, la sostanza virulenta non \u00e8 costituita da nanorot ma piuttosto da organismi progettati per auto-replicarsi per mezzo della nanotecnologia.\nSecondo il Centro per la Nanotecnologia Responsabile:\n\u00c8 troppo presto per dire se ci saranno incentivi economici per farlo. Tuttavia, dato il gran numero di attivit\u00e0 e obiettivi che danneggerebbero l'ambiente, se portati all'estremo, e considerata la facilit\u00e0 di portarli all'estremo tramite la fabbricazione molecolare, \u00e8 giusto che questo problema ci faccia preoccupare. Alcune forme di danno possono derivare da un certo numero di azioni individuali, ciascuna quasi innocua di per s\u00e9. Tale danno \u00e8 molto difficile da prevenire con la persuasione, e spesso nemmeno le leggi funzionano a tale scopo; la restrizione focalizzata sulla tecnologia stessa pu\u00f2 essere una parte necessaria della soluzione.\nInfine, considerata l'estrema compattezza dei macchinari nano-fabbricati, si tenter\u00e0 di usare prodotti molto piccoli, che possono facilmente trasformarsi in nano-rifiuti, difficili da eliminare, e che potrebbero causare problemi di salute. Il sito elenca numerosi altri rischi e vantaggi."}
{"id": "2852851", "revid": "80598", "url": "https://it.wikipedia.org/wiki?curid=2852851", "title": "Nuntereggae pi\u00f9 (singolo)", "text": ""}
{"id": "2852854", "revid": "594360", "url": "https://it.wikipedia.org/wiki?curid=2852854", "title": "Fulmiraggio", "text": ""}
{"id": "2852857", "revid": "599013", "url": "https://it.wikipedia.org/wiki?curid=2852857", "title": "Ibrahim Al-Harbi", "text": "Carriera.\nClub.\nInizi\u00f2 la carriera professionistica nell'Al-Nassr di Riad, vincendo per due volte il campionato e partecipando all'annata 1998, che vide il club vincere due trofei a livello internazionale e uno a livello nazionale. Nel 2007, dopo quattordici anni passati all'Al-Nassr, si trasfer\u00ec all'Ohud di Medina.\nNazionale.\nPrese parte a , sua prima competizione con la Nazionale, vincendo poi la Coppa d'Asia 1996. Nel 1998 venne convocato dal commissario tecnico Carlos Alberto Parreira per il ; nel 2000 raggiunse la finale in Coppa d'Asia, mentre nel 2002 vinse la sua seconda Coppa araba."}
{"id": "2852864", "revid": "109336668", "url": "https://it.wikipedia.org/wiki?curid=2852864", "title": "Compartimento di Arezzo", "text": "Il compartimento di Arezzo fu una suddivisione amministrativa del Granducato di Toscana. Confinava a nord con il compartimento di Firenze, a sud est con lo Stato Pontificio, a sud ovest con il compartimento di Siena.\nLe sue delegazioni di governo (attivit\u00e0 di polizia) erano, oltre il capoluogo, Cortona, Castiglion Fiorentino, San Giovanni Valdarno, Monte San Savino, Poppi, San Sepolcro.\nDerivato dalla porzione orientale della preesistente provincia fiorentina (distretto fiorentino), il compartimento di Arezzo nacque il 1\u00ba novembre 1825, e nel 1860 divenne provincia italiana. Tale provincia insiste sul medesimo territorio dell'ex compartimento, eccezion fatta per il comune di Monte Santa Maria Tiberina, che fu ceduto all'Umbria (1927) insieme al confinante Monterchi (poi riannesso alla Toscana nel 1938). Nel 1863 la richiesta di annessione da parte del comune di Citt\u00e0 di Castello e di altri comuni del mandamento non divenne esecutiva a causa della contrariet\u00e0 di alcuni comuni interessati."}
{"id": "2852867", "revid": "484362", "url": "https://it.wikipedia.org/wiki?curid=2852867", "title": "Sermoni", "text": ""}
{"id": "2852869", "revid": "179980", "url": "https://it.wikipedia.org/wiki?curid=2852869", "title": "Ibrahim Al Harbi", "text": ""}
{"id": "2852880", "revid": "1262866", "url": "https://it.wikipedia.org/wiki?curid=2852880", "title": "Corvina (vitigno)", "text": "Il Corvina \u00e8 un vitigno a bacca nera autoctono del territorio di Verona e base fondamentale per i vini della Valpolicella tra i quali il pi\u00f9 famoso Amarone della Valpolicella.\nNella composizione degli uvaggi pu\u00f2 essere presente nella misura dal 45% al 95%.\n\u00c8 possibile produrre anche dei vini utilizzando come uvaggio la sola Corvina Veronese, e questi non rientrano pi\u00f9 nel disciplinare del Valpolicella ma sono degli IGT. L'uva pu\u00f2 essere vinificata sia fresca che passita.\nFenologia e caratteristiche agronomiche.\nLa Corvina \u00e8 variet\u00e0 a germogliamento tardivo e maturazione medio tardiva (fine settembre \u2013\ninizio ottobre). La vigoria \u00e8 buona e la produttivit\u00e0 costante. Caratteristica specifica del vitigno \u00e8 la scarsa fertilit\u00e0 delle gemme basali del tralcio, pertanto la Corvina necessita di forme di allevamento con rinnovo annuale del tralcio e potatura lunga.\nMediamente sensibile alle crittogame della vite ma notevolmente sensibile allo stress idrico e alle scottature da sole degli acini.\nBuona l'attitudine delle uve all'appassimento.\nStoria.\nNon si conoscono le origini precise della Corvina, ma le prime notizie sulla sua coltivazione in\nValpolicella sono riportate dal Pollini nel 1824. Sicuramente \u00e8 un vitigno legato alla viticoltura\nveronese fin dall'antichit\u00e0, essendo la variet\u00e0 principale sia dell'uvaggio Valpolicella che del\nBardolino.\nSelezione clonale.\nConsiderando le antiche origini della Corvina abbiamo una notevole variabilit\u00e0 genetica che ha\npermesso di selezionare numerosi cloni.\nOggi riconosciute sono le selezioni clonali: Rauscedo 6, ISV-CV 7, ISV-CV 13, ISV-CV 48, ISV-CV 78,\nISV-CV 146.\nTra queste le pi\u00f9 diffuse, per le apprezzate attitudini enologiche, sono ISV-CV 7, ISV-CV 48 e, in\nmisura minore, ISV-CV 13.\nPortinnesti.\nOttima l'affinit\u00e0 d'innesto con Kober 5BB, SO4 e 420A; buona con 1103P, 140 Ru e 41B."}
{"id": "2852884", "revid": "287204", "url": "https://it.wikipedia.org/wiki?curid=2852884", "title": "Resta vile maschio, dove vai?/Ahi Maria", "text": "Resta vile maschio, dove vai?/Ahi Maria \u00e8 un singolo di Rino Gaetano del 1979.\nIl brano del lato A, \"Resta vile maschio, dove vai?\", \u00e8 l'unico brano che non \u00e8 stato scritto da Rino Gaetano ma da Mogol; in questa canzone viene citato l'Arp\u00e8ge, un modello di imbarcazione prodotto dal cantiere francese Dufour negli anni precedenti con ottimi risultati commerciali. Nel 2011 questa canzone \u00e8 stata reinterpretata da Patty Pravo nell'omaggio collettivo a Rino Gaetano intitolato \"Dalla parte di Rino\".\nNel 2006 i pugliesi Folkabbestia incidono la canzone di Rino Gaetano Ahi Maria, includendola nel loro album 25-60-38. Breve saggio sulla canzone italiana."}
{"id": "2852886", "revid": "436907", "url": "https://it.wikipedia.org/wiki?curid=2852886", "title": "E io ci sto/Met\u00e0 Africa met\u00e0 Europa", "text": "E io ci sto \u00e8 un brano musicale del cantante italiano Rino Gaetano, pubblicato dall'RCA Italiana nell'ottobre 1980.\nIl disco.\n\u00c8 l'ultimo singolo pubblicato dall'artista; entrambi i brani sono arrangiati da Giovanni Tommaso e sono estratti dall'album omonimo.\nCover.\nNel 2014 il cantante italiano Luca Carboni realizza una reinterpretazione di \"E io ci sto\", estratto come primo singolo dall'album tributo \"Solo con io\" il 24 ottobre 2014."}
{"id": "2852899", "revid": "124755516", "url": "https://it.wikipedia.org/wiki?curid=2852899", "title": "Daniel Mesotitsch", "text": "Biografia.\nResidente a Hochfilzen, ha debuttato come fondista, prendendo anche parte a due edizioni dei Campionati mondiali juniores di sci nordico; ha cominciato a praticare il biathlon nel 1997 e nel 2002 \u00e8 entrato a far parte della nazionale austriaca, allenato da Richard G\u00f6sweiner\nNel 2002 ha vinto ad Anterselva la sua prima gara individuale; otto anni dopo, nuovamente ad Anterselva, ha conseguito il secondo successo individuale, in inseguimento. Conta inoltre quattro vittorie in Coppa del mondo in staffetta.\nAi Mondiali del 2005 di Hochfilzen ha vinto la medaglia di bronzo nella staffetta assieme a Friederich Pinter, Wolfgang Rottmann e Christoph Sumann; a quelli del 2009 a Pyeongchang ha vinto invece la medaglia d'argento, sempre nella staffetta, con Simon Eder, Dominik Landertinger e Sumann. Ai XXI Giochi olimpici invernali di \u00e8 arrivata, nella stessa disciplina, un'altra medaglia d'argento.\nAi XXII Giochi olimpici invernali di ha vinto la medaglia di bronzo nella staffetta e si \u00e8 classificato 40\u00b0 nell'individuale, 38\u00b0 nella sprint, 37\u00b0 nell'inseguimento e 9\u00b0 nella staffetta mista, mentre ai Mondiali di Kontiolahti 2015 \u00e8 stato 41\u00ba nella sprint, 26\u00ba nell'inseguimento, 54\u00ba nell'individuale e 5\u00ba nella staffetta. Due anni dopo, ai Mondiali di Hochfilzen 2017, ha vinto la medaglia di bronzo nella staffetta.\nAccanto al biathlon ha praticato anche lo sci di fondo, a livello nazionale e - sporadicamente - internazionale; non ha mai esordito Coppa del Mondo di sci di fondo.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nPU = inseguimento\nRL = staffetta"}
{"id": "2852903", "revid": "124753372", "url": "https://it.wikipedia.org/wiki?curid=2852903", "title": "Tu, forse non essenzialmente tu", "text": "Tu, forse non essenzialmente tu \u00e8 un singolo del cantautore italiano Rino Gaetano, pubblicato nel 1974 dalla It.\nDescrizione.\nIl testo del brano unisce elementi filosofici e fatti quotidiani: si possono trovare riferimenti alla concezione del tempo e alla sua inutilit\u00e0 \"irriversibile\", e nel contempo la narrazione di un sentimento, fatto di circostanze reali, concrete (la birra chiara e il Barone, storico bar romano frequentato dall'artista calabrese, e il bus \u00ab60 notturno\u00bb). Il sentimento \u00e8 verso una persona con cui c'\u00e8 amicizia, e non \"vero amore\": l'amore viene fuori infatti come un bisogno personale, come spiega il titolo. Questo strano sentimento sfocia in un momento di massima meditazione, in cui l'artista, aiutato da un cielo definito \u00abconfidenzialmente blu\u00bb, cerca la propria anima, per una introspezione psicologica che risulter\u00e0 molto ardua.\nIl brano ha ricevuto svariate cover, fra cui quella di Nathalie inclusa nell'album tributo \"Dalla parte di Rino\" del 2011. Inoltre la canzone \u00e8 spesso eseguita dal vivo dal duo Musica Nuda, in una versione contrabbasso e voce pertinentemente al loro sound, a volte aggiungendo il ritornello di \"What's up\" dei 4 Non Blondes."}
{"id": "2852905", "revid": "767487", "url": "https://it.wikipedia.org/wiki?curid=2852905", "title": "Corvinone", "text": "Il Corvinone \u00e8 un vitigno a bacca nera autoctono del territorio di Verona ed \u00e8 impiegato in modo complementare e facoltativo (nella misura massima del 50% in sostituzione della Corvina) nell'uvaggio dei vini prodotti nella zona della Valpolicella tra i quali il pi\u00f9 famoso Amarone della Valpolicella. In passato confuso con la pi\u00f9 celebre Corvina, il Corvinone ha ottenuto una sua indipendenza solo di recente rendendo ormai desueto il termine generalistico \"Corvine\".\nFenologia e caratteristiche agronomiche.\nIl Corvinone, dal punto di vista fenologico, non si differenzia sostanzialmente dalla Corvina: \u00e8 quindi variet\u00e0 a germogliamento tardivo e maturazione medio tardiva (fine settembre \u2013 inizio ottobre). La vigoria \u00e8 buona, talvolta elevata, e la produttivit\u00e0 buona e costante; anche se in minore misura rispetto alla Corvina, il Corvinone presenta comunque scarsa fertilit\u00e0 delle gemme basali del tralcio, pertanto necessita di forme di allevamento con rinnovo annuale del tralcio e potatura lunga. Molto sensibile alla peronospora, mediamente all'oidio. Meno sensibile della Corvina allo stress idrico ma ugualmente soggetto a danno da scottature degli acini se esposto all'insolazione diretta.\nMolto buona l'attitudine delle uve all'appassimento.\nStoria.\nNon si ritrovano cenni storici riferiti al Corvinone, per il fatto che in passato fosse assimilato alla Corvina. Vitigno comunque legato alla viticoltura veronese fin dall'antichit\u00e0, essendo variet\u00e0 presente sia dell'uvaggio Valpolicella che del Bardolino. Fino al 1993 era considerato un clone di Corvina; con le recenti tecniche di analisi genetica \u00e8 stato dimostrato invece che Corvinone e Corvina sono variet\u00e0 differenti.\nSelezione clonale.\nMeno numerosa la disponibilit\u00e0 di cloni di Corvinone rispetto alla Corvina, ma comunque di alta potenzialit\u00e0 qualitativa; oggi riconosciute sono le selezioni clonali: Rauscedo 8, ISV-CV 2, ISV-CV 3, ISV-CV 7, VCR 18.\nPortinnesti.\nOttima l'affinit\u00e0 d'innesto con Kober 5BB, SO4, 420A e 1103P; buona con 140 Ru e 41B."}
{"id": "2852906", "revid": "112624358", "url": "https://it.wikipedia.org/wiki?curid=2852906", "title": "I Love You Maryanna/Jaqueline", "text": "I Love You Maryanna/Jaqueline \u00e8 il primo singolo del cantautore italiano Rino Gaetano, pubblicato nel 1973 dalla It.\nDescrizione.\nI due brani contenuti nel singolo sono stati registrati presso lo Studio 38 di Roma (di propriet\u00e0 dell'Apollo; il tecnico del suono \u00e8 Aurelio Rossitto, che firma anche la produzione, insieme ad Antonello Venditti e Piero Montanari, utilizzando l'acronimo RosVeMon, con alle tastiere Alessandro Centofanti.\nLa canzone \"I Love You Maryanna\" contiene un riferimento alla bisnonna del cantautore, che si chiamava appunto Marianna. Potrebbe per\u00f2 richiamare la Francia o per meglio dire la Repubblica francese che \u00e8 rappresentata dalla celebre Marianna, donna prosperosa e con il berretto frigio simbolo della rivoluzione. In breve si potrebbe dire che Rino ha unito con questa canzone pi\u00f9 utili, ma sembra evidente la volont\u00e0 di celebrare la Francia e le rive della Senna.\nUn'altra interpretazione del testo pu\u00f2 essere il riferimento, attraverso il nome di Marianna, alla marijuana; citata dall'autore, molto probabilmente, anche nella canzone \"Ahi Maria\"."}
{"id": "2852928", "revid": "400694", "url": "https://it.wikipedia.org/wiki?curid=2852928", "title": "Conigli in Australia", "text": "Introdotti in Australia nel 1788, i conigli sono una seria piaga a causa del loro soprannumero. Ogni anno, la specie di coniglio selvatico europeo causa milioni di dollari di danno alle coltivazioni.\nStoria.\nI conigli furono introdotti in Australia per la prima volta nel XVIII secolo, ma la loro diffusione risult\u00f2 fuori controllo a seguito del rilascio, avvenuto nel 1859, di alcuni esemplari di coniglio selvatico ad opera dell'allevatore Thomas Austin. In questo continente i conigli trovarono condizioni favorevoli: cibo in abbondanza, nessun predatore e nessun parassita. Di conseguenza, iniziarono a moltiplicarsi molto rapidamente, causando enormi danni alla flora del paese. Fino alla seconda met\u00e0 del XX secolo, le contromisure adottate del governo australiano risultarono inefficaci. Solo nel 1950, con la diffusione di una zanzara vettore di una grave malattia, la mixomatosi, la popolazione di conigli fu ridotta di oltre l'80%, . Fra gli individui sopravvissuti, per\u00f2, si svilupp\u00f2 una resistenza alla malattia e questi ricominciarono a riprodursi.\nNegli anni '80 la diffusione dei conigli resistenti alla mixomatosi fece risorgere il problema della sovrappopolazione. Per questo motivo fu introdotto un altro virus, l'RHD (Rabbit Haemorrhagic Disease), che fece registrare la morte del , ma che caus\u00f2 la nascita, anche in questo caso, di ceppi di resistenza alla malattia. L'ultima \"arma\" contro questa piaga \u00e8 una nuova forma di Calicivirus, la RHDV (gen. \"Lagovirus\"), introdotto nel 2000, .\nEffetti sull'ecologia australiana.\nL'effetto dei conigli sull'ecologia australiana \u00e8 stato devastante. Si pensa che i conigli siano la maggiore causa di perdita di specie vegetali nel continente; infatti questi animali spesso uccidono i giovani alberi nei frutteti e nelle foreste, decorticandone la base. I conigli sono inoltre responsabili di un serio fenomeno d'erosione del suolo, proprio a causa della loro abitudine di cibarsi delle piante appena nate."}
{"id": "2852935", "revid": "1457659", "url": "https://it.wikipedia.org/wiki?curid=2852935", "title": "Compartimento di Siena", "text": "Il compartimento di Siena fu una suddivisione amministrativa del Granducato di Toscana. Confinava a nord con il compartimento di Firenze, a nord est con il compartimento di Arezzo, a sud est con lo Stato Pontificio, a sud ovest con il compartimento di Grosseto, a nord ovest con il compartimento di Pisa.\nDerivato dalla provincia senese superiore, una delle due parti in cui era stato diviso (18 marzo 1766) lo Stato Nuovo di Siena, il compartimento di Siena nacque il 1\u00ba novembre 1825 e sopravvisse fino all'Unit\u00e0 d'Italia. Il suo territorio coincide integralmente con quello della provincia italiana di Siena.\nNell'ultimo periodo del granducato le sue delegazioni di governo (attivit\u00e0 di polizia), nel circondario di Siena erano Asciano, Chiusdino, Colle di Val d'Elsa, Montalcino, e nel circondario di Montepulciano (sottoprefettura) erano Sinalunga, Chiusi, Pienza, Radicofani."}
{"id": "2852940", "revid": "1573940", "url": "https://it.wikipedia.org/wiki?curid=2852940", "title": "Chiesa di San Desiderio (Brescia)", "text": "La chiesa di San Desiderio \u00e8 una chiesa minore di Brescia, situata all'estremit\u00e0 nord di via Gabriele Rosa all'incrocio con vicolo Sant'Urbano, sulle pendici del Colle Cidneo, a poca distanza dal castello. Passata sotto la propriet\u00e0 di diverse parrocchie e ordini religiosi nel corso dei secoli, ha sempre mantenuto molto ridotto il suo ruolo cos\u00ec come le sue dimensioni. Attualmente \u00e8 sconsacrata ed \u00e8 sede di un'associazione teatrale.\nStoria.\nLe notizie sulla storia della chiesa di San Desiderio sono molto scarse, allo stesso modo di quelle sulla sua comunit\u00e0 religiosa. La sua esistenza viene certificata per la prima volta in un documento non datato, a noi giunto come copia del XII secolo e attribuibile all'anno 761 grazie al confronto con altri documenti, dove gli arcipreti di alcune chiese della citt\u00e0, fra cui quello di San Desiderio, autorizzano la badessa della chiesa di San Salvatore ad utilizzare un acquedotto passante nelle loro propriet\u00e0. Ci\u00f2, dunque, colloca la fondazione della chiesa almeno nell'VIII secolo, in epoca ancora longobarda, ma ad oggi non si pu\u00f2 ancora affermare come fatto certo. Vero \u00e8, comunque, che la chiesa si trova in un luogo dove furono effettivamente fondate numerose chiese in et\u00e0 longobarda, quindi l'ipotesi rimane realistica. Il santo cui la chiesa \u00e8 dedicata \u00e8 San Desiderio di Vienne, vescovo e martire francese, anche se non \u00e8 impossibile una confusione con San Desiderio di Langres, genovese, il primo venerato dal VII secolo e il secondo dall'VIII secolo. A questi nomi, oltretutto, \u00e8 da aggiungere quello di Desiderio re dei Longobardi, che proprio nella met\u00e0 dell'VIII secolo fond\u00f2 a Brescia il Monastero di San Salvatore. Non \u00e8 quindi facile determinare con esattezza a quale Desiderio sia stata dedicata la chiesa ed \u00e8 probabile anche una denominazione in senso generale, forse inizialmente mirata ma in realt\u00e0 gi\u00e0 confusa in partenza.\nNon si hanno altre notizie della chiesa fino al XII secolo, in un atto di vendita di alcuni terreni confinanti con le \"res Sancti Desiderii\", cio\u00e8 le propriet\u00e0 di San Desiderio, mentre le prime testimonianze di una vita di comunit\u00e0 presso il santuario risalgono a pochi anni dopo. \u00c8 anche probabile che, all'inizio del secolo, fosse stata istituita una comunit\u00e0 canonicale, precisamente sotto l'opera del vescovo Arimanno, che resse la diocesi per una ventina d'anni a cavallo fra il XI e XII secolo e che contribu\u00ec ad un intenso movimento di crescita spirituale. In questo periodo la comunit\u00e0 di San Desiderio sembra legata alla famiglia dei Lavellongo, molto potente a causa dei suoi stretti legami con la sede vescovile, almeno fino al 1149. Nella seconda met\u00e0 del secolo si hanno notizie di migliorie e restauri e anche di crescita in fatto di propriet\u00e0 della canonica, che arriva a comprendere case, terreni, prati e vigne variamente distribuiti nell'ambito cittadino e nei territori limitrofi.\nNei secoli successivi le notizie tornano a scarseggiare: nel Duecento la canonica presenta un forte legame economico con l'ordine degli Umiliati, ma con il passare degli anni precipita nell'oblio fino a cadere in stato di abbandono, priva di comunit\u00e0, all'inizio del Quattrocento. Nel 1421 gli agostiniani della chiesa di Sant'Alessandro ottengono dal papa Martino V l'autorizzazione di acquisirne il beneficio, ma il papa fa loro notare, nella corrispondenza, che la chiesa di San Desiderio, insieme a quella di Santo Stefano in Arce sulla sommit\u00e0 del Colle Cidneo erano disertate sistematicamente dai fedeli e nemmeno il servizio liturgico era garantito. In ogni caso, le due chiese vengono acquisite dalla comunit\u00e0 di Sant'Alessandro, che si impegna a restaurarle e a garantirne i servizi religiosi. Nel 1432 Sant'Alessandro, e con lei San Desiderio, passano sotto la direzione dei frati Serviti, ma gi\u00e0 nella seconda met\u00e0 del secolo la propriet\u00e0 della chiesetta \u00e8 dei Celestini.\nNel 1512 si verifica il terribile assedio e saccheggio della citt\u00e0 dei francesi guidati da Gaston de Foix-Nemours, che coinvolge anche la chiesa di San Desiderio, posizionata all'interno delle mura fortificate viscontee, trasformandola in rifugio per i cittadini colpiti dall'assedio. Anche la chiesa sar\u00e0 invasa quando l'esercito francese penetrer\u00e0 nella cittadella viscontea. Negli anni successivi il potere viene ripreso dalla Repubblica di Venezia che, viste e subite le difficolt\u00e0 emerse durante l'assedio, applica la cosiddetta \"spianata\", cio\u00e8 la distruzione di tutti gli edifici al di fuori delle mura urbiche della citt\u00e0 nel raggio di un chilometro e mezzo. Nella spianata viene coinvolto anche il monastero di San Martino dei Celestini i quali, di conseguenza, sono obbligati a riparare nell'unica loro propriet\u00e0 all'interno delle mura, la chiesa di San Desiderio. Le poche abitazioni di pertinenza alla canonica vengono adattate per la vita del monastero. Nella seconda met\u00e0 del Cinquecento la comunit\u00e0 dei Celestini opera un rifacimento delle strutture del santuario, che viene ampliato e restaurato, pur rimanendo di dimensioni molto modeste. Quando nel 1580 San Carlo Borromeo visita la chiesa, la comunit\u00e0 \u00e8 addirittura composta da solamente tre sacerdoti e un converso. Fra le note di San Carlo si legge anche che \"\"vi sono due altari: maius in capella fornicata ed un altro senza alcuna dedica sul lato sinistro della chiesa, posto in luogo indecente\". Inoltre, \"sacristia nulla adest\", cio\u00e8 non vi \u00e8 alcuna sacrestia, i sacri paramenti vengono conservati una cassa di legno e \"non c'\u00e8 alcun cimitero. La casa per l'abitazione dei monaci \u00e8 annessa alla chiesa, ed ha un orto\" e, come detto, \"in essa abitano tre monaci sacerdoti ed un converso\"\".\nNel 1653 il monastero dei Celestini viene soppresso, ma la direttiva \u00e8 subito annullata \"per supplica della citt\u00e0\": evidentemente, la comunit\u00e0 monastica, anche se piccola, aveva instaurato buoni rapporti con la realt\u00e0 bresciana. L'importanza di secondo piano della chiesa permane comunque, anche negli anni a venire: il catalogo delle chiese cittadine redatto da Bernardino Faino nel Seicento la nomina solamente, senza fornire dati o descrizioni come invece riserva alle altre chiese nell'elenco. Nel 1772 il monastero viene definitivamente soppresso: la chiesa viene sconsacrata e si trasforma in deposito, mentre gli edifici della canonica, cos\u00ec come i beni contenuti, vengono acquisiti da privati, in particolare trasportati a Bergamo. Le abitazioni di pertinenza vengono adibite a \"ambulatorio\" per i bambini malati di colera. Solo nel 1880 le ultime proprietarie degli immobili, le signore Fausti, doneranno i chiostri e la chiesa al Pio Luogo delle Penitenti.\nOggigiorno, gli edifici della canonica sono stati assorbiti da tempo dalle abitazioni private circostanti, mentre la chiesa, restaurata intorno agli anni novanta del Novecento, \u00e8 sede di un'associazione teatrale. Il lungo periodo di totale abbandono che ha interessato la chiesa durante il Novecento \u00e8 gravato particolarmente sugli interni, che difatti sono stati molto rovinati. Il tetto era parzialmente crollato e uno strato di terra, assi e rifiuti, che copriva il pavimento originale per un'altezza di circa trenta centimetri, ha completamente compromesso tutte le basi architettoniche in stucco delle lesene lungo i muri interni, che sono state per questo rimosse.\nStruttura.\nEsterno.\nEsternamente, la chiesa \u00e8 visibile solo sui lati est e nord, corrispondenti alla facciata e a un fianco, mentre gli altri lati sono addossati a edifici residenziali di epoca medioevale. La facciata, frutto della ricostruzione cinquecentesca operata dai monaci Celestini, si compone di un unico corpo rettangolare liscio, privo di ordine architettonico, sormontato da una trabeazione dorica a metope e triglifi, il tutto concluso da un timpano triangolare in sommit\u00e0. Sull'asse centrale si aprono il portale d'ingresso a livello della strada e, sotto al timpano, un finestrone rettangolare, la cui cornice sormonta parzialmente una fascia in rilievo che contorna il profilo della facciata. Sull'architrave del portale, una scritta assai sbiadita e quasi del tutto illeggibile, \"S. DESIDERIO HP. MART.\" ricorda la dedica della chiesa a San Desiderio Martire.\nA sinistra della facciata \u00e8 posto un cancello aperto su un piccolo cortile, stretto e lungo, dove si affacciano quelle che un tempo erano le abitazioni e gli edifici di pertinenza alla canonica, nonch\u00e9 l'ingresso laterale alla chiesa stessa.\nInterno.\nL'interno della chiesa si presenta a navata unica, senza transetto, con un piccolo presbiterio in realt\u00e0 poco differenziato rispetto al resto dell'aula e, sul fondo, un'abside rettangolare. Il pavimento in cocciopesto \u00e8 ancora quello originale cinquecentesco ed \u00e8 evidentemente pi\u00f9 basso del livello stradale esterno di circa quaranta centimetri in facciata fino a un massimo di oltre un metro sui lati, poich\u00e9 all'esterno di questi il terreno \u00e8 in salita e contribuisce a infossare ancor pi\u00f9 la pavimentazione interna. L'aula \u00e8 scandita in pi\u00f9 settori lungo le pareti da una serie di lesene che sorreggono delle volte a vela e, di conseguenza, i relativi archi di imposta contro i muri perimetrali, per un totale di quattro arcate per lato. Le prime dall'ingresso di facciata costituiscono l'aula della chiesa, la terza il presbiterio e la quarta l'abside, che \u00e8 per\u00f2 coperta da una volta a crociera. Ogni arcata presenta in sommit\u00e0, poco al di sotto della linea dell'arco, una finestra aperta sull'esterno. Una di queste, la prima a sinistra dall'ingresso di facciata, \u00e8 stata murata e imitata da un affresco riproducente il telaio di una finestra, probabilmente di epoca successiva alla struttura cinquecentesca. Tutte le lesene sono decorate in sommit\u00e0 da capitelli in stucco, ma sono prive, come detto, delle basi, corrose dall'abbandono e infine asportate. Gli archi che sostengono le volte a vela, oltretutto, non sono a tutto sesto ma paiono stranamente distorti in una forma a pera, il che potrebbe far supporre un adattamento degli archi circolari rinascimentali agli archi appuntiti gotici che, forse, avrebbero potuto ornare l'interno dell'antica chiesa.\nL'accesso all'aula \u00e8 dato da una bella scalinata cinquecentesca che, da un pianerottolo a sbalzo posto davanti all'ingresso laterale, scende al pavimento mediante due rampe semicircolari di cinque gradini ciascuna, incorniciando i sostegni centrali dello stesso pianerottolo. I gradini sono di marmo rosso-rosato, mentre il pianerottolo in pietra giallastra. La scalinata, e di conseguenza l'ingresso laterale, si trovano al centro della seconda arcata di destra partendo dalla facciata. L'ingresso principale sul fondo dell'aula, invece, \u00e8 oggi privo dei gradini originali che scendevano all'interno, probabilmente distrutti allo stesso modo delle basi delle lesene, e per questo motivo non viene solitamente utilizzato.\nLa pavimentazione, come detto, \u00e8 ancora originale in cotto e presenta, in linea con le lesene che dividono la seconda dalla terza arcata sui due muri perimetrali partendo dalla facciata, un gradino in marmo che evidentemente differenziava l'aula dal presbiterio. Non ci sono per\u00f2 segni della presenza di un'antica balaustra, elemento che in effetti, in epoca cinquecentesca, non era ancora diffuso. Sul presbiterio la pavimentazione originale prosegue e, anzi, con un cambio di geometria delle piastrelle indica lo spazio dove un tempo era posto l'altare.\nResti dell'apparato decorativo.\nDelle pitture murali e degli altri elementi decorativi in marmo e stucco che anticamente erano presenti all'interno della chiesa resta oggi pochissimo, riassumibile in soli cinque elementi:"}
{"id": "2852944", "revid": "697352", "url": "https://it.wikipedia.org/wiki?curid=2852944", "title": "Chiesa di San Desiderio", "text": ""}
{"id": "2852950", "revid": "1442080", "url": "https://it.wikipedia.org/wiki?curid=2852950", "title": "Il tuo nome in maiuscolo", "text": "Il tuo nome in maiuscolo \u00e8 un brano musicale della cantante italiana Laura Pausini.\nIl brano viene tradotto in lingua spagnola con il titolo \"Tu nombre en may\u00fasculas\".\n\"Il tuo nome in maiuscolo\".\nIl brano.\nLa musica \u00e8 composta da Daniel Vuletic; il testo \u00e8 scritto da Laura Pausini e Cheope; l'adattamento spagnolo \u00e8 di Badia.\nLa canzone pur facendo parte dell'album \"Resta in ascolto\" del 2004 viene scelta e pubblicata come singolo per promuovere l'album \"Live in Paris 05\" del 2005, anche se in quest'ultimo \u00e8 presente solo nel DVD e in versione \"Live\". \u00c8 quindi il 2\u00ba ed ultimo singolo estratto nel 2006 solo in Francia dall'album \"Live in Paris 05\" del 2005. La canzone \"Il tuo nome in maiuscolo\" non viene estratta come singolo in Italia.\nIl brano viene trasmesso in radio in Francia; non viene realizzato il videoclip.\nNel 2005 \"Il tuo nome in maiuscolo\" viene utilizzato come colonna sonora di \"Arena di Verona - A Backstage Pass\", un video extra contenuto nel \"Live in Paris 05 2 DVD Edition\".\n\"Tu nombre en may\u00fasculas\".\n\"Il tuo nome in maiuscolo\" viene tradotta in lingua spagnola con il titolo Tu nombre en may\u00fasculas.\nViene inserita nell'album \"Escucha\" del 2004 ed estratta come 5\u00ba ed ultimo singolo nel 2006 in Spagna e in America Latina. \u00c8 scelta per promuovere l'album \"Live in Paris 05\" del 2005, anche se in quest'ultimo \u00e8 presente solo nel DVD e in versione \"Live\".\nIl brano viene trasmesso in radio; non viene realizzato il videoclip.\nPubblicazioni.\n\"Il tuo nome in maiuscolo\" viene inserita in versione \"Live\" negli album \"Live in Paris 05\" del 2005 (\"Medley\" video), \"Laura Live World Tour 09\" e \"Laura Live Gira Mundial 09\" del 2009 (\"Medley Soft\" video)."}
{"id": "2852951", "revid": "355597", "url": "https://it.wikipedia.org/wiki?curid=2852951", "title": "IL H\u00f8dd", "text": ""}
{"id": "2852952", "revid": "1543377", "url": "https://it.wikipedia.org/wiki?curid=2852952", "title": "Diastata", "text": "Diastata , \u00e8 un genere di insetti dell'ordine dei Ditteri (Brachycera: Cyclorrhapha: Acalyptratae), simili ai Drosofilidi, prevalentemente rappresentato in Asia, Europa e Africa. Il genere \u00e8 l'unico della famiglia Diastatidae , tuttavia diversi Autori interpretano questa famiglia in senso pi\u00f9 esteso, comprendendovi anche i tre generi dei Campichoetidae, storicamente inclusi fra i Diastatidae.\nDescrizione.\nGli adulti sono piccoli moscerini dal corpo breve e compatto, lungo 2-4 mm. La livrea \u00e8 scura, pruinosa nel torace, con appendici gialle e, a volte, con macchie brune nell'addome.\nIl capo \u00e8 globoso, con occhi composti grandi e distanziati e triangolo frontale ampio e ottuso, faccia piatta e gene strette. La chetotassi della regione frontale e postfrontale presenta setole particolarmente lunghe e robuste, rappresentate da due paia di fronto-orbitali, due paia di verticali, un paio di ocellari e un paio di postocellari. Le due paia di fronto-orbitali sono specificamente orbitali e si distinguono per la differente inclinazione: due, prossime al margine dorsale degli occhi, sono dirette in avanti (proclinate), le altre due hanno una posizione pi\u00f9 interna e pi\u00f9 in avanti e sono inclinate all'indietro (reclinate). Le setole verticali interne parallele o leggermente convergenti le verticali esterne sono invece divergenti. Le setole ocellari e le postocellari sono pi\u00f9 brevi delle altre, le prime sono proclinate, le altre convergenti e incrociate. La chetotassi si completa con brevi setole postoculari, sottovibrissali e postgenuali. Le vibrisse sono presenti. Le antenne, di tipo aristato, sono dirette verso il basso e hanno scapo e pedicello piuttosto brevi e primo flagellomero oblungo. L'arista si inserisce alla base del primo flagellomero ed \u00e8 provvista di due serie di lunghi peli che le conferiscono un aspetto piumoso. L'apparato boccale, di tipo lambente-succhiante, non presenta particolari conformazioni.\nIl torace presenta lo scuto moderatamente convesso e ricoperto da una pubescenza rada composta da peli regolarmente allineati, fra cui emergono le setole vere e proprie. Queste sono rappresentate, sul dorso, da un paio di setole acrosticali prescutellari, poco sviluppate e due paia di setole dorsocentrali lunghe e robuste. Ai lati dello scuto sono presenti una setola omerale, due notopleurali, due lunghe e robuste sopralari (una presuturale e una postsuturale e due postalari, una debole e una robusta. Lo scutello \u00e8 glabro ma porta due paia di setole scutellari. La chetotassi delle pleure \u00e8 fondamentale per discernere il genere \"Diastata\" dai Campichoetidae:\nLe ali sono ialine, ma con la cellula costale scura. Altre pigmentazioni scure di varia conformazione e vario sviluppo possono ricorrere, in alcune specie, in corrispondenza della costa o delle nervature trasversali. Sono lunghe e ampie in corrispondenza della regione remigante, ma pi\u00f9 o meno strette alla base per il ridotto sviluppo dell'alula e del lobo anale. La costa si estende fino alla terminazione della media e presenta due fratture (omerale e subcostale); \u00e8 ricoperta da brevi setole, di cui sono particolarmente robuste quelle disposte nel tratto compreso fra le due fratture. La subcosta \u00e8 completa, ma nel tratto terminale \u00e8 debole e confusa con il ramo anteriore della radio. La radio presenta la struttura ricorrente fra gli Schizophora, ovvero la suddivisione in tre rami: quello anteriore (R1) \u00e8 breve e ricurvo e confluisce entro la met\u00e0 prossimale del margine costale, mentre i due rami del settore radiale (R2+3 e R4+5) sono lunghi e confluenti, rispettivamente, nel terzo distale del margine costale e in corrispondenza dell'apice. La media \u00e8 lunga e indivisa. La cubito presenta il ramo CuA1 lungo, terminante sul margine posteriore dell'ala, e il ramo CuA2 breve e trasverso, confluente sulla prima anale. Tratto terminale A1+CuA2 breve e incompleto. Le nervature trasverse tipiche sono tutte presenti: la radio-mediale confluisce sulla media poco prima della met\u00e0 della cellula discale o, pi\u00f9 frequentemente in posizione pi\u00f9 prossimale, la medio-cubitale basale \u00e8 prossimale e piuttosto breve, la medio-cubitale discale \u00e8 posizionata nella met\u00e0 distale dell'ala ed \u00e8 lunga pi\u00f9 o meno quanto il tratto terminale di CuA1. La cellula discale \u00e8 lunga, di forma quasi triangolare, la seconda cellula basale e la cup e la cup sono piccole e posizionate alla base dell'ala. La cup presenta un profilo acuto all'apice.\nL'addome \u00e8 relativamente lungo e cilindrico, composto da cinque uriti apparenti. Nel maschio, gli uriti terminali si ripiegano sotto l'addome. Gli scleriti del sesto e settimo urite sono piuttosto ridotti, mentre \u00e8 particolarmente sviluppato e convesso l'epandrio, che conferisce alla parte caudale un profilo arrotondato ed espanso. Gli uriti terminali della femmina formano invece un ovopositore di sostituzione assottigliato all'apice e parzialmente retrattile.\nGli stadi giovanili sono sconosciuti.\nBiologia e habitat.\nLa biologia dei Diastatidae \u00e8 pressoch\u00e9 sconosciuta e le sole informazioni disponibili riguardano l'habitat in cui si rinvengono gli adulti e alcune informazioni generiche, relative al corteggiamento sessuale: sembra che i maschi di alcune specie facciano vibrare le ali quando sono sessualmente eccitati, come avviene in altri Acaliptrati. Le larve sono sconosciute sia nella morfologia sia nell'etologia, ma si ipotizza che siano saprofaghe. Altres\u00ec sconosciuto \u00e8 il regime dietetico degli adulti.\nL'habitat dei Diastatidae \u00e8 eterogeneo: gli adulti si rinvengono nelle foreste, nelle paludi e nelle torbiere, con siti preferenziali osservati per le specie pi\u00f9 conosciute. Ad esempio, gli adulti di \"Diastata fuscula\" si rinvengono comunemente sulla lettiera di formazioni forestali decidue in climi siccitosi, mentre quelli di altre specie prediligono le foreste di climi umidi o le aree umide (es. paludi). Per alcune specie si \u00e8 osservata una relazione con la reazione del suolo: ad esempio, \"Diastata nebulosa\" e \"Diastata ornata\" sono pi\u00f9 frequenti su substrati a reazione acida, mentre \"Diastata adusta\" si rinviene principalmente su substrati a reazione neutra.\nSistematica e filogenesi.\nLa famiglia dei Diastatidae fu formalmente istituita da Frey (1921), inquadramento tassonomico largamente condiviso per decenni dagli Austori successivi. Fra i Diastatidae si collocavano anche i generi \"Campichoeta\" e \"Euthychaeta\", ovvero la famiglia Campichoetidae \"sensu\" Griffiths (1972). Altri Autori vi comprendevano anche la famiglia Curtonotidae, ma la posizione sistematica di quest'ultimo gruppo \u00e8 stata piuttosto controversa per decenni e l'appartenenza ai Diastatidae non raccoglieva consensi.\nA prescindere dall'inclusione dei Curtonotidae, in sostanza c'\u00e8 stato storicamente un largo consenso, nell'affinit\u00e0 tassonomica fra il genere \"Diastata\" e i generi \"Campichoeta\" e \"Euthychaeta\", fino agli anni settanta, mentre attualmente ci sono posizioni controverse in merito all'inquadramento sistematico di questi Ephydroidea. Griffiths (1972), individu\u00f2 una stretta relazione tra gli Ephydridae e il genere \"Diastata\": \"Campichoeta\" ed \"Euthychaeta\" e il genere estinto \"Pareuthychaeta\" (definito da Hennig nel 1965) sono caratterizzati dalla presenza, nell'addome delle femmine, di un ricettacolo ventrale debolmente sclerificato oltre ad un paio di spermateche sclerificate; al contrario, in \"Diastata\" e negli Ephydridae, il ricettacolo ventrale \u00e8 fortemente sclerificato e le spermateche sono assenti. Sulla base di questa affinit\u00e0, Griffiths scorpor\u00f2 la famiglia dei Diastatidae, spostando il genere \"Diastata\" negli Ephydridae e separando gli altri tre generi in una famiglia che assumeva la denominazione Campichoetidae. Al pari dell'impostazione tassonomica generale adottata da Griffiths per gli Schizophora, anche questo inquadramento sistematico non ha raccolto particolari consensi fra i ditterologi che hanno trattato la filogenesi di questo vasto raggruppamento dei Ditteri. Tuttavia, anche se c'\u00e8 un largo consenso sul ritenere il genere \"Diastata\" separato dalla famiglia degli Ephydridae, \u00e8 attualmente ancora irrisolta la definizione della relazione con i Campichoetidae \"sensu\" Griffiths.\nHennig (1973) ha trattato la famiglia dei Diastatidae nell'accezione estesa e, sia pur senza definire le apomorfie, considerava questo gruppo come monofiletico. Papp (1984) ha anch'esso riproposto l'accezione estesa, ma suddividendo la famiglia dei Diastatidae in due sottofamiglie, Campichoetinae e Diastatinae. McAlpine (1987, 1989), infine, respinge la tesi di Griffiths sostenendo la monofilia dei Diastatidae \"sensu lato\" sulla base di varie autapomorfie alternative.\nA fronte di queste impostazioni, che in sostanza respingono la tesi di Griffiths e ribadiscono il carattere monofiletico dei Diastatidae \"sensu lato\", Chandler (1987) propone una nuova impostazione tassonomica che da un lato conferma la distinzione di \"Diastata\" dagli Ephydridae, ma da un altro tratta separatamente i Campichoetinae \"sensu\" Papp, riproponendo al rango di famiglia un gruppo sistematico che si identifica a tutti gli effetti con i Campichoetidae di Griffiths: secondo lo schema di Chandler, il genere \"Diastata\" resta nella famiglia Diastatidae \"sensu stricto\", mentre gli altri generi sono separati in una famiglia distinta, Campichoetidae. Questa nuova impostazione, contemporanea a quella sostenuta da McAlpine nel Manual of Nearctic Diptera, si \u00e8 fatta strada a partire dagli anni novanta, ma lascia ancora irrisolta la controversia, in quanto entrambi gli schemi tassonomici ricorrono nelle monografie e nei cataloghi on line prodotti fra gli anni novanta e gli anni duemila.\nL'interpretazione dei Diastatidae \"sensu lato\" \u00e8 supportata dai seguenti Autori:\nSono invece orientati alla separazione delle famiglie Campichoetidae e Diastatidae i seguenti Autori:\nA queste posizioni si aggiunge quella di Chandler (1998), che nel Manual of Palaearctic Diptera rafforza la tesi sviluppata dodici anni prima entrando nel merito della divergenza con lo schema di McAlpine. L'autore britannico, in quella sede, dedica un ampio spazio alla comparazione fra le sue tesi e quelle di McAlpine. In sostanza conferma la distinzione formale fra due famiglie, separando i generi \"Campichoeta\", \"Euthychaeta\" e \"Pareuthychaeta\" dai Diastatidae \"sensu stricto\".\nPer quanto riguarda le principali banche dati online, anche in questo caso ricorrono impostazioni differenti. I Diastatidae sono trattati secondo l'accezione estesa nel Tree of Life Web Project e nel BioSystematic Database of World Diptera. In quest'ultimo caso, pur citando le proposte di Griffiths (1972) e Chandler (1987), Thompson dichiara espressamente di adottare lo schema tassonomico di McAlpine. Questa posizione \u00e8 indicativa della mancata risoluzione della controversia, dal momento che il BDWD \u00e8 in genere orientato ad acquisire le revisioni pi\u00f9 recenti, in particolare quelle che tendono a scorporare i presunti raggruppamenti parafiletici. In un contesto particolare si colloca invece la classificazione adottata in Fauna Europaea, in quanto il consulente specialistico in materia di Campichoetidae e Diastatide \u00e8 lo stesso Chandler. Gli schemi adottati in altre banche dati incrementano il grado di incertezza sulla valutazione del grado di consenso: ad esempio, l'Integrated Taxonomic Information System, che in generale si attiene alle classificazioni impostate nel Manual of Nearctic Diptera, discerne fra Diastatidae e Campichoetidae, mentre il Biological Library e il catalogo della fauna italiana di Stoch, che sono generalmente allineati con gli schemi tassonomici di Fauna Europaea, adottano invece l'accezione estesa.\nNel complesso non si pu\u00f2 dunque individuare un orientamento prevalente e, allo stato attuale, si deve prendere atto della coesistenza di due differenti inquadramenti tassonomici riguardo a questo piccolo raggruppamento di Ditteri.\nDal punto di vista filogenetico, facendo riferimento ai cladogrammi di McAlpine (1989) e Grimaldi (1990), c'\u00e8 una netta divergenza in merito alla definizione delle relazioni nell'ambito dell'intera superfamiglia degli Ephydroidea, ma soprattutto in relazione alla posizione dei Diastatidae \"sensu stricto\" in rapporto ai Campichoetidae e agli Ephydridae. In sostanza, l'albero filogenetico di Grimaldi giustifica lo scorporo dei Diastatidae in due distinte famiglie, mentre quello di McAlpine supporta l'aggregazione in un'unica famiglia. Entrambe le analisi, sia pure per motivi differenti, non offrono invece alcun supporto all'incorporazione del genere \"Diastata\", proposta da Griffiths (1972), negli Ephydridae:\nSpecie.\nEscludendo le sinonimie, la famiglia dei Diastatidae, con il solo genere \"Diastata\", comprenderebbe secondo Chandler (1998) 39 specie, ma il BioSystematic Database of World Diptera ne segnala solo 35.\n1. Specie afrotropicali:\n2. Specie indomalesi:\n3. Specie esclusivamente paleartiche:\n4. Specie esclusivamente neartiche:\n5. Specie esclusivamente neotropicali\n6. Specie oloartiche (neartiche e paleartiche)\nDistribuzione.\nLa famiglia \u00e8 rappresentata in tutte le regioni zoogeografiche della Terra ad eccezione di quella australasiana, ma la maggior parte dei Diastatidae si distribuisce pi\u00f9 o meno uniformemente fra l'Asia, l'Africa e l'Europa, mentre solo sette specie sono presenti in America. Di queste ultime, quattro sono oloartiche.\nIn Europa sono segnalate nove specie, fra cui le quattro a distribuzione oloartica. In Italia \u00e8 accertata la presenza di \"D. adusta\", \"D. costata\", \"D. fuscula\", \"D. nebulosa\" e \"D. vagans\", mentre \u00e8 dubbia quella di \"D. ornata\". Tutti i Diastatidae sono presenti nella penisola o solo nel nord Italia e sono invece assenti nelle isole."}
{"id": "2852953", "revid": "29244", "url": "https://it.wikipedia.org/wiki?curid=2852953", "title": "Bocca idrotermale", "text": ""}
{"id": "2852964", "revid": "62221", "url": "https://it.wikipedia.org/wiki?curid=2852964", "title": "Diastatidae", "text": ""}
{"id": "2852965", "revid": "14108", "url": "https://it.wikipedia.org/wiki?curid=2852965", "title": "Architettura cicladica", "text": "L'architettura cicladica \u00e8 lo stile tradizionale dalle linee frugali tipico delle costruzioni delle isole Cicladi, in Grecia.\nCaratteristiche.\nSono tipiche di questa architettura le tradizionali case cubiche, dai lineamenti armoniosi, nate e sviluppate con determinate caratteristiche per adeguarsi al territorio. Esse sono state infatti concepite in forme piuttosto semplici per la scarsit\u00e0 di materiali, dipinte di bianco per disperdere l'ingente calore che si accumula nella stagione estiva e con i tetti piatti e la forma a cubo per resistere ai forti venti. Nei villaggi, urbanizzati senza attenersi a nessun piano regolatore, si trovano svariati colori per le rifiniture a causa della disorganizzazione, in particolare per porte, finestre e balconi, genericamente per\u00f2 di colore blu.\nGenericamente sono costruite una a ridosso dell'altra, con lo scopo di fungere da mura di protezione in caso di attacchi dei pirati, separate solo da strette stradine, che rende l'idea di un forte senso dell'accomunarsi in gruppo.\nIn alcuni casi, come sull'isola di Mykonos, a differenza delle altre isole delle Cicladi, gli edifici sono armonizzati dagli spigoli smussati e da forme leggermente asimmetriche.\nInfluenze di altri stili.\nIn alcuni villaggi, a causa degli eventi storici che hanno interessato le singole localit\u00e0, sono presenti nelle costruzioni influenze veneziane, bizantine e neoclassiche. A Mykonos infatti vi \u00e8 la cosiddetta \"Piccola Venezia\", un quartiere le cui costruzioni sono in stile veneziano, con balconi e verande in legno colorato, costruite a ridosso del mare."}
{"id": "2852969", "revid": "287204", "url": "https://it.wikipedia.org/wiki?curid=2852969", "title": "Premier Division 2010 (Irlanda)", "text": "La stagione 2010 \u00e8 stata la novantesima edizione della League of Ireland Premier Division, massimo livello professionistico del campionato irlandese di calcio.\nAvvenimenti.\nLa stagione 2010 vide il ritorno alla vittoria dello Shamrock Rovers. Gli \"Hoops\" si confermarono squadra pi\u00f9 titolata d'Irlanda andando a vincere il loro sedicesimo titolo, interrompendo un periodo di digiuno protrattosi per pi\u00f9 di tre lustri.\nIl campionato fece in verit\u00e0 parlare di s\u00e9 gi\u00e0 qualche settimana prima della sua data di avvio (fissata per il 5 marzo 2010): il 15 febbraio fu reso noto il lotto delle dieci squadre che avrebbero partecipato al torneo, dal quale rimase escluso il Cork City a causa delle gravi difficolt\u00e0 finanziarie in cui la societ\u00e0 riversava. La sentenza fu in seguito confermata il 22 febbraio, decretando sia l'esclusione della squadra dalla League of Ireland, sia il fallimento della societ\u00e0 (in seguito rifondata come Cork City FORAS Co-op, ma costretta a ripartire dalla Premier Division). In conseguenza di ci\u00f2 il Bray Wanderers, che al termine della stagione precedente aveva perso i play-out contro lo Sporting Fingal, fu riammesso alla competizione.\nLa prima parte del campionato fu appannaggio del St. Patrick's Athletic: i \"Pat's\" dominarono la classifica fino a luglio, quando furono sopravanzati dallo Shamrock Rovers. Gli \"Hoops\", in serie positiva dalla tredicesima giornata, guidarono indisturbati la graduatoria fino met\u00e0 settembre, quando accusarono una brusca frenata sotto forma di quattro sconfitte in cinque gare. Il finale del torneo fu quindi concitato: a due giornate dal termine il Bohemian port\u00f2 a compimento la propria rimonta balzando in vetta alla classifica. Nel turno successivo i \"Bohs\" furono tuttavia sconfitti a Galway: vincendo contro il Drogheda United lo Shamrock Rovers si trov\u00f2 a +2 dai rivali con una differenza reti favorevole. Di conseguenza agli \"Hoops\" bast\u00f2, nella giornata successiva (giocata il 29 ottobre), un pareggio contro il Bray Wanderers per assicurarsi il titolo facendo leva sulla miglior differenza reti a parit\u00e0 di punti.\nPer quanto riguarda le qualificazioni all'Europa League, la qualificazione dello Sligo Rovers alla finale di FAI Cup contro lo Shamrock Rovers gi\u00e0 qualificato per la Champions League garant\u00ec ai \"Bit'o Red\" l'accesso al secondo turno preliminare del torneo continentale. A beneficiare del posto lasciato libero (valevole per l'accesso al terzo turno preliminare dell'Europa League) fu inizialmente l'esordiente Sporting Fingal, candidatosi nel corso del torneo come concorrente per l'accesso alla competizione europea. In seguito alla radiazione della squadra per fallimento, avvenuta il 10 febbraio 2011, la posizione lasciata vacante fu presa dal Saint Patrick's Athletic.\nTale avvenimento favor\u00ec inoltre il ripescaggio del Drogheda United: la squadra, disastrata da problemi tecnici e finanziari, aveva infatti perso con una giornata di anticipo la lotta per evitare la retrocessione diretta, a favore di un Bray Wanderers in rimonta. Nel seguente playoff promozione-salvezza i \"Seagulls\" persero contro il Galway United, ma riuscirono a salvarsi sconfiggendo nell'incontro di finale il Monaghan United (vincitore del match tra la seconda e la terza classificata della First Division)\nClassifica.\nSquadra campione.\nRiserve: "}
{"id": "2852977", "revid": "287204", "url": "https://it.wikipedia.org/wiki?curid=2852977", "title": "Francisco Vasquez de Coronado", "text": ""}
{"id": "2852980", "revid": "1543377", "url": "https://it.wikipedia.org/wiki?curid=2852980", "title": "Bas Dost", "text": "Caratteristiche tecniche.\nCentravanti puro e longilineo, forte di testa, abile negli inserimenti e in gol da opportunista, si distingue inoltre per la freddezza nei pressi della porta avversaria essendo un abile finalizzatore.\nCarriera.\nClub.\nInizi ed Emmen.\nComincia la carriera calcistica nelle file del Germanicus, club di Coevorden. Dopo alcune stagioni viene notato dagli scout dell'Emmen entrando nel loro settore giovanile. Dost mostra tutto il suo potenziale all'Emmen e il club gli offre un contratto prima della stagione 2007-08, durante la quale gioca con la prima squadra. All'inizio della stagione parte dalla panchina ma poi si conquista il posto da titolare, segna il suo primo gol l'8 febbraio 2008 nella partita contro il Fortuna Sittard e nella stessa stagione mette a segno una tripletta nel derby contro il Veendam vinto per 3-2.\nHeracles Almelo.\nDost si trasferisce all'Heracles Almelo nell'estate del 2008 per circa 300.000 euro, rimane all'Heracles due stagioni e viene considerato uno dei pi\u00f9 grandi talenti dell'Eredivisie. Il 4 febbraio 2010 su consiglio del suo agente Srinjoy von Chakravarty's firma per l'Heerenveen, dopo che Ajax e Twente si erano interessati a lui.\nHeerenveen.\nIl 18 maggio 2010 passa definitivamente all' per circa 2,5 milioni di euro, firmando un contratto quinquennale. Dost inizia la sua stagione con una rete in casa dell' il 14 agosto: non serve a nulla perch\u00e9 quella partita terminer\u00e0 5-1 per i padroni di casa. Il 28 agosto successivo, segna in casa del su calcio di rigore. L'11 settembre, nella vittoria casalinga dell' per 3-0 segna il primo goal e una settimana dopo va ancora in rete contro il VVV-Venlo. Il 22 ottobre va in goal nel 4-1 della sua squadra contro l'Utrecht e una settimana dopo segna una tripletta nella partita contro l'ADO Den Haag, di cui 2 su rigore. Il 2 dicembre sigla una rete all'AZ Alkmaar. Una settimana dopo, in casa dell'Excelsior, va a segno per ben cinque volte e regala da solo i 3 punti all' con un netto 5-0. Il 21 gennaio 2012 apre la nuova stagione con 2 reti in casa del De Graafschap. Una settimana dopo va ancora in goal contro l'. Il 3 febbraio sigla una doppietta nella partita contro il Roda JC, partita poi vinta per 4-3 dall'. Il 14 aprile segna un'altra tripletta nel 2-4 al NEC Nijmegen. Conclude la stagione 2011-2012 da capocannoniere dell'Eredivisie realizzando 32 gol e diventando uno dei marcatori pi\u00f9 prolifici d'Europa.\nWolfsburg.\nIl 1\u00ba giugno 2012 viene ufficializzato il suo passaggio dall'Heerenveen al Wolfsburg per 7 milioni di euro firmando un contratto fino al giugno 2017. Nelle prime due stagioni in Germania non riesce a giocare con continuit\u00e0, realizzando rispettivamente 8 e 4 reti nelle prime due stagioni in Bassa Sassonia. Il 30 gennaio 2015 realizza una doppietta nella partita vinta per 4-1 dal contro il Bayern Monaco, ponendo fine all'imbattibilit\u00e0 dei bavaresi in campionato. Il 14 febbraio \u00e8 nuovamente protagonista, con un poker di reti nel pirotecnico 4-5 della formazione biancoverde contro il Bayer Leverkusen. 5 giorni dopo, in Europa League, realizza una doppietta contro i portoghesi dello Sporting Lisbona. Il 22 febbraio seguente Dost firma una doppietta, decidendo l'incontro di campionato sull'Hertha Berlino (2-1). Il suo periodo d'oro prosegue anche a marzo, quando sigla due reti nel rocambolesco 3-5 inflitto ai danni del Werder Brema, mettendo a segno 14 gol nelle ultime 9 partite giocate. L'annata seguente, complice un infortunio, non rende al massimo del suo potenziale andando comunque in doppia cifra a fine stagione.\nSporting Lisbona.\nIl 28 agosto 2016 si trasferisce allo per circa 12 milioni di euro, firmando un contratto contenente una clausola rescissoria pari a 60 milioni di euro. Nella sua prima stagione realizza 34 gol in 31 presenze arrivando secondo nella classifica per la Scarpa d'oro alle spalle di Lionel Messi. Il 3 dicembre 2018 gioca la sua partita numero 100 con la maglia del club portoghese, segnando anche il gol del momentaneo 2-1 (3-1 il finale) nella vittoria esterna di campionato contro il . Il 25 maggio 2019 conquista la Coppa di Portogallo, in finale col ;\nquesto \u00e8 il suo terzo trofeo vinto in Portogallo dopo le due Ta\u00e7a da Liga. Colleziona globalmente in tre anni con il club portoghese, 127 incontri segnando 93 reti.\nEintracht Francoforte e Club Bruges.\nIl 26 agosto 2019 si trasferisce ufficialmente all'Eintracht Francoforte per 6 milioni di euro - pi\u00f9 2 di bonus - facendo cos\u00ec ritorno in Bundesliga dopo tre anni.\nIl 24 dicembre 2020 lascia il club tedesco dopo 43 presenze e 15 reti in totale, trasferendosi per 4 milioni di euro ai belgi del , club con il quale firma un contratto di 18 mesi.\nNazionale.\nDopo aver giocato per le nazionali giovanili (under 20-21), viene convocato per la prima volta in nazionale maggiore il 15 agosto 2012 per la sfida amichevole contro il , senza tuttavia scendere in campo. L'11 marzo 2015, a distanza di quasi due anni e mezzo, viene richiamato in nazionale. Debutta ufficialmente il 28 marzo dello stesso anno, contro la subentrando al 63\u00ba minuto della ripresa a Nigel de Jong.\nIl 17 aprile 2018, ha annunciato a soli 28 anni e 11 mesi, il suo ritiro dalla nazionale olandese dopo un colloquio con il CT. Ronald Koeman.\nStatistiche.\nPresenze e reti nei club.\n\"Statistiche aggiornate al 24 maggio 2021.\""}
{"id": "2852985", "revid": "767487", "url": "https://it.wikipedia.org/wiki?curid=2852985", "title": "Compartimento di Grosseto", "text": "Il compartimento di Grosseto fu una suddivisione amministrativa del Granducato di Toscana. Confinava a nord est con il compartimento di Siena, a sud est con lo Stato Pontificio, a sud ovest con il Mar Tirreno, a nord ovest con il compartimento di Pisa.\nDerivato dalla provincia senese inferiore, una delle due parti in cui era stata divisa (18 marzo 1766) la preesistente provincia senese, il compartimento di Grosseto nacque il 1\u00ba novembre 1825 e sopravvisse fino all'Unit\u00e0 d'Italia. Il suo territorio coincide integralmente con quello della provincia italiana di Grosseto.\nFu inizialmente composto da un commissariato regio (Grosseto), nove vicariati (Scansano, Massa maremmana, Pitigliano, Orbetello, Arcidosso, Castiglione della Pescaia, Manciano) e da sedici podesterie.\nTerritorio e popolazione.\nDati demografici.\nIl compartimento grossetano contava 74.795 abitanti (1849), di cui 3.172 nel capoluogo."}
{"id": "2852988", "revid": "287204", "url": "https://it.wikipedia.org/wiki?curid=2852988", "title": "Gergely Bog\u00e1nyi", "text": "Nato in una famiglia di musicisti, Gergely Bog\u00e1nyi \u00e8 uno dei pianisti pi\u00f9 giovani ad aver vinto il Premio Kossuth, divenendo cos\u00ec uno dei pianisti pi\u00f9 importanti della sua generazione.\nFormazione.\n\u00c8 nato nel 1974 a V\u00e1c, Ungheria, e ha iniziato a suonare il pianoforte all'et\u00e0 di quattro anni.\nI suoi studi sono proseguiti alla Accademia Musicale Franz Liszt a Budapest, alla\nSibelius Academy ad Helsinki e all'Universit\u00e0 dell'Indiana - Bloomington con i professori L\u00e1szl\u00f3 Baranyay, Gy\u00f6rgy Seb\u0151k, Matti Raekallio.\nEssendo nato in una famiglia di musicisti, Gergely Bog\u00e1nyi \u00e8 stato uno fra i pianisti pi\u00f9 giovani ad aver conseguito il Premio Kossuth, divenendo in tal modo uno dei pianisti di punta della sua generazione.\nRiconoscimenti.\nGergely Bog\u00e1nyi ha vinto numerosi concorsi a livello nazionale e internazionale.\n\"Filharmonia Budapest\" .\nGergely Bog\u00e1nyi ha tenuto concerti in tutto il mondo, e si esibisce sia come solista che con prestigiose orchestre, come ad esempio la London Philharmonic nel 2004.\nRepertorio.\nPezzi per solo piano\nConcerti\nKonzertrondos"}
{"id": "2852992", "revid": "767487", "url": "https://it.wikipedia.org/wiki?curid=2852992", "title": "John Linehan", "text": ""}
{"id": "2852993", "revid": "767487", "url": "https://it.wikipedia.org/wiki?curid=2852993", "title": "Artjoms Rud\u0146evs", "text": "Carriera.\nClub.\nInizia la sua carriera da professionista nelle file del Daugava Daugavpils, squadra della sua citt\u00e0 natale Daugavpils dove rimane fino ai 20 anni.\nNel febbraio 2009 viene acquistato dagli ungheresi del Zalaegerszegi, ma a causa di problemi legati al trasferimento riesce a fare il suo esordio solo a maggio dello stesso anno. Nella successiva stagione 2009-2010 si laurea subito capocannoniere del campionato con 16 gol.\nLe sue prestazioni gli fanno guadagnare l'attenzione di numerosi club e tra i club interessati conclude la trattativa d'acquisto con successo il Lech Pozna\u0144, acquistandolo ad agosto 2010. Anche con la nuova maglia conferma le sue doti di realizzatore, segnando 4 gol nelle prime cinque gare ufficiali di campionato ed altrettanti nel doppio confronto con la Juventus nella fase a gironi dell'UEFA Europa League 2010-2011 (una tripletta nella partita di andata a Torino e un gol nella partita di ritorno a Pozna\u0144). Nel 2012 diviene anche Capocannoniere dell'Ekstraklasa (campionato polacco).\nIl 10 maggio 2012, dopo aver disputato 77 partite in campionato e segnato 45 gol, viene ceduto ai tedeschi dell'Amburgo firmando un contratto quadriennale.\nDopo 74 presenze e 15 gol in campionato in prima squadra, e 5 presenze e 3 gol nella squadra riserve dell'Amburgo II (giocate per recuperare la forma da infortuni) rimane svincolato per la scadenza di contratto.\nIl 1\u00ba luglio 2016 viene ingaggiato a parametro zero dal Colonia.\nNazionale.\nDopo aver totalizzato nove presenze e realizzato tre reti con l'Under-21, il 12 novembre 2008 ha esordito con la nazionale maggiore, in amichevole contro l': ha giocato la prima ora di gara, venendo sostituito a mezz'ora dalla fine da Kristaps Grebis. Ha segnato la prima rete in nazionale il 7 ottobre 2011 contro , in un incontro valido per le Qualificazioni al campionato europeo di calcio 2012.\nVita privata.\nNel settembre 2015 in seguito ad un violento litigio con la moglie, deve ricorrere ad un ricovero in ospedale per farsi ricucire la lingua quasi staccata da un morso della coniuge."}
{"id": "2853003", "revid": "599013", "url": "https://it.wikipedia.org/wiki?curid=2853003", "title": "Andrius \u0160le\u017eas", "text": ""}
{"id": "2853007", "revid": "287204", "url": "https://it.wikipedia.org/wiki?curid=2853007", "title": "Andrius Slezas", "text": ""}
{"id": "2853010", "revid": "1987129", "url": "https://it.wikipedia.org/wiki?curid=2853010", "title": "Tartelletta", "text": "La tartelletta \u00e8 un utensile od accessorio da cucina in metallo, silicone, ceramica o carta, di forma cilindrica, tronco-conica o a barchetta, con bordo liscio o festonato, di pochi centimetri di altezza.\nTale attrezzo \u00e8 idoneo per creare, con pasta frolla o sfoglia, dei contenitori, anche questi chiamati tartellette, da riempire con creme (dolci o salate), frutta, formaggi fusi, mousse e altro, per dolci o stuzzichini.\nLe tartellette di carta sono i classici contenitori dei pasticcini, bonbon o cioccolatini vari, mentre quelle di metallo o ceramica, sono \"formine\" di varie misure atte a contenere budini, creme, tortine."}
{"id": "2853012", "revid": "599013", "url": "https://it.wikipedia.org/wiki?curid=2853012", "title": "Travis Reed", "text": ""}
{"id": "2853014", "revid": "1543377", "url": "https://it.wikipedia.org/wiki?curid=2853014", "title": "Greenwood (Mississippi)", "text": "Greenwood \u00e8 una citt\u00e0 (\"city\") degli Stati Uniti d'America, capoluogo della contea di Leflore, nello Stato del Mississippi.\nLa citt\u00e0 \u00e8 situata sulla sponda orientale del fiume Mississippi. Alla confluenza dei fiumi Tallahatchie e Yalobusha nasce il fiume Yazoo."}
{"id": "2853019", "revid": "1543377", "url": "https://it.wikipedia.org/wiki?curid=2853019", "title": "Carmiooro-N.G.C.", "text": "La Carmiooro-N.G.C. (codice UCI: CMO) \u00e8 stata una squadra maschile di ciclismo su strada con licenza britannica. Aveva licenza da UCI Professional Continental Team, che le consentiva di partecipare alle gare dei Circuiti continentali UCI. Grazie alle \"wild-card\" assegnate dalla UCI, aveva la possibilit\u00e0 di partecipare anche ad alcuni eventi del Calendario mondiale UCI.\nStoria.\nLa squadra venne fondata nel 2008 con il nome A-Style Somn. Pur avendo sede in Italia, venne registrata sotto licenza cipriota come UCI Continental Team. La rosa della squadra comprendeva cinque ciprioti (tutti neo-professionisti), cinque francesi, cinque italiani, un kazako (Maxim Gourov) e un olandese (Alain van der Velde). Durante la stagione la neonata squadra ottenne due vittorie: una tappa alla Okolo Slovenska con Fabio Terrenzio e un'altra tappa al Giro del Giappone con Alexandre Aulas.\nNel 2009 la societ\u00e0 NGC Medical, tramite un suo sottomarchio, Carmiooro, finanzi\u00f2 la squadra, che cambi\u00f2 nome in Carmiooro-A-Style. La UCI stavolta registr\u00f2 il team sotto licenza italiana. I cinque ciprioti non vennero riconfermati e otto nuovi corridori vennero ingaggiati.\nA partire dal 2010 la squadra cambi\u00f2 ancora nome in Carmiooro-N.G.C. e fu registrata come britannica. Tra i nuovi ciclisti ingaggiati Emanuele Sella, di rientro dalla squalifica per doping, Paride Grillo e Andrea Tonti.\n\u00c8 stata dismessa al termine della stagione 2010.\nCronistoria.\nClassifiche UCI.\nNel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour."}
{"id": "2853023", "revid": "729019", "url": "https://it.wikipedia.org/wiki?curid=2853023", "title": "Ashdown Engineering", "text": "Ashdown Engineering \u00e8 un'azienda inglese di amplificatori per strumenti musicali fondata nel 1997 da Mark Gooday, ingegnere capo e manager della Trace Elliot. \u00c8 conosciuta soprattutto per la produzione di amplificatori professionali per basso.\nIl primo amplificatore costruito fu il \"Klystron Bass Magnifier\", seguito dalla serie \"All Access Series\", \"Electric Blue Series\", \"MAG Series\", le apprezzatissime \"ABM EVO I-II-III Series\", \"Classic Series\", \"Superfly Series\", \"Mark King Signature Series\", \"Legacy Series\". Recentemente la Ashdown si \u00e8 dedicata anche alla produzione di effetti per basso (Chorus Plus, Drive Plus, Dual Band Compression, Envelope Filter, Sub-Octave Plus) e amplificatori professionali per chitarra.\nTra i musicisti pi\u00f9 celebri che hanno utilizzato amplificatori e diffusori Ashdown troviamo: John Entwistle, Rick Savage, Adam Clayton, Guy Pratt e Roger Waters."}
{"id": "2853026", "revid": "2134764", "url": "https://it.wikipedia.org/wiki?curid=2853026", "title": "Sandis Bu\u0161kevics", "text": ""}
{"id": "2853027", "revid": "287204", "url": "https://it.wikipedia.org/wiki?curid=2853027", "title": "Sandis Buskevics", "text": ""}
{"id": "2853029", "revid": "287204", "url": "https://it.wikipedia.org/wiki?curid=2853029", "title": "U.S. National Championships 1962", "text": "Gli U.S. National Championships 1962 (conosciuti oggi come US Open) sono stati l'81\u00aa edizione degli U.S. National Championships e quarta prova stagionale dello Slam per il 1962. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Rod Laver, che si \u00e8 imposto sul connazionale Roy Emerson in 4 set col punteggio di 6-2 6-4 5-7 6-4. Il singolare femminile \u00e8 stato vinto dall'australiana Margaret Court, che ha battuto in finale in 2 set la statunitense Darlene Hard. Nel doppio maschile si sono imposti Rafael Osuna e Antonio Palafox. Nel doppio femminile hanno trionfato Darlene Hard e Maria Bueno. Nel doppio misto la vittoria \u00e8 andata a Margaret Smith, in coppia con Fred Stolle.\nSeniors.\nSingolare maschile.\n Rod Laver ha battuto in finale Roy Emerson 6-2 6-4 5-7 6-4\nSingolare femminile.\n Margaret Court ha battuto in finale Darlene Hard 9-7, 6-4\nDoppio maschile.\n Rafael Osuna / Antonio Palafox hanno battuto in finale Chuck McKinley / Dennis Ralston 6-4, 10-12, 1-6, 9-7, 6-3\nDoppio femminile.\n Darlene Hard / Maria Bueno hanno battuto in finale Karen Hantze Susman / Billie Jean King 4-6, 6-3, 6-2\nDoppio misto.\n Margaret Smith / Fred Stolle hanno battuto in finale Lesley Turner / Frank Froehling 7-5, 6-2"}
{"id": "2853032", "revid": "1632387", "url": "https://it.wikipedia.org/wiki?curid=2853032", "title": "Wolfe Tones", "text": "I Wolfe Tones sono un gruppo musicale irlandese, molto legato alla musica tradizionale irlandese e in particolare al repertorio delle \"rebel songs\" repubblicane.\nIl nome del gruppo era un omaggio a Theobald Wolfe Tone (1763-1798), ribelle e patriota irlandese, figura di spicco nella ribellione irlandese del 1798, ma allude anche al \"Wolf Tone\" (\"la nota del lupo\"), la vibrazione spuria tipica degli strumenti ad arco cos\u00ec chiamata per una sua vaga simiglianza con l'ululato.\nLe origini del gruppo risalgono all'agosto 1963, quando tre ragazzi del quartiere dublinese di Inchicore, Brian Warfield (voce, banjo), suo fratello Derek (voce, mandolino) e Noel Nagle (flauto, uillean pipes, voce), cominciarono a suonare insieme. L'anno successivo si aggiunse Tommy Byrne (voce, chitarra), che incontrarono in occasione di un festival all'aperto ad Elphin, Contea di Rosscommon nel 1964.\nNel 1966 il loro singolo \"James Connolly\" fu bandito dalle radio perch\u00e9 ritenuto troppo accesamente repubblicano, ma nello stesso anno, durante la prima tourn\u00e9e negli Stati Uniti, ricevettero le chiavi della citt\u00e0 di Los Angeles come onorificenza. Nel 1973 \"The Helicopter Song\", che esaltava la fuga di alcuni prigionieri irlandesi dal carcere di Mountjoy, raggiunse la posizione n. 1 in classifica. Altri successi furono: \"Irish Eyes\" (1983), scritta da Brian Warfield per sua madre Kathleen, morta di cancro l'anno precedente; \"My Heart is in Ireland\" (1985), sull'emigrazione degli irlandesi a Londra, che divenne la hit n. 2 per la band; \"Celtic Symphony\" (1987) per il centenario del Celtic Football Club.\nNel 2001 Derek Warfield usc\u00ec dalla band; da allora i Wolfe Tones continuarono a suonare con una band a tre (Brian Warfield, Noel Nagle &amp; Tommy Byrne). Nel 2002, dopo una campagna via e-mail orchestrata dai fan, la loro interpretazione di \"A Nation Once Again\" di Thomas Osborne Davis, \u00e8 stata votata la canzone numero uno di tutti i tempi a seguito di un sondaggio della BBC World Service.\nMarted\u00ec 8 gennaio 2013 Brian Warfield annunci\u00f2, tramite la newsletter, che il gruppo aveva deciso di comune accordo di ritirarsi al termine del cinquantesimo anniversario (novembre 2014), ma che sarebbe rimasto comunque disponibile per eventi speciali. In tal senso, il gruppo ha suonato nello storico pub \"Scholars Lounge\" di Roma per celebrarne i 10 anni di attivit\u00e0; questa fu la prima volta che i Wolfe Tones suonarono in Italia."}
{"id": "2853034", "revid": "1776051", "url": "https://it.wikipedia.org/wiki?curid=2853034", "title": "Owlwoman", "text": "Owlwoman \u00e8 un personaggio immaginario, una supereroina dell'Universo DC.\nStoria del personaggio.\nWenonah Littlebird \u00e8 una nativa americana purosangue dell'Oklahoma che rappresentava la trib\u00f9 Kiowa. Divenne Owlwoman e fu vista per la prima volta mentre aiutava Hawkman e Hawkwoman a smantellare una bomba nel buio di un campo dell'Oklahoma. Prese anche parte alla \"Crisi sulle Terre infinite\". Le fu offerta l'opportunit\u00e0 di diventare un membro dei Guardiani del Globo, una squadra di eroi internazionali, e accett\u00f2. Mentre era con la squadra, si innamor\u00f2 del compagno di squadra Jack O'Lantern, e i due divennero una coppia.\nDopo che il suo ragazzo lasci\u00f2 i Guardiani del Globo, Owlwoman and\u00f2 in Byalya dove fu sottoposta al lavaggio del cervello ed inserita nell'armata di Queen Bee. I due ex-Guardiani, insieme, aiutarono la criminale nel suo piano di conquista del mondo. Jack O'Lantern e Owlwoman furono manipolati perch\u00e9 mettessero i Guardiani del Globo sotto il suo comando. In una battaglia contro la Justice League, Owlwoman trad\u00ec i suoi compagni di squadra ed uccise un Jack O'Lantern impostore. Successivamente scopr\u00ec il vero Jack O'Lantern vivo in una segreta, insieme al Dottor Mist.\nFain.\nSuccessivamente i tre eroi si riunirono ai Guardiani del Globo. Sfortunatamente, il gruppo venne di nuovo preso di mira, questa volta da Fain Y'onia. Godiva ed Impala persero i propri poteri. A Bushmaster spararono in testa durante un confronto con Fain. Nella battaglia finale nel deserto dell'Arizona, Tuatara venne colpita cos\u00ec forte da finire in coma e Thunderlord venne ucciso.\nNuovo team.\nLavorando fuori dal Dome (ora ubicata in un'isola sconosciuta del Pacifico), Owlwoman e i Guardiani del Globo rimanenti eressero una statua commemorativa ai loro amici deceduti. Si rivel\u00f2 infine che Martian Manhunter aiut\u00f2 la squadra a reclutare alcuni membri, inclusi Cascade dall'Indonesia, Centrix dal Canada, Tundra dalla Russia e Chrysalis dalla Francia. Le nuove reclute furono fatte incontrare con l'approvazione degli altri, ed insieme continuarono l'eredit\u00e0 dei Guardiani del Globo.\nOwlwoman ed Olympian sono due delle dozzine di eroi comparsi in \"Crisi infinita\" n. 6, proteggendo con successo la citt\u00e0 di Metropolis dalla Societ\u00e0 segreta dei supercriminali.\nPoteri.\nOwlwoman possiede delle abilit\u00e0 magiche che le permettono di volare scivolando sulle correnti d'aria e di vedere nel buio pi\u00f9 totale. Possiede anche un acuto senso dell'olfatto e dell'udito, e ha un eccellente metodo di caccia e un acuto senso dell'orientamento. Dopo che fu sottoposta al lavaggio del cervello da Queen Bee, Owlwoman ottenne degli artigli retrattili con cui poteva tagliare anche l'acciaio."}
{"id": "2853036", "revid": "844563", "url": "https://it.wikipedia.org/wiki?curid=2853036", "title": "Coppa Italia Serie D 2000-2001", "text": "La Coppa Italia Serie D 2000-2001, seconda edizione della manifestazione, \u00e8 iniziata il 26 agosto 2000 ed \u00e8 terminata il 25 aprile 2001 con la vittoria del Todi.\nBreve regolamento.\nLa formula dell'edizione 2000-2001 della Coppa Italia Serie D \u00e8 rimasta invariata rispetto alla precedente. Nella prima fase le 162 squadre di Serie D vengono raggruppate sia in gare di andata e ritorno che in triangolari. In seguito vi sono i trentaduesimi di finale, i sedicesimi, gli ottavi, i quarti, le semifinali e la finale."}
{"id": "2853041", "revid": "300067", "url": "https://it.wikipedia.org/wiki?curid=2853041", "title": "Silver Leppik", "text": ""}
{"id": "2853053", "revid": "1784425", "url": "https://it.wikipedia.org/wiki?curid=2853053", "title": "Nikola \u0160ainovi\u0107", "text": "Il tribunale dell'Aja nel febbraio 2009 ha condannato Sainovic a 22 anni di carcere per crimini di guerra durante la Guerra del Kosovo nel 1999."}
{"id": "2853055", "revid": "767487", "url": "https://it.wikipedia.org/wiki?curid=2853055", "title": "Fortunella (film)", "text": "Fortunella \u00e8 un film del 1958 diretto da Eduardo De Filippo.\nTrama.\nNanda Diotallevi, detta Fortunella, \u00e8 una povera ragazza che vive nel quartiere dei rigattieri, ed \u00e8 l'amante di uno di questi, Peppino. Per salvarlo va in prigione, addossandosi la responsabilit\u00e0 di un reato di ricettazione da lui commesso, ma quando viene rilasciata apprende che Peppino vive con un'altra donna, Amelia: dopo una scenata ella lascia l'infido. Nelle vicissitudini della sua travagliata esistenza Fortunella \u00e8 sorretta da un'illusione, che \u00e8 per lei ragione di vita: ella crede di essere figlia illegittima del principe Guidobaldi, il cui palazzo sorge proprio nel suo quartiere. Ricorda di essere stata presa in braccio dal principe quand'era bambina, e a quel lontano ricordo riallaccia una sua fantastica storia. Fortunella incontra un giorno un professore vagabondo, Golfiero Paganica, il quale trova interessante la sua storia e le promette il suo aiuto. Insieme alla ragazza egli entra in una compagnia di guitti che recitano sotto una grande tenda sulle rive del Tevere, ma la sua incontinenza provoca una serie di incidenti che mandano all'aria la rappresentazione. Fortunella si riunisce a Peppino, ma apprende poco dopo che Golfiero \u00e8 ricoverato all'ospedale: il professore vagabondo di li' a poco muore e lascia in eredit\u00e0 a Fortunella uno chalet diroccato. Il principe Guidobaldi, ch'era legato da amicizia a Golfiero ed \u00e8 il suo esecutore testamentario, chiama a palazzo Fortunella. La ragazza si fa coraggio e racconta al principe la sua storia, ma il vecchio signore \u00e8 in grado di stabilire che, durante il periodo di tempo cui si riferisce la storia, egli si trovava in India. Fortunella \u00e8 delusa e amareggiata, ma \u00e8 decisa a staccarsi per sempre da Peppino. Ella rimane con i guitti: potr\u00e0 cos\u00ec rappresentare sulla scena quella parte di principessa che si era illusa le spettasse nella vita.\nProduzione.\nIl film prodotto da Dino De Laurentiis e affidato alla regia di Eduardo De Filippo, fu girato negli studi De Laurentiis alla Vasca Navale di Roma. La colonna sonora, composta da Nino Rota, contiene il tema di Fortunella, poi riutilizzato dallo stesso Rota (con un ritmo pi\u00f9 lento rispetto alla versione originale) come tema principale per la musica del pi\u00f9 celebre \"Il padrino\" di Francis Ford Coppola."}
{"id": "2853056", "revid": "1784425", "url": "https://it.wikipedia.org/wiki?curid=2853056", "title": "Mirko Marjanovi\u0107", "text": "\u00c8 stato il quarto Primo ministro della Serbia nella Repubblica Federale di Jugoslavia e membro importante del Partito Socialista di Serbia. La sua premiership dur\u00f2 dal 18 marzo 1994 fino al 21 ottobre del 2000."}
{"id": "2853060", "revid": "1544245", "url": "https://it.wikipedia.org/wiki?curid=2853060", "title": "Neboj\u0161a \u010covi\u0107", "text": "Biografia.\n\u010covi\u0107 nacque a Belgrado, nell'allora Repubblica Socialista di Serbia, laureandosi presso la facolt\u00e0 di ingegneria meccanica dell'Universit\u00e0 di Belgrado, conseguendo un dottorato di ricerca nel 2000.\nCarriera politica.\nCon il Partito Socialista entr\u00f2 a far parte del consiglio comunale di Belgrado nel 1992, raggiungendo la presidenza dello stesso nel 1993. L'anno successivo fu eletto sindaco della citt\u00e0 e membro dell'Assemblea nazionale.\nIn quanto sindaco della capitale si oppose fortemente alle reazioni del suo partito alle proteste scoppiate in Serbia, e in particolare a Belgrado, contro il non riconoscimento dei risultati delle elezioni locali del 1996 per una presunta frode elettorale. Proprio per questa sua aperta opposizione fu cacciato dal partito nel 1997 da Slobodan Milo\u0161evi\u0107 e si dimise dalla carica di sindaco. Nel luglio 1997 con altri fuoriusciti dall'SPS fond\u00f2 Alternativa Democratica, della quale divenne presidente fino all'avvenuta fusione con il Partito Socialdemocratico.\nNominato Vice Primo ministro del paese nel 2001, fungette da capo del governo dal 12 al 16 marzo 2003 in seguito all'assassinio di Zoran \u0110in\u0111i\u0107."}
{"id": "2853063", "revid": "88399172", "url": "https://it.wikipedia.org/wiki?curid=2853063", "title": "Compartimento di Pisa", "text": "Il compartimento di Pisa fu una suddivisione amministrativa del Granducato di Toscana, costituita con la riforma amministrativa promossa dalla Legge del 20 novembre 1849. Derivava dall'antica provincia pisana annessa da Firenze nel XVI secolo che comprendeva i capitanati di Volterra, Bibbona, Campiglia, Castiglione della Pescaia e Isola del Giglio e i vicariati di Vicopisano e di Lari. Confinava a nord con il compartimento di Lucca, a est con i compartimenti di Firenze e Siena, a sud con il compartimento di Grosseto, a ovest con il governo di Livorno e il Mar Tirreno. A nord tangeva inoltre in un brevissimo tratto (comune di Bientina) l'effimero compartimento di Pistoia.\nIl compartimento derivava dalla preesistente provincia pisana che era stata riorganizzata nel 1776 con l'integrazione del capitanato di Livorno (1780) e aveva acquisito una conformazione assai simile a quella delle future province di Pisa e Livorno, esclusi il capoluogo labronico e alcuni comuni del circondario di San Miniato.\nEra costituito dal capoluogo (Prefettura) da un Commissariato regio (Volterra) da cinque Vicariati (Vicopisano, Pontedera, Lari, Campiglia Marittima, Piombino) e da otto podesterie.\nLe delegazioni di governo con competenze di polizia erano, nel circondario di Pisa, Lari, Pontedera, Rosignano, Vicopisano; nel circondario di Volterra, Castagneto, Campiglia, Piombino. Tale organizzazione amministrativa rest\u00f2 sostanzialmente immutata fino all'Unit\u00e0 d'Italia quando furono riorganizzate le varie province."}
{"id": "2853065", "revid": "30686864", "url": "https://it.wikipedia.org/wiki?curid=2853065", "title": "Messara", "text": ""}
{"id": "2853066", "revid": "1543377", "url": "https://it.wikipedia.org/wiki?curid=2853066", "title": "Cultura dell'Australia", "text": "La cultura dell'Australia \u00e8 essenzialmente una cultura occidentale influenzata dalla geografia unica del continente australiano, dai diversi influssi delle popolazioni aborigene e delle popolazioni delle \"Torres Strait Islands\", dalla colonizzazione inglese cominciata nel 1788 e le varie ondate di migrazioni multietniche che seguirono. La prevalenza della lingua inglese, l'esistenza di un sistema governativo democratico disegnato su quello inglese, le tradizioni del costituzionalismo e del federalismo americano, il cristianesimo come religione dominante e la popolarit\u00e0 di sport come il cricket e il rugby sono tutte prove di una significativa eredit\u00e0 Anglo-Celtica. La cultura australiana si \u00e8 diversificata in maniera significativa dall'arrivo degli Inglesi nel 1788.\nLe popolazioni aborigene sono arrivate non prima di 60000 anni fa e le prime tracce di arte aborigena in Australia sono datate ad almeno 30000 anni fa. Molti stati e territori nacquero come colonie penali con i primi detenuti britannici che arrivarono nella baia di Sydney nel 1788. Storie di fuorilegge come il \"bushranger \"Ned Kelly sono tramandate nella musica, nel cinema e nella televisione australiana. La corsa all\u2019oro cominciata in Australia met\u00e0 dell'Ottocento port\u00f2 ricchezza ma anche nuove tensioni sociali come la rivolta dei minatori di Eureka. Le colonie elessero un parlamento e stabilirono dei diritti per i lavoratori e per le donne molto prima delle altre nazioni occidentali. Il processo di federalizzazione dell'Australia nel 1901 ha evidenziato un crescente senso di identit\u00e0 nazionale che si era sviluppato nella seconda met\u00e0 dell'Ottocento, come si vede nei dipinti dei pittori della \"Heidelberg School\" e nelle opere di scrittori come \"Banjo Paterson, Henry Lawson, Dorothea Mackellar\". Le guerre mondiali hanno profondamente alterato il senso di identit\u00e0 nazionale, con la Prima Guerra Mondiale che ha introdotto la leggenda dell'ANZAC e la Seconda Guerra Mondiale che ha visto il passaggio dalla Gran Bretagna agli Stati Uniti come il principale e pi\u00f9 grande alleato. Dopo la Seconda Guerra Mondiale, 6,5 milioni di persone immigrate da 201 diverse nazioni portarono un'ampia nuova diversit\u00e0 e gli australiani crebbero sempre pi\u00f9 consapevoli della vicinanza con l\u2019Asia. Nel corso del tempo le diverse tradizioni culinarie e culturali, e i diversi stili di vita portati dagli immigrati sono stati assorbiti nella cultura australiana.L\u2019egualitarismo, l'informalit\u00e0 ed un accentuato senso dell'umorismo sono stati temi comuni di opere di autori come \"C.J.Dennis, Berry Humphries \"e \"Paul Hogan. \"Il fascino dell\u2019\"Outback \"\u00e8 stato sempre presente nelle arti australiane.\nLe citt\u00e0 pi\u00f9 importanti ospitano centri culturali rinomati a livello internazionale come la \"Sidney Opera House \" e la \"National Gallery of Australia\". L'Australia ha contribuito con numerosi artisti alla musica e al cinema internazionali, dall'hard rock con gli \"AC/DC\" all'opera con \"Nellie Melba \"e \"Joan Sutherland\" cos\u00ec come gli attori hollywoodiani \"Geoffrey Rush\" e\" Nicole Kidman\" e la designer \"Catherine Martin\". Gli australiani inoltre praticano una grande variet\u00e0 di sport tra i quali il football australiano e il surf intorno al quale si \u00e8 sviluppata una vera e propria cultura.\nStoria della cultura australiana.\nLe pi\u00f9 antiche tradizioni culturali sopravvissute in Australia sono quelle delle popolazioni aborigene e delle popolazioni delle \"Torres Strait Islands.\" I loro antenati hanno abitato l'Australia per 40.000-60.000 anni con uno stile di vita improntato sulla caccia. Nel 2006 la popolazione di indigeni \u00e8 stata stimata a 517.000 persone ovvero il 2,5% della popolazione totale. La maggior parte degli Aborigeni hanno un credo basato sul Tempo del Sogno, che si riferisce sia al tempo quando gli spiriti ancestrali crearono il mondo e la cultura, sia all'insieme delle conoscenze e delle pratiche che definiscono l'identit\u00e0 e i ruoli individuali e della comunit\u00e0. Il conflitto e la rappacificazione tra gli indigeni e non-indigeni \u00e8 stata fonte di molta arte e letteratura australiana, e gli stili dell'arte aborigena cos\u00ec come le invenzioni pi\u00f9 iconiche come il \"boomerang, il didgeridoo\" e la musica sono diventati simboli della moderna Australia.\nL'arrivo dei primi colonizzatori inglesi ha introdotto la cultura occidentale nel continente australiano. Sebbene inizialmente il territorio fu usato per le colonie penali dagli inglesi, essi posero le basi del sistema democratico e del diritto australiano ed introdussero le lunghe tradizioni della letteratura inglese, dell'arte e della musica occidentale ed il punto di vista, etico e religioso, del giudeo-cristianesimo in un nuovo continente.\nL\u2019impero britannico si espanse per tutto il territorio stabilendo sei colonie. Le colonie erano inizialmente colonie penali ad eccezione della parte sud del continente che fu organizzata come una \u201ccolonia libera\u201d ,senza prigionieri, con la visione di un territorio con libert\u00e0 politiche e religiose e opportunit\u00e0 per arricchirsi attraverso investimenti finanziari ed agricoli.\nIl rapporto tra gli indigeni australiani ed i nuovi colonizzatori spazi\u00f2 dalla cordialit\u00e0 al conflitto violento ma furono le malattie portate dagli europei a devastare maggiormente le popolazioni aborigene. Secondo lo studioso \"Geoffrey Blainey,\" durante il periodo coloniale:\u201d Il vaiolo, il morbillo, l'influenza e le numerose nuove malattie passavano da un campo di Aborigeni all'altro\u2026Il principale conquistatore degli Aborigeni fu la malattia ed il suo alleato, la demoralizzazione.\u201d\n\"William Wentworth\" fond\u00f2 il primo partito politico in Australia nel 1835 per chiedere un governo democratico nel Nuovo Galles del Sud. Dalla met\u00e0 dell'Ottocento le colonie cominciarono a scrivere le costituzioni che istituivano parlamenti democraticamente avanzati come le monarchie costituzionali con la regina Vittoria a capo dello stato.\nIl diritto di voto fu esteso alle donne a partire dagli anni 90 dell'ottocento: le donne furono ammesse al voto nel sud dell'Australia nel 1895. Questa fu la prima legislazione al mondo a permettere alle donne di partecipare alla vita politica e, nel 1897, \"Catherine Helen Spence\" fu la prima donna ad essere candidata alle elezion i. Nonostante un'evoluzione costante, i principi fondatori del governo parlamentare si sono mantenuti storicamente costanti dalla met\u00e0 dell'Ottocento per tutto il corso del novecento.\nDurante il periodo coloniale, diverse forme di arte, musica e letteratura si svilupparono attraverso movimenti come la \"Heidelberg School\" e le opere di scrittori come \"Henry Lawson\" e \"Banjo Paterson\" che hanno fatto molto per promuovere il punto di vista egalitario dell'Australia che dava un grande valore al concetto di fratellanza. Sport come il cricket ed il rugby furono importati dagli inglesi in questo periodo e insieme ad una variante locale del football, il football australiano, sono diventati una parte importante della tradizione culturale.\nIl Commonwealth dell\u2019Australia fu fondato nel 1901 dopo una serie di referendum condotti nelle colonie inglesi dell'Australasia. La costituzione australiana stabil\u00ec una democrazia federale e pose i diritti umani, il diritto di voto, il diritto ad essere giudicati in un processo e la libert\u00e0 di religione, come principi fondanti della leggi australiane. Il Partito Laburista Australiano fu fondato nell'ultimo decennio dell'Ottocento mentre il Partito Liberale d'Australia nel 1944, entrambi crescendo fino a diventare partiti politici dominanti e rivali nella politica australiana, sebbene molti altri partiti sono stati e sono rimasti influenti. Votare \u00e8 obbligatorio in Australia ed il governo \u00e8 formato essenzialmente dal gruppo con la maggioranza dei seggi alla Camera dei Rappresentanti che seleziona un esponente che diventer\u00e0 Primo Ministro. L'Australia rimane una monarchia costituzionale nella quale la maggior parte dei compiti cerimoniali e ufficiali della regina sono eseguiti da un Governatore Generale nominato dal governo australiano.\nL'Australia combatt\u00e9 al fianco della Gran Bretagna sin dall'inizio in entrambe le guerre mondiali e fin\u00ec sotto attacco del Giappone nella seconda. Queste guerre toccarono profondamente il senso di unit\u00e0 nazionale dell'Australia e nacque una leggenda di onore militare sulle truppe ANZAC, che arrivarono a simboleggiare le virt\u00f9 di fratellanza, coraggio e resistenza della nazione.\nLe colonie australiane hanno avuto un periodo di massiccia immigrazione multietnica durante la corsa all\u2019oro australiana nella seconda met\u00e0 dell'Ottocento, ma, dopo la federazione nel 1901, il parlamento istitu\u00ec la \"White Australia Policy\" che favor\u00ec i migranti britannici e assicur\u00f2 che l'Australia rimanesse una societ\u00e0 prevalentemente Anglo-Celtica per buona parte del novecento. Il programma di immigrazione dopo la Seconda Guerra Mondiale vide la White Policy abolita dai governi succedutisi, permettendo ad un vasto numero di migranti europei, e successivamente asiatici e mediorientali, di entrare in Australia. Il governo Menzies ed il governo Holt abbatterono le barriere legali all'immigrazione multietnica e per gli anni 70, i governi Whitlam e Fraser stavano gi\u00e0 promuovendo il multiculturalismo.\nAlcuni stati e territori australiani continuarono ad avere leggi discriminatorie sui diritti di voto per gli Aborigeni fino agli anni 60 quando fu stabilita la piena parit\u00e0 legale: un referendum, nel 1967, per includere tutti gli Aborigeni nella lista nazionale degli elettori fu largamente approvato dai votanti. Nel 1984, un gruppo di aborigeni \"Pintupi\" ,che vivevano come una tradizionale societ\u00e0 nomade nel deserto, furono spostati nel deserto di Gibson e portati in una comunit\u00e0. Questo gruppo \u00e8 ritenuto essere stato l'ultima trib\u00f9 libera.\nMentre l'influenza culturale inglese rimase forte durante il ventunesimo secolo, altre influenze divennero sempre pi\u00f9 importanti. Lo sport hawaiano del surf fu adottato in Australia dove una cultura della spiaggia, ed il movimento cresciuto localmente del surf da salvataggio, si stavano gi\u00e0 espandendo dall'inizio del ventesimo secolo. La cultura pop e il cinema americano furono accolti nel ventesimo secolo, insieme alla musica country e successivamente il rock and roll che si affermarono in Australia grazie alla nuova tecnologia della televisione con una programmazione di molti contenuti americani.\nNel 1956 le olimpiadi di Melbourne proclamavano una prosperosa e ottimista nazione del dopoguerra e nuove icone culturali, come la stella della musica country australiana \"Slim Dusty\" ed il dadaista \"Barry Humphries,\" che \"\"esprimevano \"\"un'unica identit\u00e0 australiana.\nIl programma di immigrazione australiano contemporaneo ha due componenti: un programma per i professionisti e le famiglie migranti e un programma umanitario per rifugiati e richiedenti asilo. Fino al 2010, il programma di immigrazione postbellico, ha portato pi\u00f9 di 6.5 milioni di migranti da ogni continente. La popolazione \u00e8 triplicata in sessanta anni fino a circa 21 milioni di persone nel 2010, comprese persone originarie di altri 200 paesi. Pi\u00f9 del 43% degli australiani \u00e8 nato oltreoceano o ha un genitore nato oltreoceano. La popolazione \u00e8 altamente urbanizzata, con pi\u00f9 del 75% degli australiani che abitano in centri urbani, per lo pi\u00f9 lungo la costa.\nL'Australia contemporanea \u00e8 una societ\u00e0 pluralista, radicata nelle tradizioni liberal-democratiche, che adotta l'informalit\u00e0 e l\u2019egualitarismo come valori chiave della societ\u00e0. Nonostante sia fortemente influenzata dalle sue origini Angloceltiche, la cultura australiana \u00e8 stata anche modellata dalle migrazioni multietniche che hanno influenzato tutti gli aspetti della vita australiana, inclusi gli affari, le arti, la cucina, il senso dell'umorismo e i gusti sportivi.\nSimboli.\nQuando le colonie australiane si sono federate il 1\u00ba gennaio 1901, fu indetta una competizione ufficiale per disegnare la bandiera australiana. Il disegno che \u00e8 stato adottato contiene la \"Union Flag\" nell'angolo sinistro a simboleggiare i legami storici con il Regno Unito, le stelle della Croce del Sud nella met\u00e0 destra a indicare la posizione geografica dell'Australia e la stella federale a sette punte in basso a sinistra a rappresentare i sei stati e territori australiani. Altre bandiere ufficiali includono la bandiera degli Aborigeni australiani, la bandiera di \"Torres Strait Island\" e le bandiere dei singoli stati e territori.\nLo stemma dell\u2019Australia fu concesso dal re Giorgio V nel 1912 e consiste di uno scudo contenente i simboli dei sei stati all'interno di un bordo di ermellino. Il cimiero sopra lo scudo \u00e8 una stella dorata a sette punte su una ghirlanda blu e oro che rappresenta i sei stati e territori. Lo scudo \u00e8 sorretto da un canguro rosso e un em\u00f9.\nVerde e oro furono confermati come colori ufficiali dell'Australia nel 1984 sebbene i colori siano stati adottati da molte squadre sportive nazionali gi\u00e0 da molto prima di questa data. L'acacia dorata (\"Acacia pycnantha)\" \u00e8 stata ufficialmente proclamata come emblema floreale nazionale nel 1988.\nIn Australia esistono numerosi simboli regali che riflettono lo status di monarchia costituzionale del paese come i simboli della monarchia australiana e dei suoi rappresentanti. Nonostante di fatto la regina dell'Australia non vive nel paese, la Corona e le istituzioni reali restano una parte tangibile della vita australiana. La valuta australiana, il dollaro australiano, presenta il volto del monarca regnante, la regina Elisabetta II, sul retro di tutte le monete e sulla banconota da 5 dollari. Le terre pubbliche, che costituiscono il 23% del territorio australiano, sono chiamate anche \"Terra della corona\" e includono riserve per la conservazione dell'ambiente cos\u00ec come terre inabitate. Ci sono numerose aree geografiche nominate in riferimento alla monarchia come gli stati di \"Queensland\" e \"Victoria\", in onore della regina Vittoria e numerosi fiumi, strade, piazze, parchi e edifici che portano il nome di membri passati e presenti della Famiglia Reale. Attraverso il patrocinio reale molte organizzazioni in Australia si fregiano di poter usare il prefisso \"Reale\" nei loro nomi e spesso presentano simboli reali nei loro stemmi.\nLingua.\nSebbene l'Australia non abbia una lingua ufficiale, di fatto lo \u00e8 l'inglese, in particolare nel paese si parla una variante specifica della lingua inglese: l'inglese australiano (noto in patria come \"strine\"). Secondo il censimento della popolazione del 2001 l'80% della popolazione parla a casa esclusivamente l'inglese; le altre lingue parlate principalmente sono il cinese (2,1%), l'italiano (1,9%) e il greco (1,4%). Un numero considerevole di immigrati della prima o seconda generazione \u00e8 bilingue. L'Australia ha un proprio linguaggio dei segni, l'Auslan, usato da circa 6.500 sordi.\nSi ritiene che fossero parlate circa duecento o trecento lingue australiane aborigene all'epoca dell'arrivo dei primi coloni. Attualmente sono sopravvissute solo settanta di queste lingue e venti di esse rischiano di estinguersi. Circa 50.000 persone fanno uso di una delle lingue degli aborigeni (lo 0,25% della popolazione).\nItalo-australiani.\nGli italo-australiani sono quegli australiani d'origine italiana; secondo il censimento del 2006 essi sono il quarto gruppo etnico australiano (con 850.000 persone, dei quali 199.124 sono emigrati della prima generazione) dopo inglesi, scozzesi e irlandesi. L'italiano \u00e8 parlato in casa da 316.900 persone.\nGli italo-australiani sono presenti in molte citt\u00e0, ma soprattutto nello stato di Victoria, con 82.851 unit\u00e0, e nello stato del Nuovo Galles del Sud, con 55.172 unit\u00e0.\nOrmai gli italiani residenti in Australia sono per il 63% ultrasessantenni, dei quali 176.536 arrivati prima del 1980. Infatti, se l'afflusso degli italiani aument\u00f2 fortemente nel secondo dopoguerra, dagli anni settanta in poi il numero di emigrati italiani in Australia cal\u00f2 drasticamente.\nDal punto di vista religioso il 79% degli Italo-australiani \u00e8 cattolico, il 3,2% si dichiara anglicano, il restante o \u00e8 ateo oppure \u00e8 fedele ad altre confessioni cristiane.\nArte.\nL'arte in Australia (film, musica, pittura, teatro, la danza e l'artigianato) ha ottenuto il riconoscimento internazionale. Tuttavia, \"de facto\", \u00e8 stato spesso difficile per gli osservatori scorgere qualcosa che abbia caratteristiche tipicamente australiane nelle opere prodotte in questo paese nel campo della musica, del cinema, della letteratura e nella danza.\nArti figurative e letteratura.\nCome in tutte le civilt\u00e0 la prima forma di pittura fu quella rupestre, che possiamo trovare in svariate localit\u00e0 dell'Australia settentrionale consiste in una sequenza di diversi stili legati ai diversi periodi storici. I materiali tradizionali impiegati nella pittura aborigena erano acqua o saliva mescolate con ocra e altri coloranti minerali, sangue di canguro e resine. Come strumenti si usavano semplici pennelli, bastoncini, o le dita. Piuttosto diffusa era anche una tecnica che consisteva nel riempirsi la bocca di pittura e spruzzarla sulla superficie da dipingere, con un effetto simile a quello della moderna pittura a spruzzo. Oltre a dipingersi il corpo, gli aborigeni dipingevano le pareti rocciose e la corteccia degli alberi (soprattutto dell'eucalipto melaleuca, nella zona di Arnhem). In alcune zone, e in particolare nella zona di Papunya, disegnavano direttamente sulla sabbia del deserto australiano.\nNella pittura su corteccia si utilizzano parti lisce e prive di nodi, preferibilmente ricavate dall'albero durante la stagione umida. La corteccia veniva poi pulita della scorza esterna pi\u00f9 dura con uno strumento appuntito, riscaldata al fuoco, e appiattita calpestandola o schiacciandola con grossi sassi. Una volta dipinta, veniva applicato un fissante, tipicamente succo di orchidea.\nLa cosiddetta \"cultura alta\", o d'\u00e9lite, tradizionale attrae una scarsa attenzione da parte della popolazione, cosa che non si pu\u00f2 dire per la cosiddetta \"cultura di massa\". La cultura alta australiana si \u00e8 sviluppata in un numero limitato di gallerie d'arte, all'interno di una ricca tradizione coreutica, ravvivata dall'eredit\u00e0 lasciata da Edouard Borovansky e Sir Robert Helpmann, proseguita con la compagnia di ballo nazionale (\"The Australian Ballet\") e da ballerini-coreografi come Graeme Murphy e Meryl Tankard.A Sydney ha sede l\"'Opera Australia\", la compagnia teatrale della famosa Opera House. Inoltre, ogni capitale di stato vanta una sua orchestra sinfonica, particolarmente famose quelle di Sydney e Melbourne. Tuttavia, al di fuori dei maggiori centri gli artisti faticano a farsi conoscere e si pu\u00f2 dire, addirittura, che la cultura alta \u00e8 virtualmente inesistente.\nUna forma di cosiddetta \"cultura indipendente\" \u00e8 presente nelle capitali statali e nei maggiori centri regionali. Di questo tipo d'arte molto diffuse sono le etichette discografiche indipendenti, cos\u00ec come le loro corrispondenti nel campo del cinema, delle arti visive e della street art.A Melbourne il panorama musicale legato alle etichette indipendenti \u00e8 uno dei pi\u00f9 grandi al mondo, mentre altro pu\u00f2 essere trovato nella moltitudine degli artisti di strada stranieri che lavorano per un certo periodo in citt\u00e0 e, in misura minore, nelle altre maggiori citt\u00e0 australiane.\nMusica.\nPer quanto riguarda la musica indigena, sembra certa l'influenza della cultura musicale dei M\u0101ori, basata su strumenti percussivi e ritmici, aventi il compito di accompagnare canti e danze, talvolta inseriti all'interno di riti propiziatori e di iniziazione.\nNegli ultimi secoli, sotto l'\u00ecnfluenza della musica colta europea sono stati fondati a Sydney la \"Philharmonic Society\" (1820), un buon numero di teatri lirici e istituti musicali. Nel Novecento si \u00e8 intensificata l'attivit\u00e0 di studiosi musicali, di compositori e di musicisti, tra i quali si annovera il direttore d'orchestra Denis Vaughan.\nGli AC/DC sono australiani, grande band Hard Rock famosa in tutto il mondo. Grande artista di fama mondiale \u00e8 la cantautrice Kylie Minogue, nonch\u00e9 attrice della serie tv Neighbours, originaria di Melbourne, rappresentata anche in una statua di bronzo nel centro della citt\u00e0 natale. Altri artisti famosi sono Holly Valance la star australiana di Kiss Kiss Down Boy, Natalie Imbruglia e Delta Goodrem. Sono australiani anche i Karnivool, uno dei gruppi Progressive rock pi\u00f9 famosi.\nUno dei protagonisti della scena musicale australiana \u00e8 Nick Cave, fondatore della storica rock-band the Birthday Party ed attuale leader dei Nick cave and the Bad Seeds, noti e apprezzati in tutto il globo. Nell'ultimo decennio sono nate diverse band di genere metal/hardcore che hanno raggiunto un notevole successo in tutto il mondo, tra cui Parkway Drive, I Killed the Prom Queen (scioltisi nel 2008) e i 50 Lions.\nAlcuni dei musicanos di maggior successo comprendono Nellie Melba, Slim Dusty, Joan Sutherland, The Easybeats, Bee Gees, Olivia Newton-John, Paul Kelly, INXS, Kylie Minogue, Powderfinger, The John Butler Trio, Xavier Rudd.\nFestivit\u00e0.\nL'Australia ha inoltre una festa chiamata \"festa del Mondo\" dove ogni anno viene festeggiato un diverso stato del mondo.\nReligione.\nIl 18,7% degli Australiani pratica l'anglicanesimo, mentre il 25,8%, dato pi\u00f9 alto fra i Paesi anglosassoni, si dichiara cattolico.\nNel 2008, la citt\u00e0 di Sydney ha ospitato la Giornata Mondiale della Giovent\u00f9, evento che ha richiamato in Australia migliaia di giovani cattolici di tutto il mondo. Per l'occasione, Papa Benedetto XVI ha visitato ufficialmente il Paese: il primo pontefice a raggiungere la nazione era stato Paolo VI nel 1970; Giovanni Paolo II \u00e8 venuto nel 1986 e nel 1995. Mary MacKillop, fondatrice della congregazione Suore di San Giuseppe del Sacro Cuore di Ges\u00f9, stata beatificata da papa Giovanni Paolo II nel 1995.\nGastronomia.\nLa cucina australiana contemporanea combina le sue origini britanniche e indigene con le influenze mediterranee e asiatiche. Le abbondanti risorse naturali dell'Australia mettono a disposizione una grande variet\u00e0 di carni di qualit\u00e0, e fare il barbecue di manzo o agnello all'aria aperta \u00e8 considerata una divertente tradizione nazionale. La grande maggioranza degli australiani vive vicino al mare e alcuni ristoranti australiani di pesce sono annoverati fra i migliori del mondo.\nBush tucker fa riferimento a una vasta variet\u00e0 di cibi vegetali e animali nativi del \"bush\" australiano: frutti selvatici come kakadu plums, finger limes e desert quandongs; pesci e crostacei dei fiumi di acqua salata dell'Australia; e carni selvatiche inclusi em\u00f9, coccodrillo e canguro. Molti di questi vengono ancora cacciati nella stagione della caccia dagli Australiani indigeni e ricevono un rinnovato interesse nei menu australiani contemporanei. La noce macadamia \u00e8 il cibo proveniente dal Bush pi\u00f9 famoso e viene raccolto e venduto in grandi quantit\u00e0.\nI primi coloni britannici portarono con s\u00e9 carni e piante a loro familiari dall'Europa e queste rimangono importanti nell'alimentazione australiana. I coloni britannici trovarono anche animali selvatici familiari - come cigno, anatra, piccione e pesci - ma i nuovi coloni spesso ebbero difficolt\u00e0 ad abituarsi all'idea di fauna nativa come alimentazione abituale. Questi installarono industrie agricole che producevano prodotti occidentali pi\u00f9 familiari. Queensland e New South Wales diventarono i principali produttori di bestiame da carne, mentre l'allevamento di bestiame da latte si trova negli stati del sud, prevalentemente in Victoria. Il grano e altri cereali sono sparsi piuttosto equamente in tutti gli stati del continente. La canna da zucchero \u00e8 la pianta pi\u00f9 diffusa in Queensland e New South Wales. Frutta e verdura sono coltivati in tutta l'Australia. \"Meat and three veg\", \"fish and chips\", e la \"Australian meat pie\" continuano a rappresentare i piatti tradizionali per molti australiani. Il programma di immigrazione multiculturale seguito alla fine della seconda guerra mondiale ha portato nuovi sapori e influenze, con ondate di immigranti dalla Grecia, Italia, Vietnam, Cina, e da altri paesi che hanno portato diversificazione nella cucina tipica.\nLa zona di pesca dell'Australia con i suoi 11 milioni di chilometri quadrati \u00e8 la terza pi\u00f9 grande del mondo e fornisce una agevole pesca di crostacei e pesci che influenza notevolmente la cucina australiana. Un ambiente oceanico pulito fornisce pesce di alta qualit\u00e0. Aragoste, granchi, tonno, salmone e abalone sono le principali specie oceaniche pescate commercialmente, mentre l'acquacoltura produce pi\u00f9 di 60 specie per il consumo, incluse le ostriche, i salmonoidi, thunnus maccoyii, cozze, granchi, barramundi, yellowtail kingfish, e freshwater finifish. Nonostante i fiumi e laghi nell'entroterra siano piuttosto scarsi, questi forniscono comunque alcuni pesci e crostacei particolari che sono adatti per cucinare. La pesca e l'acquacoltura costituiscono la quinta industria pi\u00f9 importante dell'Australia dopo lana, manzo, frumento e latticini.\nVegemite \u00e8 un prodotto ben noto originario dell'Australia, nonostante oggigiorno sia prodotto dalla compagnia americana Kraft Foods. I desserts tipici australiani includono pavlova e lamingtons. I biscotti ANZAC biscuits ricordano le razioni dei soldati australiani della prima guerra mondiale alla Battaglia di Gallipoli.\nBevande.\nLa reputazione dell'Australia come nazione di forti bevitori risale ai primi tempi della Sydney coloniale, quando il rum fu usato come moneta e una carenza di grano segu\u00ec l'installazione dei primi apparati di distillazione. Nonostante questa reputazione l'Australia consuma notevolmente meno alcol pro capite delle nazioni dell'Europa Est e Ovest come Gran Bretagna, Francia, Italia e Russia, e delle asiatiche come la Corea del Sud. James Squires \u00e8 considerato il fondatore della prima birreria commerciale australiana nel 1798 e la Cascade Brewery a Hobart \u00e8 in funzione dal 1832. A partire dagli anni 1970, le birre australiane sono divenute sempre pi\u00f9 popolari a livello mondiale, con la Foster's Lager come export tipico. Foster's non \u00e8 comunque il maggior venditore sul mercato locale, dove altre marche come la Victoria Bitter la superano.\nBilly tea era una bevanda delle scuderie del periodo coloniale australiano. Di solito viene bollito su un fuoco da campo con l'aggiunta di una foglia dell'albero della gomma per il sapore.\nL'industria del vino australiano \u00e8 la quarta pi\u00f9 grande del mondo e contribuisce per 5.5 miliardi di dollari l'anno all'economia nazionale. Il vino \u00e8 prodotto in tutti gli stati, comunque le regioni vinicole sono soprattutto le regioni pi\u00f9 fresche del sud. Fra le regioni vinicole pi\u00f9 famose ci sono Hunter Region e Barossa Valley e fra i produttori di vino pi\u00f9 noti Penfolds, Rosemount Estate, Wynns Coonawarra Estate e Lindemans. L'australiano Penfolds Grange \u00e8 stato il primo vino al di fuori della Francia o California a vincere il premio \"Wine Spectator\" come vino dell'anno nel 1995.\nComunicazione.\nTelevisione.\nFra le serie televisive australiane vi sono le celebri: \"H2O\", \"Blue Water High\" e \"Neighbours\".\nCinema.\nAlcuni dei film australiani di maggior successo comprendono \"Picnic ad Hanging Rock\" (1975) di Peter Weir; \"Interceptor\" (\"Mad Max\"), del 1979, diretto da George Miller (nella parte del protagonista Max un giovanissimo Mel Gibson, attore che fu lanciato grazie a questo film); \"Gli anni spezzati\" (Gallipoli) (1981) di Peter Weir; \"L'uomo del fiume nevoso\" (1982); \"Mr. Crocodile Dundee\" (1986); \"Babe, maialino coraggioso\" (1995) di Chris Noonan; \"10 canoe\", un film del 2006 diretto da Rolf de Heer e Peter Djigirr ed \u00e8 il primo lungometraggio realizzato interamente in lingua australiana aborigena; \"Australia\" (2008), un kolossal epico diretto da Baz Luhrmann, con protagonisti Nicole Kidman e Hugh Jackman.\nSport.\nLo sport \u00e8 molto sentito nella cultura australiana. L'Australia eccelle negli sport di origini britanniche: il rugby, il cricket, il polo, il lacrosse, l'hockey su prato. Ma \u00e8 anche ai vertici mondiali per il tennis e per il softball. Molto seguito \u00e8 il football australiano, che si gioca da oltre 150 anni ma che ha regole completamente diverse dalla controparte americana (si gioca senza protezioni, la palla e il campo sono molto differenti da quelli usati nel football americano).\nGli sport pi\u00f9 popolari in Australia sono:\nAltri sport sono seguiti passionalmente anche se con meno spettatori, come la pallacanestro, la pallanuoto, il baseball, l'hockey su prato (dove le nazionali australiane sono sempre tra le prime del mondo) e il lacrosse.\nDue edizioni delle Olimpiadi si sono svolte in Australia: Melbourne 1956 e Sydney 2000, che hanno permesso alla squadra olimpica australiana di occupare eccellenti posizioni nel medagliere finale. Comunque la rappresentativa olimpica australiana si \u00e8 sempre fatta onore anche nei Giochi organizzati fuori dal suolo nazionale.\nA Pechino 2008 l'Australia si \u00e8 posizionata sesta nel medagliere con 14 ori.\nTra gli sport individuali, l'Australia \u00e8 considerata una delle \"grandi potenze\" nel nuoto, nel quale ormai da molti anni \u00e8 ai vertici mondiali. Alle Olimpiadi di Atene del 2004 il nuoto australiano ha conquistato 15 medaglie (secondo solo a quello USA), di cui 7 d'oro, 5 d'argento e 3 di bronzo.\nAnche il ciclismo dice la sua in Australia, molti australiani praticano ciclismo sulle loro strade, soprattutto nei velodromi dove sono davvero forti e riconosciuti a livello mondiale. Un noto ciclista conosciuto in Italia \u00e8 Robbie Mcewen, vincitore di diverse tappe al giro d'Italia.\nInoltre il campione del mondo della MotoGP 2007 Casey Stoner \u00e8 australiano, considerato da alcuni l'erede del suo connazionale pluricampione del motociclismo Mick Doohan. Anche i campioni di SBK Troy Bayliss e Troy Corser sono australiani, come anche il campione del mondo Supersport Andrew Pitt.\nInfine il campione mondiale di downhill 2008 Samuel Hill."}
{"id": "2853069", "revid": "287204", "url": "https://it.wikipedia.org/wiki?curid=2853069", "title": "Prime Cup Aberto de S\u00e3o Paulo", "text": "Il Prime Cup Aberto de S\u00e3o Paulo \u00e8 un torneo professionistico di tennis giocato su cemento. Fa parte della categoria Challenger Tour. Si gioca annualmente al Parque Villa Lobos di San Paolo in Brasile, dal 2001."}
{"id": "2853070", "revid": "767487", "url": "https://it.wikipedia.org/wiki?curid=2853070", "title": "\u017darko Kora\u0107", "text": "Biografia.\nProfessore universitario docente di psicologia all'Universit\u00e0 di Belgrado, facolt\u00e0 di Filosofia, \u00e8 stato uno dei fondatori della Unione Socialdemocratica, partito politico di cui attualmente (maggio 2010) \u00e8 presidente. \u00c8 stato vice primo ministro nel governo serbo tra il 2001 e il 2004, e primo ministro per un brevissimo periodo di tempo (17-18 marzo 2003), dopo l'assassinio di Zoran \u0110in\u0111i\u0107. Kora\u0107 \u00e8 attualmente (2010) membro del parlamento di Serbia nella coalizione guidata dal Partito Liberal-Democratico."}
{"id": "2853076", "revid": "547034", "url": "https://it.wikipedia.org/wiki?curid=2853076", "title": "Zoran \u017divkovi\u0107 (politico)", "text": "\u00c8 stato Primo ministro della Serbia dal 18 marzo 2003 al 3 marzo 2004.\nBiografia.\nHa sostituito Zoran \u0110in\u0111i\u0107, alla sua morte, come Primo ministro della Serbia. \n\u00c8 stato Presidente del governo della Repubblica di Serbia dal 2003 al 2004, dopo essere stato eletto il 18 marzo 2003; il suo successore \u00e8 stato Vojislav Ko\u0161tunica.\nNello stesso periodo \u00e8 stato vice presidente del Partito democratico. \nDiplomatosi in economia all'Universit\u00e0 di Belgrado, prima di impegnarsi in politica ha lavorato come imprenditore ed \u00e8 il proprietario della \"Cantina \u017divkovi\u0107\".\n\u00c8 sposato con Biserka, un noto avvocato di Ni\u0161, ed ha avuto due figli con lei, Marko e Milena."}
{"id": "2853080", "revid": "30687032", "url": "https://it.wikipedia.org/wiki?curid=2853080", "title": "Leggi di Gortyna", "text": ""}
{"id": "2853089", "revid": "1645873", "url": "https://it.wikipedia.org/wiki?curid=2853089", "title": "Dragan Tomi\u0107", "text": "Tra i \"fedelissimi\" di Slobodan Milo\u0161evi\u0107, ha ricoperto la carica di presidente del Parlamento serbo dal 1\u00ba febbraio 1994 al 22 gennaio 2001. Esponente del Partito Socialista di Serbia, \u00e8 stato presidente della Serbia ad interim, rimanendo in carica dal 23 luglio 1997 al 29 dicembre dello stesso anno."}
{"id": "2853090", "revid": "363629", "url": "https://it.wikipedia.org/wiki?curid=2853090", "title": "Vasculogenesi", "text": "La vasculogenesi \u00e8 un processo che si verifica durante lo sviluppo embrionale, e vede coinvolti i vasi sanguigni. Mentre nell'angiogenesi nuovi vasi sanguigni si formano da quelli preesistenti, la vasculogenesi \u00e8 la formazione di vasi sanguigni \"de novo\", ovvero senza che ne esistano gi\u00e0 di altri.\nLe prime \"isole ematiche\" dalle quali i vasi originano mediante un processo di vasculogenesi compaiono nel mesoderma che circonda la parete del sacco vitellino alla \"terza settimana\" e quindi nel mesoderma della placca laterale. \nI primi vasi si cominciano a sviluppare fuori dall'embrione per poi continuare all'interno di esso. Il processo di formazione ex novo dei vasi intra ed extra embrionali \u00e8 uguale. Cellule mesodermiche si differenziano in angioblasti che si raggruppano in \"isole sanguigne\". Gli angioblasti pi\u00f9 esterni si differenziano in cellule endoteliali che formano la parete del vaso, quelli pi\u00f9 interni si differenziano in eritrociti primari.\nUna volta che la vasculogenesi produce un primo abbozzo del vaso, la vascolarizzazione continua per mezzo dell'angiogenesi.\nRecentemente, si \u00e8 capito che la vasculogenesi pu\u00f2 verificarsi anche nell'organismo adulto. Sono state identificate in circolo cellule progenitrici endoteliali (derivate da cellule staminali), in grado di contribuire alla neovascolarizzazione, come durante lo sviluppo tumorale, o per il processo di rivascolarizzazione a seguito di un trauma, ad esempio dopo un'ischemia cardiaca.\nFattori Coinvolti nella Vascuologenesi.\nLa Vasculogenesi \u00e8 controllata principalmente da tre fattori di crescita:"}
{"id": "2853091", "revid": "1645873", "url": "https://it.wikipedia.org/wiki?curid=2853091", "title": "Nata\u0161a Mi\u0107i\u0107", "text": "\u00c8 stata Presidente dell'Assemblea Nazionale di Serbia tra il 2001 e il 2004."}
{"id": "2853094", "revid": "125642391", "url": "https://it.wikipedia.org/wiki?curid=2853094", "title": "Progetto Policoro", "text": "Il progetto Policoro \u00e8 un progetto promosso dalla CEI ed attivo in 15 regioni italiane (Abruzzo, Basilicata, Calabria, Campania, Puglia, Molise, Sardegna, Sicilia, Umbria, Toscana, Emilia Romagna, Piemonte, Liguria e Marche). Il suo scopo originario era quello di aiutare i giovani del Sud dell'Italia disoccupati o sottoccupati a migliorare la propria condizione lavorativa sia tramite la formazione e l'informazione personale sia con la fondazione di cooperative o piccole imprese; con il tempo queste attivit\u00e0 si sono per\u00f2 estese anche a varie regioni dell'Italia settentrionale.\nStoria.\nIl progetto Policoro nasce per iniziativa di Mario Operti, un sacerdote saviglianese che negli anni settanta fu tra i protagonisti del rilancio della Giovent\u00f9 operaia cristiana in Italia e che, in seguito, divenne responsabile nazionale della Pastorale del Lavoro.\nIl 14 dicembre 1995, subito dopo il Convegno ecclesiale nazionale di Palermo, tre organi nazionali della CEI (pastorale giovanile, pastorale del lavoro e Caritas) si incontrano a Policoro (MT) con i rappresentanti delle diocesi di Basilicata, Calabria e Puglia per riflettere sulla disoccupazione giovanile e sui problemi del mondo del lavoro specifici dell'Italia meridionale. Nacque cos\u00ec il Progetto Policoro, che negli anni successivi si estese anche ad Abruzzo, Campania, Molise, Sardegna e Sicilia coinvolgendo 70 diocesi del Mezzogiorno.\nIn 15 anni di attivit\u00e0 il progetto ha promosso la nascita di oltre 500 esperienze lavorative (in particolare consorzi, cooperative e piccole imprese) le quali a loro volta avrebbero creato circa 4.000 nuovi posti di lavoro.\nAlcune tra queste piccole imprese hanno ricevuto in gestione terreni confiscati alla mafia.\nOltre a quelle del meridione sono state coinvolte nel progetto anche alcune diocesi del nord-Italia, portando il totale delle diocesi aderenti sopra le 90.\nLinee di intervento.\nLa figura sulla quale \u00e8 basata l'attuazione del progetto \u00e8 quella dell\u2019\"animatore di comunit\u00e0\"; si tratta di circa 250 persone che hanno il compito di collegare i diversi uffici delle proprie diocesi con i giovani e le associazioni di volontariato, le organizzazioni formative e le istituzioni pubbliche e private che operano sul territorio.\nSempre a livello locale in molte diocesi il progetto ha attivato appositi \"sportelli informativi\" ai quali i giovani possono rivolgersi sia per ottenere una consulenza sul proprio inserimento nel mondo del lavoro sia per un supporto concreto all'eventuale creazione di nuove realt\u00e0 imprenditoriali.\nLe principali linee d'azione del progetto sono:\nOltre ad azioni rivolte specificamente alle comunit\u00e0 locali i giovani e le persone coinvolte nel progetto partecipano e/o organizzano eventi di portata anche nazionale.\nLa \"governance\" del progetto su scala sovra-diocesana si basa su un \"Coordinamento Nazionale\" e su coordinamenti regionali specifici per le regioni coinvolte.\nAdesioni.\nOltre agli uffici nazionali della CEI e alle molte diocesi coinvolte aderiscono al progetto varie associazione giovanili di orientamento cristiano quali:\nAderiscono inoltre diverse realt\u00e0 operanti nel sociale e nel mondo del lavoro tra cui:"}
{"id": "2853095", "revid": "1645873", "url": "https://it.wikipedia.org/wiki?curid=2853095", "title": "Dragan Mar\u0161i\u0107anin", "text": "\u00c8 stato Presidente della Serbia \"ad interim\", dal 4 febbraio al 3 marzo 2004."}
{"id": "2853098", "revid": "1645873", "url": "https://it.wikipedia.org/wiki?curid=2853098", "title": "Vojislav Mihailovi\u0107", "text": "Inizia la sua attivit\u00e0 politica nel 1990 col Movimento del Rinnovamento Serbo (SPO) di Vuk Dra\u0161kovi\u0107. Quindi nel 1994 \u00e8 eletto Presidente dell'Assemblea Nazionale di Serbia, svolgendo \"ad interim\" la funzione di presidente della Repubblica di Serbia. Nel 1999 viene eletto quindi Sindaco di Belgrado e nel 2003 vicepresidente dell'Assemblea Nazionale. Nel 2005 lascia lo SPO e fonda il Movimento Democratico del Rinnovamento Serbo, altrimenti noto come SDPO.\n\u00c8 nipote del generale serbo Dra\u017ea Mihailovi\u0107, comandante dell'Esercito Jugoslavo in Patria."}
{"id": "2853107", "revid": "1566286", "url": "https://it.wikipedia.org/wiki?curid=2853107", "title": "Ernest Lehman", "text": "Fu candidato sei volte al Premio Oscar: tre volte per la migliore sceneggiatura non originale, due volte per il miglior film e una per la migliore sceneggiatura originale. Nel 2001, alla 73\u00aa edizione, vinse l'Oscar onorario, fu il primo sceneggiatore a ricevere tale riconoscimento.\nNel 1955 vinse il Golden Globe per la migliore sceneggiatura per il film \"Sabrina\".\nBiografia.\nErnest Lehman nacque l'8 dicembre 1915 a Long Island, nello stato di New York, da una benestante famiglia ebrea, che avrebbe poi registrato delle grandi perdite finanziarie durante la grande depressione.\nDopo essersi laureato al City College di New York, inizi\u00f2 a lavorare come scrittore freelance. Quel lavoro, per\u00f2, non gli piaceva particolarmente; cominci\u00f2 quindi a scrivere articoli per un'agenzia pubblicitaria che s'incentrava su opere teatrali e celebrit\u00e0. Da quest'esperienza trasse l'ispirazione per la sceneggiatura di \"Piombo rovente\", che coscrisse assieme al drammaturgo Clifford Odets. Pubblic\u00f2 inoltre molti racconti e novelle in riviste come \"Collier\", \"Redbook\" e \"Cosmopolitan\", attirando cos\u00ec l'interesse di alcuni manager di Hollywood. Attorno alla met\u00e0 degli anni cinquanta firm\u00f2 un contratto con la Paramount Pictures ed ebbe subito successo con il suo primo film \"La sete del potere\", uscito nel 1954.\nNel corso degli anni scrisse le sceneggiature di altri film di successo, come \"Sabrina\" (1954), \"Intrigo internazionale\" (1959), \"West Side Story\" (1961), \"Chi ha paura di Virginia Woolf?\" (1966) e \"Hello, Dolly!\" (1969) (di questi ultimi due fu anche produttore) che gli valsero sei candidature all'Oscar.\nNel 2001, vinse l'Oscar onorario \"in riconoscimento di un'opera varia e duratura\", la statuetta gli fu consegnata dall'attrice Julie Andrews."}
{"id": "2853113", "revid": "161273", "url": "https://it.wikipedia.org/wiki?curid=2853113", "title": "Legge di Archimede", "text": ""}
{"id": "2853117", "revid": "767487", "url": "https://it.wikipedia.org/wiki?curid=2853117", "title": "Cherubino Comini", "text": "Carriera.\nHa giocato in Serie A con le maglie di Sampierdarenese, e Liguria, disputando complessivamente 58 presenze e realizzando 16 reti di cui 10 nella stagione di esordio Serie A 1934-1935, l'unica peraltro disputata da titolare nelle file della Sampierdarenese. Nella Fiorentina dal 1935 al 1938, ha giocato in Coppa dell'Europa Centrale realizzandovi due reti.\nHa inoltre totalizzato 92 presenze e 52 reti in Serie B con Udinese, Sampierdarenese e Savona, ottenendo con la Sampierdarenese la promozione nella stagione 1933-1934. Ha militato anche nell'Asti."}
{"id": "2853119", "revid": "1543377", "url": "https://it.wikipedia.org/wiki?curid=2853119", "title": "USS Alaska (CB-1)", "text": "La USS \"Alaska\" (CB-1) era un incrociatore di costruzione statunitense, terza unit\u00e0 a portare il nome dell'allora territorio dell'Alaska e capoclasse della classe omonima."}
{"id": "2853122", "revid": "1543377", "url": "https://it.wikipedia.org/wiki?curid=2853122", "title": "Bacco e Arianna (Tullio Lombardo)", "text": "Bacco e Arianna \u00e8 un altorilievo in marmo di Carrara (71x55 cm) di Tullio Lombardo, databile al 1505-1510 circa e conservata nel Kunsthistorisches Museum di Vienna.\nDescrizione e stile.\nL'opera mostra i due busti sullo sfondo di un riquadro marmoreo, secondo una tipologia ripresa dei ritratti funebri dell'Antica Roma. Un altro modello erano i doppi ritratti in voga nella pittura transalpina dell'epoca, adottati talvolta anche da pittori veneziani all'inizio del XVI secolo. Esiste un'opera simile, un \"Doppio ritratto di giovane coppia\", alla Galleria Franchetti di Venezia.\nLa scelta iconografica di Bacco e Arianna sembra derivare dal romanzo allegorico di Francesco Colonna dell'\"Hypnerotomachia Poliphili\", pubblicato a Venezia nel 1499, in cui le illustrazioni a stampa richiamano la postura dell'altorilievo.\nUna recente e assai convincente proposta \u00e8 venuta da Claudia Kryza-Gersch che vede nel gruppo - pi\u00f9 verosimilmente - \"Il poeta cantore e l'amata\".\nLo stile del rilievo \u00e8 improntato a un maturo classicismo, con uno stato d'animo poetico dei protagonisti che \u00e8 paragonabile ai dipinti di Giorgione. Il virtuosismo della sua tecnica ha permesso di creare ritratti ideali, ma carichi di notevole vitalit\u00e0, generando un sofisticato intreccio di vari strati di significato."}
{"id": "2853128", "revid": "256896", "url": "https://it.wikipedia.org/wiki?curid=2853128", "title": "Calommata", "text": "Calommata \u00e8 un genere di ragni migalomorfi appartenente alla famiglia Atypidae.\nIl nome deriva dall'aggettivo greco , kal\u00f2s, che significa \"bello\", e dal sostantivo greco , \"omma, ommatos\", cio\u00e8 \"occhio\", ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nCaratteristiche.\nGli occhi sono meno compatti che in Atypus: i due anteriori mediani sono posti su una piccola prominenza elevata, i restanti formano un gruppo su ogni lato, lontano dai mediani anteriori. La \"pars cephalica\" \u00e8 lunga e quasi orizzontale. I pedipalpi sono molto lunghi, slanciati, dalla base arcuati verso l'esterno. Il \"labium\" \u00e8 oblungo trasversalmente, inciso alla base. Le filiere posteriori sono trisegmentate. Le zampe posteriori sono pi\u00f9 robuste delle anteriori. I tarsi sono slanciati e flessibili nei maschi.\nSi differenziano dalle specie degli Atypus anche per la forma della spermateca e dei pedipalpi. Sono presenti 4 spermateche, ciascuna con diversi ricettacoli terminali stipati a guisa di cavolfiore. Inoltre altre caratteristiche fanno di questi ragni un genere fra i pi\u00f9 bizzarri conosciuti: l'incavo longitudinale del torace, la cengia basale sulla superficie esterna delle zanne in entrambi i sessi, il tubercolo oculare situato posteriormente, la riduzione cospicua in dimensioni del primo femore, i cheliceri dorsalmente allargati, gli enditi enormemente allungati e i pedipalpi e la tibia appiattiti. Alcuni autori preferiscono porli in una famiglia a s\u00e9 stante, \"Calommatidae\", proprio a causa di queste caratteristiche peculiari\nComportamento.\nGli appartenenti a questo genere, come i ragni del genere Atypus, vivono in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene.\nDistribuzione.\nLa maggior parte delle specie \u00e8 presente in Asia orientale (Cina, Corea, Giappone), sudorientale (Myanmar e Thailandia) e Indonesia (Giava e Sumatra); la C. sundaica \u00e8 stata rinvenuta anche in Israele e la C. simoni \u00e8 una specie esclusivamente africana.\nTassonomia.\nAttualmente, a giugno 2012, si compone di 13 specie:"}
{"id": "2853140", "revid": "83531", "url": "https://it.wikipedia.org/wiki?curid=2853140", "title": "Rolf Graf", "text": "Carriera.\nProfessionista tra il 1952 ed il 1964, corse per la Tebag, La Perle - Hutchinson, la Fiorelli, la Splendid, la Carpano, la Allegro, la Tigra, la Alimentari Molteni|, la Philco TV e la Mittelholzer, distinguendosi come cronoman. Le principali vittorie da professionista furono il Tour de Suisse 1956, il campionato nazionale nel 1956, 1959 e 1962, la Gand-Wevelgem nel 1954, tre tappe al Tour de France, una tappa al Giro d'Italia 1959, quattro tappe al Giro di Svizzera e il Trofeo Baracchi nel 1956, in coppia con Andr\u00e9 Darrigade."}
{"id": "2853148", "revid": "33689", "url": "https://it.wikipedia.org/wiki?curid=2853148", "title": "S. Cristoforo", "text": ""}
{"id": "2853161", "revid": "2148245", "url": "https://it.wikipedia.org/wiki?curid=2853161", "title": "Ranoidea caerulea", "text": "La raganella cerulea australiana (Ranoidea caerulea ()), conosciuta anche come raganella verde australiana o raganella di White,\u00e8 un anfibio della famiglia Pelodryadidae.\nDescrizione.\nRispetto agli altri componenti della famiglia Pelodryadidae, ha dimensioni maggiori (6\u201312\u00a0cm di lunghezza), con le femmine che sono in media pi\u00f9 grandi dei maschi.\nLa colorazione del mantello dorsale va dal verde-bluastro al verde smeraldo fino ad diventare quasi completamente azzurra, occasionalmente con macchie bianche o dorate sui fianchi; in alcuni esemplari \u00e8 presente una striscia bianca che va dall'angolo della bocca alla spalla. La superficie ventrale \u00e8 invece color bianco crema ed \u00e8 ricca di tessuto ghiandolare. I maschi hanno un sacco vocale grigio che si trova sotto la gola.\nCome la maggior parte delle raganelle, possiede dischi adesivi sulle dita; le dita degli arti anteriori sono parzialmente palmate, quelle posteriori lo sono quasi completamente. Il secondo dito tende ad essere pi\u00f9 lungo del primo.\nL'occhio ha una pupilla orizzontale (mentre la gran parte degli ilidi cel'hanno verticale).\nLa pelle \u00e8 ricoperta da una spessa cuticola che permette di trattenere l'umidit\u00e0.\nDistribuzione e habitat.\n\"L. caerulea\" \u00e8 diffusa in Australia (dall'Australia Occidentale, attraverso Territorio del Nord, Queensland, Nuovo Galles del Sud settentrionale e centrale, sino alla parte nord-orientale dell'Australia Meridionale), nonch\u00e9 in ristrette aree di Indonesia e Papua Nuova Guinea.\nSi trova in diversi habitat forestali, in genere vicino a ruscelli e paludi, ma anche in boschi collinari, spesso lontano dall'acqua. Non \u00e8 infrequente incontrarla anche in ambienti domestici quali cisterne e bagni.\nBiologia.\nAlimentazione.\nLa raganella cerulea \u00e8 una cacciatrice notturna e si nutre principalmente di insetti e piccoli invertebrati.\nRiproduzione.\nIl richiamo del maschio \u00e8 simile al gracchiare di una cornacchia.\nL'accoppiamento avviene da novembre a febbraio. La femmina depone sulla superficie dell'acqua da 200 a 2000 uova, che si schiudono in genere entro 24 ore. Lo sviluppo dei girini si completa in genere entro 6 settimane.\nL'aspettativa di vita media di questa specie \u00e8 di circa 16 anni.\nCome animale da compagnia.\nLa raganella di White \u00e8 una delle rane pi\u00f9 popolari come animali da compagnia in tutto il mondo.\nImportanza per l'uomo.\nQuesta rana \u00e8 importante in campo medico: la sua pelle produce diversi utili composti antibatterici e antivirali e una sostanza, la ceruleina, che \u00e8 stata impiegata per il trattamento dell'ipertensione."}
{"id": "2853163", "revid": "2049576", "url": "https://it.wikipedia.org/wiki?curid=2853163", "title": "Simeri", "text": "Il Simeri (\"Marbianu\" in dialetto, \"Semirus\" in greco/latino?) \u00e8 un fiume della provincia di Catanzaro che nasce nella Sila Piccola e si getta nel Golfo di Squillace. \nIl corso del fiume.\nIl Simeri ha origine nella Sila Piccola, sul monte Pietra Posta (1524), successivamente attraversa in discesa i territori dei comuni di Albi, Magisano, Zagarise, Sellia, Soveria Simeri, Simeri Crichi per poi sfociare nel golfo di Squillace dopo un percorso lungo 45 km. Il fiume \u00e8 alimentato, oltre che da diversi affluenti, anche dalle acque provenienti dalla centrale idroelettrica di Magisano.\nIn passato le acque di alcuni affluenti del Simeri venivano utilizzate da mulini per la macinazione del grano.\nSecondo Plinio il Vecchio il fiume \"simirus\" era al suo tempo navigabile, ma oggi non \u00e8 pi\u00f9 possibile.\nNote.\n "}
{"id": "2853166", "revid": "392357", "url": "https://it.wikipedia.org/wiki?curid=2853166", "title": "Cimitero di Green-Wood", "text": "Il cimitero di Green-Wood \u00e8 il cimitero comunale e monumentale di New York situato nella Contea di Kings, nei pressi della zona di Brooklyn.\nStoria.\nCostruito grazie ad un'idea di Henry Pierrepoint gi\u00e0 a partire dal 1850 era un'attrazione turistica della citt\u00e0 di New York. Il cimitero \u00e8 attualmente ancora aperto alla tumulazione di nuove salme. Contiene oltre 600000 tombe che occupano una superficie di circa 2\u00a0km quadrati.\nPersonalit\u00e0 sepolte a Green-Wood.\n\"Lista non esaustiva\""}
{"id": "2853167", "revid": "179980", "url": "https://it.wikipedia.org/wiki?curid=2853167", "title": "Jos\u00e9 Gustavo Sand", "text": ""}
{"id": "2853179", "revid": "287204", "url": "https://it.wikipedia.org/wiki?curid=2853179", "title": "Jos\u00e8 Manuel Rey", "text": ""}
{"id": "2853181", "revid": "287204", "url": "https://it.wikipedia.org/wiki?curid=2853181", "title": "Alexander Rondon", "text": ""}
{"id": "2853191", "revid": "52953", "url": "https://it.wikipedia.org/wiki?curid=2853191", "title": "Mordam Records", "text": "La Mordam Records \u00e8 un'etichetta indipendente fondata nel 1983 a San Francisco da Ruth Schwartz, in precedenza \"editor\" di \"Maximumrocknroll\". La Mordam distribu\u00ec, tra le altre, etichette come la Lookout! Records e la Sympathy for the Record Industry.\nNe 2000 Schwartz ha spostato la sede a Sacramento, dove risiede tuttora, e nel 2005 ha venduto l'etichetta alla Lumberjack Distribution. Nel 2009 varie fonti hanno annunciato la fine della Lumberjack Distribution, probabilmente per problemi finanziari."}
{"id": "2853194", "revid": "287204", "url": "https://it.wikipedia.org/wiki?curid=2853194", "title": "Fritz Schar", "text": ""}
{"id": "2853196", "revid": "767487", "url": "https://it.wikipedia.org/wiki?curid=2853196", "title": "Medaglia per il 50\u00ba anno di regno di Francesco Giuseppe", "text": "La medaglia per il 50\u00ba anno di regno di Francesco Giuseppe fu una medaglia commemorativa creata nell'ambito dell'Impero austro-ungarico.\nStoria.\nLa medaglia venne istituita nel 1898 per commemorare il 50\u00ba anniversario di regno dell'imperatore Francesco Giuseppe, il pi\u00f9 longevo tra gli imperatori austriaci. Essa venne conferita a tutti coloro che avessero militato nelle file dell'esercito austriaco e venne conferita anche a molti italiani. Il conferimento di queste medaglie anche in periodo post-unitario a soldati italiani port\u00f2 a casi giudiziari esemplari come quello del sacerdote Cesare Tragella.\nClassi.\nLa medaglia veniva concessa in differenti gradi di benemerenza:\nInsegna.\nLa medaglia consisteva in un disco di bronzo riportante sul diritto il volto di Francesco Giuseppe I d'Austria rivolto verso destra ed attorniato dalla legenda con la titolatura imperiale. Sul retro la decorazione presentava una corona d'alloro e di quercia al centro della quale stava un cartiglio riportante la scritta \"SIGNVM MEMORIAE\". Sopra tutto, al posto della legenda, si trovavano le date \"MDCCCXLVIII-MDCCCXCVIII\" (1848-1898) che indicavano appunto i 50 anni di regno dell'imperatore.\nIl nastro era differente a seconda della tipologia di concessione: per i militari era completamente rosso, per le vedove di militari era rosso con una striscia bianca ed una nera per ciascun lato e per i civili era met\u00e0 rosso e met\u00e0 bianco."}
{"id": "2853197", "revid": "297802", "url": "https://it.wikipedia.org/wiki?curid=2853197", "title": "Mordam", "text": ""}
{"id": "2853199", "revid": "120805362", "url": "https://it.wikipedia.org/wiki?curid=2853199", "title": "Governo di Livorno", "text": "Il governo civile e militare di Livorno fu una suddivisione amministrativa del Granducato di Toscana dopo la legge di riforma del 20 novembre 1849.\nPrese origine dall'antico vicariato genovese (1408-1421) quando il castello di Livorno fu venduto alla repubblica di Firenze e ne segu\u00ec le sorti fino all'Unit\u00e0 d'Italia. La repubblica fiorentina acquis\u00ec il distretto di Livorno elevandolo a Capitanato (Capitanato della Citt\u00e0 e Porto di Livorno) con la dichiarazione di Livorno citt\u00e0 nel 1606 ed estendendone i confini da quelli dell'antico capitanato (dallo Stagno a nord ai monti della Valle Benedetta ad est fino al torrente Chioma a sud) verso l'interno, raddoppiandone la superficie con un'estensione che dal Calambrone, Stagno, comprendeva Vicarello, la fattoria di Collesalvetti, fino al torrente Isola, Ceppaiano, Tremoleto, Crespina, Lorenzana, Toraglia e discendendo lungo il fiume Fine fino alla foce e l'isola di Gorgona. Con Livornol citt\u00e0 fu posto a capo dell'amministrazione locale un governatore, che poteva anche essere rappresentato da due soggetti (governatore civile e governatore delle armi o militare) come talvolta successe. Il governatore rappresentava il governo centrale fiorentino (Governatore della Citt\u00e0, Porto di Livorno e del Littorale) con ampie prerogative decisionali che potevano variare secondo le direttive del governo centrale stesso. Le sue competenze territoriali, anche in tema di sanit\u00e0 si estendevano alla costa dalla foce del Serchio fino al fiume Fine, comprendendo anche l'isola di Gorgona ed il vicegovernatorato di Portoferraio.\nCon diploma del 1722, Cosimo III de' Medici cre\u00f2 la contea autonoma di Lorenzana in favore del fiorentino Francesco Lorenzi, distaccando il centro omonimo e i distretti di Colle Alberti, Vicchio e Tremoleto dal Capitanato di Livorno fino al 1783.\nAmministrativamente , costituendo una exclave nella Provincia Pisana, e godendo di tutti i benefici fiscali di tale ripartizione amministrativa. Con Pietro Leopoldo Livorno ed il suo capitanato entr\u00f2 a far parte dell'allora riorganizzata Provincia di Pisa.\nCon la riforma amministrativa del 1849 (Legge 20 novembre 1849) che dette seguito al R.D. 9 marzo 1848, mentre altre citt\u00e0 furono costituite in Compartimenti, Livorno rimase Governo della citt\u00e0 e porto, ripartito in tre delegazioni governative di prima classe (Terziere del Porto, Terziere San Marco, Terziere San Leopoldo). Con l'unit\u00e0 d'Italia nel 1863 divenne una provincia italiana con la sola Isola d'Elba.\nIl suo territorio confinava a ovest con il Mare Toscano, sugli altri versanti con il compartimento di Pisa, secondo gli antichi confini del \"Capitanato Vecchio\" ed era costituito dal solo comune capoluogo. Nel 1849 contava 81.407 abitanti. Dopo l'Unit\u00e0 d'Italia form\u00f2, insieme al governo dell'Isola d'Elba, la provincia di Livorno, che mantenne tali confini fino al 1925, quando fu ampliata dall'acquisto di vari comuni della provincia di Pisa a sud lungo la fascia costiera fino a Piombino."}
{"id": "2853200", "revid": "125018522", "url": "https://it.wikipedia.org/wiki?curid=2853200", "title": "Gonbad-e Kavus", "text": "Gonbad-e K\u0101v\u016bs () \u00e8 il capoluogo dello shahrest\u0101n di Gonbad-e Kavus, circoscrizione Centrale, nella provincia del Golestan. Aveva, nel 2006, una popolazione di 127.167 abitanti. La citt\u00e0 \u00e8 famosa per la sua torre-mausoleo in mattoni, alta 60 m, risalente alla dinastia ziyaride, eretta nel 1006 per ordine dell'Emiro Q\u0101b\u016bs b. Wushmag\u012br b. Ziy\u0101d."}
{"id": "2853203", "revid": "767487", "url": "https://it.wikipedia.org/wiki?curid=2853203", "title": "Governo dell'Isola d'Elba", "text": "Il governo civile e militare dell'Isola d'Elba fu una suddivisione amministrativa del Granducato di Toscana. Completamente insulare, aveva per capoluogo la citt\u00e0 di Portoferraio. Nel 1849 contava 20.061 abitanti, di cui 4.828 nel capoluogo. Dopo l'Unit\u00e0 d'Italia form\u00f2 insieme al governo di Livorno la provincia di tale citt\u00e0, che mantenne questi confini fino al 1925, quando fu ampliata dall'acquisto di vari comuni della provincia di Pisa."}
{"id": "2853206", "revid": "120670833", "url": "https://it.wikipedia.org/wiki?curid=2853206", "title": "Giuseppe in Egitto", "text": "Terzo romanzo della tetralogia \"Giuseppe e i suoi fratelli\" (titolo originale \"Joseph und seine Br\u00fcder\"), dello scrittore tedesco Thomas Mann, Giuseppe in Egitto (\"Joseph in \u00c4gypten\"), iniziato nel 1932, terminato e pubblicato nel 1936 a Vienna, \u00e8 ispirato, al noto racconto biblico, limitatamente alla prima parte del soggiorno egiziano del patriarca, Genesi .\nIl romanzo, articolato in sette capitoli, narra la vicenda di Giuseppe, ceduto come schiavo dai fratelli a un mercante ismaelita, condotto in Egitto e venduto a Potifar, potente cortigiano di Faraone. Divenuto, per la sua abilit\u00e0, maggiordomo e amministratore dei suoi beni, Giuseppe subisce la corte serrata di Mut-em-enet, moglie del suo signore. Respinge le insistenze della donna ma viene ingiustamente accusato di aver tentato violenza su di lei e, per questo, cacciato dalla casa e imprigionato."}
{"id": "2853208", "revid": "533647", "url": "https://it.wikipedia.org/wiki?curid=2853208", "title": "Scordia", "text": "Scord\u00eca (\"Scurd\u00eca\" in siciliano) \u00e8 un comune italiano di abitanti della citt\u00e0 metropolitana di Catania in Sicilia. \u00c8 confinante con i comuni di Lentini e Militello in val di Catania, ma sono vicini anche i comuni di Palagonia e Francofonte.\nSorge a circa 150 metri di altitudine sul livello del mare (111 m. all'altezza della stazione ferroviaria).\nDista 35\u00a0km da Caltagirone, citt\u00e0 principale del comprensorio; 30\u00a0km da Catania, capoluogo della citt\u00e0 metropolitana; e 210\u00a0km da Palermo, capoluogo della Sicilia.\n\u00c8 collegata alle principali citt\u00e0 siciliane attraverso linee di autobus (\"Interbus\" per Catania e Militello; \"Molinaro\" per alcuni comuni del calatino) e di treno (la stazione di Scordia si trova lungo la ferrovia Catania-Caltagirone-Gela). L'Aeroporto di Catania-Fontanarossa dista 28\u00a0km.\nOrigini del nome.\nLe origini di questo toponimo non sono certe.\nUn'origine greco-bizantina rimanderebbe al termine \u03c3\u03ba\u03cc\u03c1\u03b4\u03bf\u03bd (\"sk\u00f3rdon\") \u2013 variante della forma \u03c3\u03ba\u03cc\u03c1\u03bf\u03b4\u03bf\u03bd (\"sk\u00f3rodon\") \u2013 che significa molto semplicemente \"aglio\". A tal riguardo, giova almeno fare riferimento all'uso rituale che l'aglio aveva durante le schiroforie (\u03c3\u03ba\u03b9\u03c1\u03bf\u03c6\u03bf\u03c1\u03b9\u03b1) o le tesmoforie. Da qui si potrebbe ipotizzare quindi una voce non attestata e ricostruita in \"*\u03a3\u03ba\u03bf\u03c1\u03b4\u03af\u03b1\" (\"Skord\u00eda\").\nUn'altra ipotesi \u00e8 stata avanzata a partire dalla rilettura de Le etnee di Eschilo, laddove la storia raccontata \u00e8 ambientata per met\u00e0 in una citt\u00e0 chiamata \"\u039e\u03bf\u03c5\u03b8\u03af\u03b1\" (\"\"Xo\u00fbthia\") in greco antico e latinizzata in \"Xuthia\". Questo toponimo trova origine nel nome dell'eroe \u039e\u03bf\u1fe6\u03b8\u03bf\u03c2 (\"Xo\u00fbthos\").\nQuest'ultima ipotesi \u00e8 stata suggerita anche con riferimento all'etimologia di \"\u03a7urtinu\", antica grafia siciliana di \"Sciurtinu\" (italianizzato oggi in Sortino). La naturale evoluzione fonetica del siciliano vede infatti un passaggio dei suoni latini e greci da \u27e8x\u27e9 /ks/ trasformarsi in \u27e8sc\u27e9 /\u0283/ (cfr. Sciacca, Craxi).\nLa sua forma siciliana resta ancora oggi \"Scurd\u00eca\", da cui discende conseguentemente la forma italiana di \"Scordia\". I suoi abitanti sono correntemente noti in siciliano come \"scurdiotu\" (m.s.), \"scurdiota\" (f.s.) e \"scurdioti\"\" (m. e f. pl.), la cui desinenza -\u03ce\u03c4\u03b7\u03c2 (\"-\u1e53t\u0113s\") \u00e8 segnatamente di derivazione greca, riadattata prima in latino volgare e poi in siciliano. Il demonimo italiano \u00e8 stato adattato invece in \"scordiensi\".\nStoria.\nTestimonianze archeologiche, presenti nei dintorni del paese (contrade \"Cava\", \"Grotta del Drago\", \"Puleri\", \"Casale San Basilio\", \"Scordia Soprana\", ecc.), dimostrano la frequentazione umana dell'area sin dalle et\u00e0 del bronzo e del ferro da parte dei Sicani e dei Siculi, come anche in epoca greco-siceliota, romana e bizantina. Sede di una signoria del Regno di Sicilia, nella met\u00e0 del XII secolo, il casale di Scordia vide concedere alcune delle sue terre ai Templari. Conteso fra il papa e gli eredi di Federico II di Svevia, il feudo fu assegnato nel 1255 a Nicol\u00f2 di Sanducia, cui succedettero Giacomo e Virgilio di Scordia. Nel 1308 in questo piccolo centro rurale \u00e8 censita dai collettori pontifici la chiesa di S. Maria. Nel corso del XIV secolo, forse a motivo delle infelici scelte politico-amministrative del feudatario Rosso Rosso, il casale decadde, fino a scomparire del tutto, riducendosi allo stato di feudo \"piano\" (cio\u00e8 disabitato). Inutili si rivelarono i tentativi di ripopolamento, promossi dai signori di turno nel 1399, nel 1457 e nel 1508 (forse anche a causa dell'espansione della vicina Militello). Si deve all'iniziativa di Antonio Branciforte, primo principe di Scordia, la rifondazione del centro in et\u00e0 moderna. Ottenuta nel 1628 la \"licentia populandi\" da Filippo III, re di Sicilia, mediante il pagamento di 400 onze, il principe riusc\u00ec a promuovere, grazie a una intelligente politica di attrazione, la rinascita del borgo, ponendo le basi della futura crescita demografica e urbanistica. La nobile famiglia dei Branciforte e Trabia govern\u00f2 Scordia sino all'abolizione della feudalit\u00e0 (Costituzione siciliana del 1812). In seguito alla soppressione del Regno di Sicilia ed al suo accorpamento nel Regno delle Due Sicilie, nel 1816, e alla successiva riforma amministrativa del 1819, Scordia, fino ad allora frazione di Militello, ottenne l'autonomia comunale. Nel corso del XIX secolo, in paese si form\u00f2 un nuovo ceto di imprenditori, e una classe di professionisti e intellettuali che contribu\u00ec notevolmente allo sviluppo economico e culturale del paese. Fra le famiglie emergenti del periodo si annoverano i De Cristofaro e i Vecchio-Majorana. Figura di grande rilievo, fautore di politiche a servizio del territorio, fu Ippolito De Cristofaro, dal 1879 al 1892 deputato del Regno d'Italia, e successivamente presidente del Consiglio Provinciale di Catania (1896-1905). Questi promosse la realizzazione della stazione ferroviaria di Scordia, importante infrastruttura destinata a svolgere, lungo il Novecento, un ruolo chiave nello sviluppo del commercio degli agrumi. Nella seconda met\u00e0 dell'Ottocento Scordia fu coinvolta nella diffusione dello spiritismo in Sicilia attraverso l'attivit\u00e0 della Societ\u00e0 spiritica fondata dalla britannica Elena Thovez, sposata ad un De Cristofaro.\nOggi Scordia \u00e8 uno dei pi\u00f9 grossi comuni del comprensorio, e fra i principali centri agrumicoli della Sicilia, sia per la qualit\u00e0 del prodotto, sia per la sua commercializzazione. Oltre trenta aziende, nella stagione invernale, sono impegnate nella lavorazione delle arance. L'economia \u00e8 inoltre sostanziata da attivit\u00e0 di artigianato di vario tipo, comprese industrie manifatturiere.\nArchitetture religiose.\nChiesa Madre di San Rocco.\nCostruita nel 1628 per volont\u00e0 del principe Branciforte, rimase vittima del terremoto del 1693. Venne cos\u00ec ricostruita secondo i canoni dello stile barocco nel 1712, ed assume la forma di croce latina che tuttora conserva intorno alla met\u00e0 del 1800. In essa si conserva il simulacro di San Rocco e diverse opere di buona fattura.\nChiesa di San Giuseppe.\nCostruita a pi\u00f9 riprese nel corso del XIX secolo, la chiesa di San Giuseppe \u00e8 realizzata secondo canoni tipicamente neoclassici, in pieno centro cittadino. L'interno \u00e8 ad una sola navata e presenta cinque altari laterali in marmo. In essa sono custodite diverse sculture lignee e pale d'altare come la \"Madonna degli Ammalati\" di Giuseppe Barchitta, collocata nel secondo altare di destra. La devozione a San Giuseppe ruota attorno ad un simulacro ligneo sistemato entro un fercolo che, pur costruito nella met\u00e0 del Novecento, richiama molto i fercoli barocchi con la forma del tempio di Gerusalemme. Tuttavia, nel 2009, il fercolo \u00e8 stato privato degli angioletti decorativi. Dell'arredo liturgico originario rimane soltanto l'altare maggiore, ripristinato nel 2013, realizzato in occasione di un intervento di riqualificazione dell'area presbiterale, che prevedeva la realizzazione di un nuovo altare conciliare, in pietra di forma cubica con un fregio in terracotta raffigurante l'agnello immolato, e di un nuovo ambone, in marmo, posto in una nicchia al lato del presbiterio. L'organo a canne e la balaustra, invece, sono stati arbitrariamente rimossi nel periodo postconciliare.\nChiesa di Santa Maria Maggiore.\nSorge sulle fondamenta di quella che era la chiesa di Santa Maria, attestata gi\u00e0 nel 1308. Unica chiesa sacramentale di Scordia fino al 1628, fu vittima anch'essa del terribile terremoto del 1693. Restaurata, nel 1770, la chiesa, in cui era ora attestato il titolo di \"Maggiore\", cadde del tutto in rovina e fu ricostruita nel 1780 in stile barocco. In essa si conservano opere di non disprezzabile fattura.\nChiesa di Sant'Antonio al Convento.\nLa chiesa di S. Antonio, meglio conosciuta come \"del convento\" (\"d\u00f4\" \"cummientu\"), fu fortemente voluta dal principe di Scordia, Antonio Branciforte, su sollecitazione del fratello Ottavio (1599 ca.-1646), vescovo di Cefal\u00f9 e di Catania, il cui mezzo busto \u00e8 collocato nel timpano del portale della chiesa. La stessa committenza ordin\u00f2 la costruzione del convento dei Frati Riformati (da qui il titolo \"del Convento\"), che divennero ora dodici. Otto, infatti, erano gi\u00e0 residenti nell'antico ospizio di contrada \"Calvario nuovo\". Entrambe le costruzioni furono realizzate nel 1644, come attesta la data iscritta sulla facciata, costruita in un armonioso stile barocco. \u00c8 per\u00f2 sconosciuta la data in cui i padri riformati presero possesso del convento. La chiesa \u00e8 ad una sola navata ricca di stucchi, affreschi, tele e sculture. Tra queste spicca la statua lignea del \"Cristo alla Colonna\", che reca, sul basamento del fercolo, la data del 1739, e la pala posta nell'ultimo altare laterale di destra raffigurante l'\"Immacolata con i santi Lucia e Vito\". Nel presbiterio \u00e8 presente un marmoreo altare maggiore sormontato da un reliquiario in legno, che ha preso il posto dell'organo a canne una volta presente e di cui resta testimonianza soltanto in qualche fotografia. Del pavimento in ceramica di Caltagirone, che una volta ricopriva il pavimento di tutta la chiesa, \u00e8 rimasta testimonianza nel presbiterio. A sinistra dell'altare maggiore una lapide incisa nel 1862 ricorda, con un'iscrizione dello storico don Mario De Mauro, che in questa chiesa sono sepolti il primo principe di Scordia, Antonio Branciforte, con la moglie, Giuseppina Campulo, ed alcuni dei loro discendenti. Il Convento dei padri riformati, costruito in pietra calcarea, \u00e8 addossato alla chiesa nel suo lato orientale. Presenta un chiostro quadrangolare con un portico colonnato, nelle cui pareti si trovano degli affreschi di fattura del tempo, che presentano scene bibliche e scene di vita dei frati. In questa chiesa ha sede la confraternita del Santissimo Crocifisso, protagonista della processioni del Cristo alla Colonna e dell'Immacolata.\nChiesa di San Gregorio Magno, detta del Purgatorio.\nLa chiesa di San Gregorio Magno \u00e8 conosciuta dagli scordiensi con il titolo \"del Purgatorio\" (\"d\u00f4 Prijatoriu\" in siciliano), per via di una tela in essa conservata raffigurante le anime purganti. Possiede un prospetto in stile barocco ed \u00e8 orientata verso sud. Probabilmente anch'essa fu fatta costruire dal principe Antonio Branciforte, piccola e ad una sola navata. Originariamente, per\u00f2, doveva essere ruotata di novanta gradi, come attestano alcuni pilastri visibili all'esterno da via Vespri ed un'abside presente in un vano dell'attuale sagrestia. Tra le due colonne tortili dell'altare maggiore, era posta una pala raffigurante San Gregorio Magno, la Madonna con gli angeli e le anime purganti avvolte dalle fiamme. Attualmente, pur essendo ancora presente la pala, l'altare \u00e8 stato sostituito da una parete bianca. Nella chiesa si conservano le statue settecentesche del \"Gruppo della Passione\": il Cristo morto adagiato in un cataletto e l'Addolorata, San Giovanni e Maria Maddalena. Tutte le statue, di autore ignoto, sono protagoniste della processione del venerd\u00ec santo, organizzata dall'antica confraternita di Maria Santissima Immacolata, che ha sede presso questa chiesa. La chiesa del Purgatorio, inoltre, funzion\u00f2 come pro-matrice negli anni immediatamente successivi al terremoto del 1693, che distrusse la chiesa madre di San Rocco fino al 1704.\nChiesa di Santa Liberata.\nLa chiesa di Santa Liberata \u00e8 stata realizzata nei primi anni del XX secolo. Con il suo prospetto realizzato secondo i canoni del neoclassicismo, \u00e8 orientata, come quella del Purgatorio, verso sud. L'interno, di piccole dimensioni ma ben decorato, \u00e8 a croce greca. Tutta la parte destra della chiesa ospita una grotta in pietra lavica che rievoca l'apparizione di Lourdes, con le statue della Vergine e di Santa Bernadette. Nella chiesa si custodiscono alcune tele, tra le quali \"Santa Liberata in croce\", opera di Giuseppe Barchitta. L'altare e l'ambone sono realizzati in marmo policromo.\nChiesa di San Domenico Savio.\nDedicata il 23 settembre 1995, la chiesa presenta una struttura molto irregolare, con una grande aula liturgica. L'altare e l'ambone sono realizzati in cotto e pietra di Comiso. All'interno della chiesa, si trovano due quadri della pittrice scordiense Angela Paolillo: una \"Madonna orante\", realizzata nel 2008, e i \"Santi Giovanni Bosco e Domenico Savio\", realizzato nel 2012, e due statue lignee, \"San Domenico Savio\" e la \"Madonna della Stella\", realizzate negli anni '60 dall'artista bolzanese Luigi Santilaffer, di Ortisei. L'abside della chiesa \u00e8 decorata da un fregio pittorico, l\"'Esaltazione della santit\u00e0 giovanile,\" realizzato nel 2015 a Londra dall'artista modicano Daniele Iozzia. Del 2016 \u00e8 invece la Via Crucis in terracotta acroma, realizzata dal laboratorio di arte sacra Russo di Napoli. All'esterno si erge una torre in cemento armato sormontata da una croce. All'interno della chiesa si trova anche la cappella eucaristica, il cui arredo in legno, opera di un artigiano locale, \u00e8 stato inaugurato nel 2017. Il Crocifisso della cappella \u00e8 una copia in tela del Crocifisso del santuario di Rivotorto ad Assisi. \nChiesa della Madonna della Stella.\nPer la prima volta citata in una cronaca del 1889, la chiesa della Madonna della Stella si trova nel pieno della contrada \"Montagna\", zona residenziale di Scordia. Originariamente ospitata nell'attuale sagrestia, la chiesa oggi \u00e8 una piccola ma decorosa struttura, realizzata intorno alla met\u00e0 del XX secolo, in cui si conserva una statua della \"Madonna della Stella\" datata 1911.\nChiesa di Ges\u00f9 Redentore.\nQuella di Ges\u00f9 Redentore \u00e8 la chiesa pi\u00f9 recente presente nel territorio di Scordia. Si trova nel nuovo quartiere di Pignatazza. Dedicata nel 2005, la chiesa presenta una torre campanaria, sotto la quale si apre il portale in ferro e vetro. L'aula liturgica presenta una pianta circolare, i cui pavimenti sono realizzati in marmo di due tonalit\u00e0 di avorio e rosso. L'altare, di forma cubica, \u00e8 realizzato in marmo bianco, e dello stesso materiale \u00e8 realizzato l'ambone monumentale, che ricorda la forma di pulpito.\nAltre architetture.\nPalazzo Branciforte.\nIl Palazzo del Principe Branciforte fu costruito nel 1628 e misura, secondo Mario De Mauro, m. 51 di lunghezza e m. 60 di larghezza. La bellezza di un tempo si pu\u00f2 solamente intuire, avendo subito sia all'interno che all'esterno numerosi interventi che ne hanno profondamente modificato la consistenza strutturale. Il suo prospetto principale \u00e8 quello posto a sud, originariamente delimitato dalla vasta arena del Principe, la cui area attualmente \u00e8 occupata dal palazzo municipale. All'arena si accedeva attraverso un monumentale portale barocco di tufo locale. In corrispondenza di questo portale, sulla facciata principale (il cui angolo di sud-est, seriamente danneggiato dal terremoto del 1693, fu fatto ricostruire e rinsaldare con robusti contrafforti nel 1712 da Giuseppe I Branciforte, come attesta un'epigrafe latina posta sul timpano del portone centrale: \"Ioseph Brancifortius Tertius Scordiae Princeps. A.D. 1712\") si apre una grande porta-galleria che immette in un vasto cortile interno, corrispondente ad un arco da cui vi si accede da nord. Ancora oggi sono raggiungibili alcuni dei sottostanti sotterranei adibiti a prigione dei principi di Scordia. Attualmente il palazzo, diventato propriet\u00e0 di privati, versa in una condizione di degrado per cui \u00e8 stato dichiarato pericolante e transennato. Il portale si trova invece smontato nei locali del vecchio macello, dove non sono pi\u00f9 reperibili due dei suoi elementi pi\u00f9 significativi: lo stemma dei Branciforte e del Comune (il leone rampante), risistemato in un vano della Biblioteca Comunale, e la lapide, di cui molto parla il De Mauro, con l'iscrizione che ricordava la restaurazione del paese ad opera del Branciforte, sistemata presso il museo etno-antropologico \"M. De Mauro\".\nPalazzo Modica.\nRecentemente acquistato dal Comune, che ne ha commissionato il restauro, il palazzo Modica di piazza Umberto I fu fatto costruire agli inizi del XIX secolo dal notaio Rosario Modica, originario di Carlentini, prima del suo matrimonio con Gesualda De Cristofaro. Si tratta di una imponente costruzione che occupa un intero isolato. Nella rosta del portone si leggono le iniziali R. M. del suo proprietario. Originariamente ad un piano, fu sopraelevato sull'ala di nord-est fino a culminare in una caratteristica torretta, quasi a competere in altezza con il campanile della Chiesa madre di S. Rocco che si innalza sul lato opposto della piazza. Una foto scattata nel 1892 dallo scrittore verista vizzinese Giovanni Verga, di passaggio allo scalo ferroviario del paese in occasione dell'inaugurazione della tratta Valsavoia-Caltagirone, giustifica tale riflessione. Le scale degli ingressi sulla piazza e a quelli su via G. Marconi (gi\u00e0 via Trabia) non erano contemplate nel progetto originario. Esse furono conseguenza del livellamento operato alla fine dell'Ottocento nel quartiere \"forche\" per favorire i collegamenti con la costruenda stazione ferroviaria. Alla famiglia Modica si deve la costruzione, tra la fine dell'Ottocento e gli inizi del Novecento, di altri palazzi, oggi appartenenti a privati, in via Cavour, in Piazza Carlo Alberto e in via Principe Amedeo. Fu proprio un membro di questa famiglia, Antonino Modica, per la devozione di sua moglie Teresa Lagan\u00e0, a donare nel 1911 la statua adesso conservata nella chiesa della Madonna della Stella di contrada Montagna.\nPalazzo Vecchio-Majorana.\nIl palazzo ospita le due strutture pi\u00f9 significative per la promozione della cultura e per la conservazione della memoria e della storia locale: la \"Biblioteca Comunale \"\u201cGiuseppe Barchitta\u201d ed il \"Museo Civico Etno-Antropologico ed Archivio Storico \u201cM. De Mauro\u201d\". Fu edificato nella met\u00e0 del XVIII secolo ed \u00e8 un rappresentativo esempio di edilizia privata aristocratico-borghese. \u00c8 ancora adorno di stucchi, affreschi e tele sovrapporta che si segnalano come testimonianza dei livelli raggiunti dalla pittura convenzionale del Settecento. Dal 1893 al 1975 fu sede del Municipio di Scordia.\nPalazzi De Cristofaro.\nIl principale palazzo De Cristofaro, diventato quasi interamente propriet\u00e0 del Comune di Scordia, fu cominciato nel 1842, sotto la direzione di artigiani provenienti da Palermo. Occupa un intero isolato con due portoni d'ingresso, nella cui rosta \u00e8 posto lo stemma gentilizio della famiglia borghese dei De Cristofaro. Rimasto disabitato per parecchi anni, venne denominato \u201c\"La casa degli uccelli\"\u201d per la sovrabbondante nidificazione di rondini e passeri. Pi\u00f9 volte \u00e8 stato restaurato e conserva ancora l'originario aspetto monastico per gli ordini di archi che si partono dall'ampio cortile interno quadrato, sul quale si aprono simmetricamente due scale che conducono al piano superiore. Di propriet\u00e0 privata sono ancora gli antichi palazzi De Cristofaro di via Principe Amedeo, di via Cavour e di via Bellini. Quest'ultimo, in particolare, fu costruito nel 1802, ma verso il 1970 \u00e8 stato abbattuto e ricostruito nell'ala che d\u00e0 su piazza Umberto I.\nCase Cancellieri.\nOggi adibite a ristorante, le case cancellieri erano le dimore dei funzionari del feudo di \"Scordia Suttana\", quando, prima di diventare principato sotto il controllo dei Branciforti, il territorio era ancora un casale. Doveva essere particolarmente ricca e lussuosa, poich\u00e9 il De Mauro parla di soffitti di legname e intagli nelle porte. Il corridoio di ingresso presenta una serie di archi concentrici e dalla corte centrale \u00e8 possibile ammirare il panorama della \"Cava\". Il nome deriva da Pietro Cancellieri, governatore dello stato di Scordia nel Settecento. Nella rosta dell'ingresso principale appare la scritta \"1B90\". Ci\u00f2 fa pensare che essa fu costruita all'epoca dei Bardaxi, che nel 1508 avevano tentato la seconda ripopolazione di Scordia, che seguiva alla prima operata nel Quattrocento da Beatrice Rosso.\nPalazzi minori.\nAltri palazzi degni di nota sono: Palazzo Colomba, Palazzo Puglisi-De Mauro, Palazzo De Cristofaro, Palazzo Alonzo, Palazzo Linguanti, Palazzo Macaronio, palazzo Paol\u00ec, palazzo Attard e palazzo Gangi, che si trovano in varie strade del centro storico scordiense.\nIl Monumento a San Rocco.\nAl centro della piazza antistante la chiesa omonima, su di un alto piedistallo, si erge la statua in pietra calcarea di San Rocco col suo cane, opera dello scultore palermitano Nicol\u00f2 Bagnasco. Il monumento fu eretto nel 1813, quando la peste affliggeva l'isola di Malta. Originariamente ai quattro lati del monumento si leggevano quattro distici latini, opera del sacerdote Francesco Saverio Puglisi. Le gradinate in pietra lavica sono conseguenza del livellamento definitivo della piazza, avvenuto nel 1890, con conseguente abbassamento medio del piano di calpestio.\nLa Colonna.\nNel lato nord di piazza Regina Margherita nel 1818 fu innalzata una statua in pietra calcarea della \"Madonna col Bambino\" collocata su di un'alta colonna. La statua \u00e8 rivolta ad est, come la vicina chiesa di Santa Maria Maggiore, e domina tutto il corso Vittorio Emanuele, che un tempo prendeva il nome di \"strada della Colonna. \"Crollata nel 1835 a causa di un violento temporale, fu ricostruita in 15 giorni. Nel 1909, un ciclone la abbatt\u00e9 nuovamente, per cui due anni dopo fu rifatta in cemento armato su progetto dell'ingegnere Tommaso Malerba. Fino al 1899 ai quattro lati del monumento erano leggibili quattro distici latini del 1852, composti anch'essi dal sacerdote Francesco Saverio Puglisi.\nIl Monumento ai Caduti.\nAll'interno della \"Villa Comunale\", in piazza Regina Margherita, il 4 novembre 1932 venne inaugurato il \"Monumento ai Caduti\", il cui elemento pi\u00f9 significativo \u00e8 rappresentato da una statua alata femminile, simboleggiante la Vittoria con la palma del martirio, in bronzo a grandezza naturale, opera dello scultore catanese Pietro Pappalardo.\nCultura e sport.\nMusei.\nMuseo civico etno-antropologico ed archivio storico \"Mario De Mauro\".\nIl Museo Civico Etno-Antropologico ed Archivio Storico \u201cMario de Mauro\u201d fu fondato all fine degli anni 80 presso la scuola media \"Leonardo Da Vinci\", come un progetto esclusivamente scolastico. Cresciuto poi di volume ed affermata l'importanza per la divulgazione della storia e della memoria locale, il museo fu assunto dal Comune e fu trasferito al piano terra del Palazzo Vecchio, dove tuttora \u00e8 visitabile. Adesso il museo ha definitivamente trasferito a Palazzo Modica, presso piazza Umberto I, parte della sua collezione. Il museo si articola in diverse sezioni, che mostrano gli stili di vita degli scordiensi del passato, ricreando una sorta di viaggio nel tempo tra gli antichi mestieri, le antiche tecniche e tecnologia e i remoti stili di vita. Il museo \u00e8 editore di alcune collane di pubblicazioni riguardante la storia e la cultura locale.\nLettura.\nBiblioteca Comunale \"Giuseppe Barchitta\".\nLa biblioteca comunale di Scordia fu istituita nel 1968 e inaugurata nel 1982, ha un patrimonio librario di circa 18.000 volumi. Ad una parete della sala di lettura si trova affissa la lapide con lo stemma dei Branciforti proveniente dal monumentale \"Portale\" settecentesco, che commemora la rifondazione brancifortiana dell'\"oppidum \"scordiense.\nNatura e Archeologia.\nParco Torrente Cava - Grotta del Drago.\n\"Torrente Cava - Grotta del Drago\" \u00e8 una vasta area immersa nella natura che ruota attorno alla grotta del Drago e al torrente Cava, che si estende da contrada \"Pollicino\" a contrada \"Montagna\" attraversando interamente il centro urbano, in cui \u00e8 possibile trascorrere giornate immersi nella natura. Da tempo abbandonato ed incolto, esso \u00e8 stato adesso rivalutato. \u00c8 possibile, infatti, fare passeggiate tra i suoi sentieri e visitare le numerose scoperte archeologiche. \u00c8 palcoscenico di numerosi eventi culturali, organizzati dal comitato che se ne prende cura.\nXirumi-Serravalle e Colle San Basilio.\nNei siti di \"Xirumi-Serravalle\" e il \"Casale di Scordia Superior\", nel colle San Basilio (territorio comunale di Lentini), sono presenti numerose grotte scavate nella roccia, testimonianza di insediamenti protostorici. In particolare, nel colle San Basilio, \u00e8 presente una architettura che verosimilmente appare una cisterna di et\u00e0 romana. Alcuni reperti di questo sito sono esposti presso il museo archeologico regionale \"Paolo Orsi\" di Siracusa.\nAstronomia.\nOsservatorio astronomico.\nA Scordia sorge un osservatorio astronomico, il sesto in Sicilia, censito tra gli osservatori amatoriali. Esso si trova in contrada \"Salto di Primavera\", a pochi chilometri dal paese. Qui si svolgono attivit\u00e0 didattico-divulgativa e di fotografica astronomica. \u00c8 stato inoltre scenario di incontri e conferenze culturali. \u00c8 visitabile gratuitamente nei giorni d'apertura.\nMusica.\nA Scordia sono presenti tre bande musicali: la Banda Musicale \"Citt\u00e0 di Scordia\", la Banda Musicale \"Camus\" e la Banda Musicale \"\"Stesicorea Scordia\", che animano le feste religiose e le manifestazioni folkloristiche della citt\u00e0. Nel giugno 2011, inoltre, \u00e8 nata la \"Stesicorea Junior Band\". Di Scordia \u00e8 anche il compositore Paolo Buonvino, che si \u00e8 occupato delle colonne sonore di numerosi film della cinematografia italiana e della composizione dei brani di alcuni artisti di spessore nazionale. \u00c8 inoltre presente un coro polifonico, che svolge numerosi concerti e rassegne, ricevendo numerosi consensi anche a livello regionale e nazionale: l'associazione culturale e musicale coro polifonico \"San Domenico Savio\", organizzatore di tre appuntamenti fissi a luglio, ad agosto e a dicembre: la rassegna polifonica internazionale \"Laetantes in Choro\", nel sagrato della chiesa di San Domenico Savio, la stagione concertistica internazionale \"Musica al Chiostro\", nel chiostro dei Padri Riformati della chiesa del Convento, e il concerto di Natale per soli, coro e orchestra sinfonica \"Et incarnatus est\"\" nella chiesa di San Domenico Savio.\nSport.\nArti marziali\n\"Istituita da Antonino Bentivegna si pratica Kung Fu e difesa personale.\"\nCalcio.\nAttualmente la squadra cittadina \u00e8 la \"Gymnica Scordia\", che disputa il campionato di Promozione. I colori sociali sono il rosso e l'azzurro.\nPallavolo.\nLa principale squadra di pallavolo femminile \u00e8 la \"Hobbit Scordia\" che nelle passate stagioni ha disputato campionati ad alti livelli. Disputa i propri incontri presso la tensostruttura di via Aldo Moro.\nBasket.\nLa principale squadra di basket \u00e8 la \"A.S.D. Sport Club Scordia\" che, negli anni, ha ottenuto ottimi risultati sia a livello provinciale che regionale (soprattutto in ambito giovanile).\nTennis.\nUna selezione della \"A.S.D. Sport Club Scordia\" disputa da alcuni anni un campionato provinciale con buoni risultati.\nWrestling.\nConsegue titoli a livello nazionale anche una squadra di wrestling, la \"A.S.D Wrestling Scordia.\"\nScuole.\nA Scordia sono presenti scuole di tutti gli ordini e gradi: due istituti comprensivi, il \"Salvo Basso\" (ex Collodi) e il \"Giovanni Verga\", che offrono l'istruzione primaria dalla scuola dell'infanzia alla scuola secondaria di primo grado; e un liceo, l'\"Ettore Majorana\", che offre i corsi di liceo scientifico, linguistico e delle scienze umane. Dal 2016 \u00e8 unito all'istituto \"Vittorio Emanuele Orlando\" di Militello ed \u00e8 quindi in grado di offrire, nelle sedi di Militello e Vizzini, i corsi di ragioneria e liceo artistico. Sono inoltre presenti numerosi asili nido e scuole dell'infanzia paritarie.\nFeste e tradizioni.\nFebbraio: Carnevale.\nLa settimana precedente il mercoled\u00ec delle ceneri si svolge la festa del carnevale. In questa occasione ci si ritrova in piazza, dove hanno luogo esibizioni di gruppi musicali e dj set. Nel passato, quello scordiense era considerato il pi\u00f9 bel carnevale del Calatino e si distingueva per la sfilata dei carri allegorici e dei gruppi mascherati, ormai del tutto scomparsi. \u00c8 invece tradizione ancora consolidata quella della domenica pomeriggio, in cui i bambini vestiti in maschera vengono chiamati sul palco per ricevere un omaggio.\n19 marzo: San Giuseppe.\nUna festa ancora molto sentita dai cittadini di Scordia \u00e8 quella in onore di San Giuseppe, che si celebra il 19 marzo. La mattina si svolge la processione dei \"tre poverelli\", a cui la gente pone delle offerte. Questi tre poverelli, vestiti come i personaggi della Sacra Famiglia, sfilano per le vie del centro storico insieme ai cavalli agghindati secondo la tradizione siciliana. Ritornati in chiesa, sul sagrato, ai tre santi \u00e8 offerto un tradizionale pranzo. Nel primo pomeriggio si svolge l'asta, durante la quale vengono venduti gli oggetti appositamente offerti dai fedeli. Sono tipici per questa occasione i \"viscotti c\u00e2 liffia\" e le \"cu\u1e0d\u1e0duri\" di San Giuseppe. La sera, infine, il fercolo con il ligneo simulacro del Santo viene portato in processione per le vie del paese.\nTriduo pasquale.\nLa Settimana Santa, oltre che con i consueti riti liturgici, viene celebrato con le processioni della Passione. Il mercoled\u00ec santo viene portato in processione il ligneo simulacro del \"Cristo alla Colonna\", custodito nella chiesa del Convento. Il venerd\u00ec, dopo la \"Cerca di Ges\u00f9\", una processione dei simulacri raffiguranti i tre santi della Passione - Maria Addolorata, Maria Maddalena e San Giovanni - viene esposto sulla croce issata davanti alla chiesa del Purgatorio il Cristo, che, dopo la meditazione delle Sette parole, viene sistemato entro un artistico cataletto ligneo. Ha cos\u00ec inizio la processione del Cristo morto. Entrambe le processioni fanno sosta presso la Chiesa Madre, in cui viene proclamata una predica, un tempo nota come meditazione dei \"setti parti 'i pri\u00e8dica\". La domenica di Pasqua, dopo la Messa del precetto nella chiesa madre, le quattro confraternite cittadine sfilano in un corteo. La sera dello stesso giorno, sul sagrato della chiesa madre, viene esposto il simulacro del patrono San Rocco. \n31 maggio: Santa Maria Maggiore.\nIl mese di maggio \u00e8 dedicato a Maria Santissima Madre di Dio, venerata presso la chiesa di S. Maria Maggiore. La festa si tiene il 31 maggio, memoria della Visitazione di Maria a S. Elisabetta, sebbene in passato venisse celebrata il luned\u00ec successivo alla Pentecoste. La festa \u00e8 introdotta da un Triduo, aperto dalla traslazione del simulacro dalla chiesa di S. Maria Maggiore alla nuova chiesa di Ges\u00f9 Redentore. Durante questa processione il simulacro fa sosta presso alcuni altari votivi. Il 31 maggio, invece, dopo una Celebrazione a Ges\u00f9 Redentore, il simulacro viene riportato in processione nella sua chiesa.\n2\u00aa domenica di luglio: San Domenico Savio.\nLa festa di San Domenico Savio fu celebrata gi\u00e0 dalla fondazione della Parrocchia a lui dedicata negli anni Sessanta. La tradizione, tuttavia, sfum\u00f2 col passare del tempo per riattestarsi nuovamente a partire dal 2012. La festa si svolge nel secondo finesettimana di luglio. Dopo un Triduo di preparazione, durante il quale non mancano eventi ricreativi e culturali, la domenica il simulacro di San Domenico Savio viene portato in processione per le vie del quartiere di Scordia alta. Tra gli eventi di contorno, si fa notare il Festival di Cori Polifonici \"\"Laetantes in Choro\", che vede la partecipazione delle migliori formazioni corali siciliane, nazionali ed internazionali, spesso corredata dalla presenza di ospiti d'onore e consegna di premi.\n16 agosto: San Rocco, patrono di Scordia.\nLa festa patronale di Scordia si svolge in piena estate, nella prima met\u00e0 di agosto, ma il giorno festivo \u00e8 il 16 agosto. Ha subito molte modifiche nel corso dei decenni. Nella forma attuale, dopo un novenario, nella cui domenica si svolge la processione con la reliquia di San Rocco, un \"ex ossibus \"conservato nella chiesa madre di Scordia, il 15 agosto, solennit\u00e0 dell'Assunta, viene celebrata la Messa cittadina in piazza San Rocco, al termine della quale il ligneo simulacro del Patrono viene esposto sul sagrato. Il 16 agosto, invece, dopo la Messa in piazza, il simulacro di San Rocco sistemato entro un artistico fercolo, attraversa alcune vie della citt\u00e0. La processione si ripete la settimana successiva, in occasione dell\"'Ottava\" della festa, il 23 agosto.\n8 settembre: Madonna della Stella.\nQuella della Madonna della Stella \u00e8 una festa attestata, seppur con significati diversi, gi\u00e0 della fine del XIX secolo. Un Triduo prepara la celebrazione solenne dell'8 settembre, che culmina con la processione del simulacro della Madonna per le vie della contrada Montagna, dove si trova la chiesa a lei dedicata. La domenica precedente l'8 settembre, si svolge una particolare questua folkloristica che attraversa le principali vie dell'intero centro abitato di Scordia, accompagnata dalla banda musicale e da cavalli o altri elementi tipici della tradizione siciliana.\n8 dicembre: Immacolata Concezione.\nL'8 dicembre, solennit\u00e0 dell'Immacolata Concezione di Maria, \u00e8 festeggiata a Scordia presso la chiesa del Convento, dove si trova un gruppo scultoreo raffigurante \"Sant'Anna con la Madonna bambina\". La statua della Madonna bambina viene montata su un fercolo appositamente realizzato, e attraversa in processione le vie principali del centro cittadino. \u00c8 consuetudine di questa festa la benedizione delle automobili.\nNatale.\nInizia il 16 dicembre, primo giorno della Novena. Per questa occasione gli scordiensi realizzano dei piccoli altarini votivi raffiguranti la nativit\u00e0 situati fuori dalla porta di casa, davanti ai quali la banda musicale suona le note delle marce natalizie, scritte da un anonimo scordiense. La sera del 24 dicembre la banda musicale si riunisce alla Colonna, monumento simbolo di Scordia, per dare inizio alla \"Calata a Chiazza\"\", una sfilata lungo Via Vittorio Emanuele suonando la marcia natalizia fino a Piazza Umberto I. Tale sfilata, da qualche anno, viene ripetuto in ogni pomeriggio della Novena. Inoltre, per tutto il periodo natalizio, si svolgono diversi concerti di musica classica, mostre e mercatini, che animano l'atmosfera natalizia di Scordia.\nAmministrazione.\nDi seguito \u00e8 presentata una tabella relativa alle ultime amministrazioni che si sono succedute in questo comune."}
{"id": "2853211", "revid": "256896", "url": "https://it.wikipedia.org/wiki?curid=2853211", "title": "Croce per il 60\u00ba anno di regno", "text": "La croce per il 60\u00ba anno di regno fu una medaglia commemorativa creata nell'ambito dell'Impero austro-ungarico.\nStoria.\nLa medaglia venne istituita nel 1908 per commemorare il 60\u00ba anniversario di regno dell'imperatore Francesco Giuseppe, il pi\u00f9 longevo tra gli imperatori austriaci.\nClassi.\nLa croce venne concessa in due classi di benemerenza:\nInsegna.\nLa medaglia consisteva in una croce di bronzo dorato circondata da una corona d'alloro dello stesso materiale. La croce riporta sul diritto il volto di Francesco Giuseppe I d'Austria rivolto verso destra ed attorniato dalla legenda abbreviata \"FRANC.IOS.I.\". Sul retro la decorazione riportava le due date \"1848-1908\" che indicavano appunto i 60 anni di regno dell'imperatore.\nIl nastro era bianco con una striscia rossa per parte."}
{"id": "2853212", "revid": "1543377", "url": "https://it.wikipedia.org/wiki?curid=2853212", "title": "Mediazione civile", "text": "La mediazione civile \u00e8 un istituto giuridico avente ad oggetto attivit\u00e0 di mediazione ed intermediazione in materia di controversie civili tra privati; essa \u00e8 contemporaneamente uno dei quattro tipi principali di ADR (alternative dispute resolution, ovvero \"Risoluzione alternativa delle controversie\", con cui si evita il processo in tribunale). Si specifica che si tratta di \"mediazione civile\" per distinguerla dal concetto vago e generico di \"mediazione\", che include anche per esempio la mediazione linguistica e culturale; la mediazione civile invece riguarda l'ambito legale e le ADR (negoziato, mediazione civile, arbitrato, mediazione familiare/collaborative law/family law).\n\u00c8 anche detta negoziazione a tre, attivit\u00e0 dove un terzo imparziale (chiamato Mediatore) aiuta due o pi\u00f9 parti di una controversia a raggiungere un accordo (che pu\u00f2 essere di varia natura) che risulti vantaggioso per ciascuna delle parti, attraverso varie tecniche di comunicazione e negoziazione che servono ad aprire e/o migliorare il dialogo o l\u2019empatia tra i contendenti.\n\u00c8 differentemente normato nel mondo, l'Unione europea ha richiesto l'adozione agli stati membri, di dotarsi di apposita normativa ai fini del recepimento delle direttiva dell'Unione Europea 2008/52/CE relativamente alla materia civile e commerciale.\nIn ambito di controversie commerciali, uno dei maggiori standard internazionali \u00e8 rappresentato dalle Mediation Rules stipulate dalla Camera di commercio internazionale (ICC).\nDisciplina normativa italiana.\nIn Italia la Mediazione Civile \u00e8 stata introdotta con il D. Lgs. n.28/2010 (che ha introdotto molteplici novit\u00e0 rispetto all\u2019istituto della conciliazione).\nPrima, nell\u2019Ordinamento Italiano, il termine \u201cmediazione\u201d era utilizzato per indicare l\u2019informale gestione dei conflitti posta in essere da terzi imparziali, in controversie di natura familiare, sociale, scolastica, penale, di comunit\u00e0 o interculturale, nonostante il rischio di confusione con l\u2019omonimo istituto civilistico di cui all\u2019art. 1754 c.c., mentre, con il termine \u201cconciliazione\u201d si alludeva ai procedimenti di risoluzione delle controversie nell\u2019ambito delle materie civili, commerciali e di lavoro.\nCon il sopravvento del D.Lgs. n. 28/2010, si \u00e8 invece arrivati a una netta distinzione tra mediazione, intesa come il procedimento volto alla risoluzione di una lite, e la conciliazione, intesa come il risultato di tale procedimento.\nIn Italia si distingue la conciliazione giudiziale affidata ad un magistrato (conciliazione endoprocessuale) dalla conciliazione extragiudiziale nella forma della conciliazione amministrata.\nImportante in tal senso \u00e8 il ruolo svolto in merito dalle Camere di Commercio (a partire dalla Legge n. 580 del 1993 che le ha riformate) e al Regolamento di Conciliazione adottato da Unioncamere (Unione italiana delle Camere di commercio, industria, artigianato e agricoltura).\nIl creatore del Sistema Nazionale di Conciliazione per le Camere di Commercio Italiane e per tutte le Prefetture UTG Italiane che ha rivoluzionato il Sistema Giustizia Italia \u00e8 stato il prof. Mario Quinto (Roma 30.06.1947-13.12.2016) che, pioniere di questa materia ed ideatore della disciplina di studio \u201cConsensuologia\u201d, \u00e8 da molti considerato il padre della mediazione in Italia.\nLa pronuncia n. 272 del 06 dicembre 2012 della Corte Costituzionale ha dettato una battuta d\u2019arresto per la mediazione civile, imponendo il passaggio dalla \u201cgiurisdizione condizionata\u201d, che proponeva un \u201cfiltro\u201d d\u2019accesso alla giustizia civile, attraverso l\u2019obbligo di effettuare prima un tentativo stragiudiziale alla libera facolt\u00e0 di utilizzare tale strumento, in forma di mediazione volontaria. \nLa Consulta ha infatti dichiarato illegittimo, per eccesso di delega legislativa, il D.Lgs. 28/2010 nella\nparte in cui prevede il carattere obbligatorio della mediazione. \nDue i punti chiave della decisione: i riferimenti normativi europei e l\u2019eccesso nei confronti della legge-delega.\nDifferenze tra la mediazione ed un procedimento giudiziario riguardano i tempi normalmente pi\u00f9 brevi; lo svolgimento, strettamente confidenziale e non pubblico, ed il controllo decisionale che le parti in conflitto hanno sulla sua risoluzione, cosa che nei sistemi di giustizia contenziosa sono unicamente in capo ad un Giudice o ad una Giuria.\nLa M \u00e8 disciplinata dal regolamento dell\u2019Organismo di Mediazione scelto dalle parti in conflitto.\nL'Italia ha recepito la direttiva con il d.lgs n. 28 del 4 marzo 2010, per la composizione dei conflitti tra soggetti privati relativi a diritti disponibili.\nIl legislatore, nel tentativo di disincentivare atteggiamenti ostili, ha introdotto con il decreto legge 22 giugno 2012 n. 83 (detto \u201cdecreto sviluppo\u201d) particolari conseguenze sanzionatorie per la parte che non accetta la proposta del mediatore.\nCon sentenza depositata il 6 dicembre 2012, la Corte Costituzionale ha dichiarato incostituzionale l'obbligatoriet\u00e0 del tentativo di mediazione per eccesso di delega sancendo di fatto, la natura volontaria del procedimento.\nDopo la sentenza della Consulta n. 272/2012, l'istituto della mediazione civile obbligatoria \u00e8 stato riproposto con decreto legge 21 giugno 2013 n. 69, detto \"decreto del fare\", modificato e convertito in legge 9 agosto 2013 n. 98. Nella nuova formulazione, \u00e8 obbligatorio soltanto esperire il primo incontro preliminare di programmazione della procedura conciliativa, e la partecipazione delle parti allo stesso \u00e8 obbligatoria, assistita da un avvocato, gratuita se non si perviene a un accordo.\nIl 24 ottobre 2012 la Corte costituzionale ha annullato per eccesso di delega legislativa l'art. 5 comma 1 del D.Lgs. 28/2010 e altri dipendenti da esso, che introduceva l'obbligatoriet\u00e0 della mediazione civile prima di poter adire il giudice ordinario. La sentenza non si pronuncia in merito alla questione di legittimit\u00e0 per violazione degli artt. 3, 24 e 111, che \u00e8 dichiarata inammissibile (non \"infondata\"): il rimettente giudice di pace sostiene che gli articoli \u00abda soli o in combinato disposto\u00bb violano i citati articoli, in particolare la violazione dell'art. 3 \u00abper irragionevolezza correlata al carattere obbligatorio della mediazione avente ad oggetto le controversie di competenza del Giudice di pace, in quanto nel processo avanti al detto giudice il tentativo obbligatorio di conciliazione \u00e8 gi\u00e0 previsto\u00bb dalla normativa previgente, sottolineando come \u00abtra l'esigenza di non rendere economicamente troppo gravoso ai cittadini l'accesso alla tutela giurisdizionale e l'esigenza, pur particolarmente avvertita, di individuare strumenti idonei a decongestionare gli uffici giudiziari attraverso lo sfoltimento del carico di lavoro, prevalenza debba avere la prima\u00bb.\nCon sentenza n. 276 del 2000 in materia di tentativo obbligatorio di conciliazione nelle controversie di lavoro, la Corte afferm\u00f2 l'assenza di contrasto con l'art. 24 Cost. in virt\u00f9 del principio per cui \u00abla tutela del diritto di azione non comporta l'assoluta immediatezza del suo esperimento, ben potendo la legge imporre oneri finalizzati a salvaguardare interessi generali, con le dilazioni conseguenti\u00bb, \u00abinteressi generali \u00bb individuati sia nell'evitare che l'incremento delle controversie attribuite al giudice ordinario in materia di lavoro provocasse un sovraccarico dell'apparato giudiziario, sia nel favorire \u00abla composizione preventiva della lite che assicura alle situazioni sostanziali un soddisfacimento pi\u00f9 immediato rispetto a quelle conseguite attraverso il processo\u00bb. \u00c8 dichiarato \u00abintrinsecamente ragionevole il limite all'immediatezza della tutela giurisdizionale\u00bb di 60 giorni, trascorso il quale esso si considera comunque esperito e cessa l'impedimento all'esercizio dell'azione.\nCaratteristiche dell'istituto.\nLa Mediazione civile denominata in ambito internazionale anche con i termini \"facilitation\" o \"conciliation\" \u00e8 una forma di Alternative Dispute Resolution (ADR)\nL'istituto \u00e8 finalizzato alla deflazione del sistema giudiziario italiano rispetto al carico degli arretrati e al rischio di accumulare nuovo ritardo. Esso, infatti, rappresenta uno dei pilastri fondamentali della riforma del processo civile.\nLa mediazione civile ha lo scopo di far addivenire le parti a una conciliazione attraverso l'opera di un \"mediatore\", vale a dire un soggetto professionale, qualificato e imparziale che aiuti le parti in conflitto a comporre una controversia. Il mediatore assiste le parti nella ricerca di un accordo amichevole per la composizione di una controversia e nella formulazione di una proposta per la risoluzione della stessa.\nIl compito principale del mediatore (che deve operare presso un organismo pubblico o privato controllato dal Ministero della Giustizia) \u00e8 quello di condurre le parti all'accordo amichevole, assistendole nel confronto e rimuovendo ogni ostacolo che possa impedire il raggiungimento di una soluzione condivisa. Il mediatore, quindi, non ha alcun potere di emettere soluzioni vincolanti per le parti, ma si limita a gestire i tempi e le fasi della stessa, lasciando alle parti coinvolte il controllo sul contenuto dell'accordo finale.\nIl decreto legislativo distingue nettamente l'istituto della mediazione civile da altre forme di conciliazione gi\u00e0 esistenti nell'ordinamento giuridico italiano. L'atto, infatti, dispone che per \"mediazione civile\" debba intendersi l'attivit\u00e0 finalizzata alla composizione di una controversia e che, invece, la \"conciliazione\" sia il mero risultato di tale attivit\u00e0. Tale distinzione \u00e8 stata ben evidenziata per sottolineare il fatto che la mediazione civile, rispetto a precedenti istituti finalizzati alla composizione dei conflitti, sia uno strumento innovativo di portata generale riguardante tutte le controversie civili e commerciali.\nL'informalit\u00e0 della procedura di mediazione consente alle parti di sentirsi libere di partecipare agli incontri nella maniera che ritengono pi\u00f9 opportuna consentendo al mediatore di svolgere il proprio ruolo senza alcun vincolo di procedura. Il mediatore infatti, al fine di trovare un accordo quanto pi\u00f9 soddisfacente per le parti tutelando al tempo stesso le relazioni commerciali tra imprese e gli interessi del consumatore, pu\u00f2 per esempio, ascoltare separatamente le parti per individuare il percorso pi\u00f9 utile alla ricerca della soluzione migliore. L'informalit\u00e0 non priva delle necessarie garanzie di equo bilanciamento della posizione di tutte le parti coinvolte che, a partire dal momento introduttivo, possono esporre tutti i fatti e prendere posizione su quelli esposti dalle altre. La procedura di mediazione, \u00e8 tuttavia caratterizzata dall'assenza di regole formali che in quanto tali, mortificherebbero la natura stessa del procedimento.\nLa mediazione \u00e8 anche una procedura rapida, essa deve necessariamente concludersi entro 3 mesi dall'avvio della stessa, salvo che le parti concordino di superare questo termine che \u00e8 ordinatorio, e non perentorio. Nell'ambito delle Camere di commercio, la conciliazione si raggiunge, nella maggior parte dei casi, con una durata massima di circa 47 giorni lavorativi calcolati a partire dalla presentazione della domanda di avvio della procedura. La mediazione \u00e8 una procedura conveniente perch\u00e9 sia le tariffe dei mediatori professionali che i costi di segreteria, commisurati al valore della controversia, sono di importo ridotto soprattutto se si tiene in considerazione il vantaggio che si pu\u00f2 conseguire mediante la sottoscrizione di un accordo in tempi rapidi e con una comune soddisfazione per tutti.\nTipologie.\nLa mediazione civile \u00e8 sostanzialmente suddivisa in tre categorie: \nLa mediazione facoltativa \u00e8 rimessa alla volont\u00e0 delle parti: esse possono farvi ricorso liberamente, ogni qual volta ritengano che vi siano le condizioni per avviare proficuamente un confronto finalizzato alla ricerca di una soluzione reciprocamente soddisfacente. Inoltre essa \u00e8 volontaria perch\u00e9 sono le stesse parti coinvolte in un procedimento di mediazione a decidere liberamente di partecipare agli incontri, di prospettare le soluzioni che ritengono pi\u00f9 idonee per entrambi nella risoluzione della controversia, di abbandonare la procedura e soprattutto di decidere se fissare o meno i termini e le condizioni per un accordo di conciliazione e sottoscriverlo.\nLa mediazione delegata (d. lgs. 4 marzo 2010, n. 28) si ha quando il giudice\u00a0\u2013 anche in appello\u00a0\u2013 e ogni qual volta ne ravvisi l'opportunit\u00e0 rispetto alla fase del giudizio, alla natura della controversia, alla disponibilit\u00e0 delle parti, pu\u00f2 invitare le stesse a esperire un tentativo di mediazione. Tale invito deve essere rivolto entro l'udienza di precisazione delle conclusioni o quella di discussione della causa.\nAffinch\u00e9 la mediazione possa essere iniziata c'\u00e8 bisogno che tutte le parti aderiscano all'invito formulato dal giudice. In caso di accettazione dell'invito, il giudice rinvia la causa a un'udienza successiva al periodo entro il quale la procedura di mediazione deve terminare ai sensi dell'art. 6 (3 mesi); se la mediazione non \u00e8 gi\u00e0 stata avviata, assegna anche il termine di 15 giorni per la presentazione della domanda di mediazione.\nLa mediazione torna obbligatoria per 4 anni (cio\u00e8 fino al 2017) in materia di:\nIn questi casi, la parte che intende agire in giudizio ha l'onere di tentare la mediazione, con l'assistenza di un avvocato, che deve, chiaramente e per iscritto, informare il proprio assistito, sia della possibilit\u00e0 di procedere alla mediazione e delle relative agevolazioni fiscali che dei casi in cui il procedimento di mediazione \u00e8 condizione di procedibilit\u00e0 della domanda giudiziale. Il giudice, qualora rilevi la mancata allegazione del documento all'atto introduttivo del giudizio, informa la parte della facolt\u00e0 di chiedere la mediazione.\nIn ogni altra materia la mediazione potr\u00e0 essere avviata dalle parti su base volontaria, sia prima che durante il processo.\nLa mediazione disposta dal giudice \u00e8 prevista anche dalla direttiva comunitaria 2008/52/Ce, e si affianca senza sostituirla alla conciliazione giudiziale.\nLa figura e il ruolo del mediatore.\nIl corretto svolgimento della procedura di mediazione e la possibilit\u00e0 che questa porti a un'ottimale risoluzione della controversia, dipende dalla competenza del mediatore, che viene garantita dalla sua imparzialit\u00e0 e dalla sua professionalit\u00e0.\nL'imparzialit\u00e0 del mediatore, intesa come equidistanza dalle parti e assenza di rapporti che impedirebbero di svolgere la propria attivit\u00e0 senza esserne influenzato, prevede anche la sottoscrizione di un accordo da parte del mediatore all'inizio della procedura. Il mediatore infatti, non deve limitarsi a \u201cessere\u201d imparziale ma deve anche \u201capparire\u201d tale. Per quanto riguarda la professionalit\u00e0 del mediatore per il corretto espletamento dell'incarico, questa deve essere intesa come il necessario grado di competenza e di conoscenza delle tecniche di mediazione secondo quanto stabilito dal d. lgs. 28/2010. Esso prevede che la mediazione venga affidata a soggetti in grado di garantire seriet\u00e0 ed efficienza. Per questo il legislatore ha ribadito un'apertura al mercato concorrenziale dei servizi di giustizia alternativa, non pi\u00f9 riservato solo ad alcuni soggetti espressamente individuati dalla legge, ma a qualsiasi soggetto pubblico o privato, che sia in grado di rispondere ai requisiti amministrativi e regolamentari fissati dalla nuova disciplina.Questa rispondenza viene valutata dal Ministero della Giustizia, che deve procedere a un vero e proprio accreditamento degli organismi che ne fanno richiesta. Per quanto riguarda gli organismi che svolgono mediazione nell'ambito delle materie disciplinate dal codice del consumo, l'attivit\u00e0 di vigilanza viene svolta dal Ministero della Giustizia unitamente al Ministero dello Sviluppo Economico.\nL'accreditamento del Ministero passa attraverso una serie di controlli sia di natura amministrativa e contabile, sia di natura regolamentare, al fine di verificare la sussistenza dei requisiti di natura organizzativa e procedurale che costituiscano un presidio all'auspicata seriet\u00e0 ed efficienza di tutti gli organismi iscritti oltre che una garanzia per tutti i cittadini che intendono risolvere le controversie in via stragiudiziale.\nL'art. 16 del decreto ha previsto anche una serie di indicazioni relative alla formazione dei conciliatori. Tale attivit\u00e0 deve essere svolta presso uno degli organismi iscritti in un apposito elenco tenuto dal Ministero della Giustizia, il quale avr\u00e0 il compito di vigilare sulla seriet\u00e0, l'adeguatezza della struttura e la conformit\u00e0 dei programmi formativi ai requisiti fissati dalla normativa.\nL'obbligo dell'aggiornamento biennale previsto dall'art 18 comma 2 lett. g 180/2010 di diciotto ore e la partecipazione al tirocinio a 30 incontri presso gli Organismi di conciliazione.\nPer poter mantenere l'iscrizione \u00e8 necessario:\nPer la nomina di mediatori \u00e8 necessario essere in possesso dei requisiti di professionalit\u00e0 previsti dal Regolamento dell'organismo. Infine \u00e8 possibile nominare dei co-mediatori o dei mediatori ausiliari ove la particolarit\u00e0 della materia lo richieda.\nAspetti finanziari.\nI costi della mediazione.\nI costi del servizio di mediazione si dividono in:\nLe spese della procedura di mediazione variano a seconda del valore dell'oggetto del contendere sancito ai sensi del codice di Procedura civile, ovvero:\nTutti gli importi sono al netto dell'IVA.\nL'importo massimo delle spese di mediazione per ciascun scaglione di riferimento pu\u00f2 essere aumentato in misura non superiore a un quinto tenuto conto della particolare importanza, complessit\u00e0 o difficolt\u00e0 dell'affare, in caso di successo della mediazione e nel caso di formulazione della proposta alle parti (ai sensi dell'art. art. 11).\nLe spese di mediazione comprendono anche l'onorario del mediatore per l'intero procedimento di mediazione, indipendentemente dal numero di incontri svolti e dall'esito dello stesso.\nI benefici fiscali.\nLe parti che avviano un procedimento di mediazione presso un organismo iscritto al Registro del Ministero, possono usufruire di alcuni benefici fiscali come l'esenzione degli atti da bolli e imposte. Inoltre \u00e8 prevista un'esenzione dall'imposta di registro per l'accordo sino a un valore di 50,000,000 Euro e le parti hanno diritto a un credito di imposta per l'importo corrispondente alle spese di mediazione versate fino a un massimo di Euro 500,00 se la mediazione si chiude con un accordo e sino a Euro 250,00 se non si raggiunge l'accordo.\nStatistiche.\nLe statistiche del Ministero della Giustizia.\nPer monitorare costantemente la rilevanza dell'Istituto e la qualit\u00e0 degli Organismi di mediazione italiani, la Direzione Generale di Statistica del Ministero della Giustizia raccoglie mensilmente i dati di tutti gli Organismi di mediazione pubblici e privati e ne rende note, trimestralmente, le statistiche relative ai risultati.\nAltri istituti finalizzati alla conciliazione delle controversie.\nNell'ordinamento giuridico italiano esistono diversi istituti finalizzati alla conciliazione delle parti o comunque rappresentanti soluzioni alternative al tribunale. Il ricorso a questi strumenti, tuttavia, \u00e8 spesso stato molto limitato, soprattutto quando lasciato semplicemente facoltativo.Nello specifico, la mediazione civile si distingue dall'arbitrato (artt. 806-840 c.p.c.) perch\u00e9 il mediatore civile, a differenza dell'arbitro, non attribuisce torti e ragioni, ma aiuta le parti ad individuare una possibile soluzione per risolvere la controversia amichevolmente.\nL'Arb-Med \u00e8 una procedura che fonde mediazione e arbitrato per motivare le parti a conciliare la lite, garantendo loro per\u00f2 un risultato aggiudicativo nel caso in cui la mediazione fallisse. Le parti svolgono un arbitrato irrituale, il cui lodo rimane segreto e sigillato, sconosciuto alle parti, fino al termine della successiva mediazione. Il lodo arbitrale viene quindi distrutto o conservato - a scelta delle parti - se la mediazione si conclude con la conciliazione, mentre viene applicato se la mediazione fallisce o se una parte omette di eseguire l'accordo conciliativo. Il mediatore non pu\u00f2 essere l'arbitro che ha giudicato la lite.\nLa Med-Arb \u00e8 invece un accordo con cui le parti stabiliscono di negoziare la soluzione di una controversia, obbligandosi a svolgere eventualmente un successivo arbitrato, ove la mediazione fallisse. L'arbitro pu\u00f2 essere lo stesso mediatore.\nTra gli organismi abilitati allo svolgimento delle procedure di mediazione, un ruolo di rilievo viene svolto dalla Camere di commercio che si occupano di mediazione dal 1993. La legge di riordino (legge 29 dicembre 1993, n. 580) ha affidato alle Camere di commercio il compito di \u201cpromuovere la costituzione di commissioni arbitrali e conciliative per la risoluzione delle controversie tra imprese e tra imprese e consumatori ed utenti\u201d.Sul fronte della formazione le Camere di commercio ricoprono un ruolo di primo piano nel panorama italiano attivandosi, sin dal 1993, per formare conciliatori in grado di assistere le parti in lite nella ricerca di un accordo. Accanto alle regole di procedura infatti, l'Unioncamere ha varato anche gli standard per la formazione, validi per tutto il territorio nazionale, di tutti i conciliatori di cui si avvale la rete camerale. In ciascuna delle Camere di commercio italiane \u00e8 attivo un servizio di mediazione/conciliazione, mentre le Camere accreditate presso il Registro degli organismi di mediazione istituito presso il Ministero di Giustizia sono attualmente 101.\nL'impegno e l'importanza del ruolo del sistema camerale sono stati riconosciuti dal legislatore che con il d. lgs. 28/2010 ha assicurato agli organismi delle Camere di commercio una corsia preferenziale per l'accreditamento al Registro ministeriale.\nArbitration Rules e Mediation Rules (Camera di commercio internazionale, ICC).\nArbitration Rules e Mediation Rules (ICC).\nLa Camera di commercio internazionale (ICC) ha delle regole standard su cui si basano la mediazione e arbitraggio dette \"Mediation Rules\" e \"Arbitration Rules\", a cui si affiancano le DOCDEX rules. Chi conosce questi standard, anche se non opera direttamente nel campo, pu\u00f2 offrire una consulenza in merito.\nL\u2019arbitrato di ICC \u00e8 offerto da uno o pi\u00f9 arbitri indipendenti e l\u2019enforcement, siccome sono decisioni vincolanti, sono possibili grazie alle leggi domestiche sull\u2019arbitrato e ai trattati internazionali in materia come la Convenzione di New York del 1958. La mediazione invece permette di raggiungere una decisione non vincolante tramite un facilitatore. Entrambe sono normate da delle rules/norme, che formano una cornice istituzionale che mira alla standardizzazione, all\u2019efficienza e anche alla trasparenza della procedura e alla fairness (equit\u00e0/imparzialit\u00e0 della procedura). L\u2019arbitrato sotto la ICC viene amministrato dalla International Court of Arbitration (Corte Internazionale di Arbitrato, fondata nel 1923 e indipendente da ICC) e la mediazione sotto la ICC viene amministrata dall\u2019International Centre for ADR (Centro Internazionale per le ADR). Entrambe le istituzioni hanno l\u2019inglese e francese come lingue ufficiali/di lavoro, ma possono offrire servizi in arabo, cinese, tedesco, italiano, portoghese, russo e spagnolo. Ognuna delle due istituzioni e procedure ha le proprie norme/rules, che sono adatte a essere adottate e usate in qualunque parte del mondo.\nMediation Rules.\nLe Mediation Rules sono in vigore dal 2014 e hanno sostituito le Amicable Dispute Resolution Rules del 2001. In totale, sono composte da 10 articoli suddivisi in sottosezioni numerate e un\u2019appendice. La ICC mette anche a disposizione il testo gratuito da usare nelle clausole pre-confezionate (\u201cmodel clauses\u201d) in riferimento alle ADR e una guida (guidance) al loro uso e aggiustamento in inglese, francese e spagnolo. Le Rules sono in inglese e sono tradotte in francese, italiano, spagnolo, portoghese, tedesco, romeno, cinese, arabo, russo, ucraino, turco, ceco, slovacco e polacco. Le Rules e le clausole possono essere usate sia dai membri di ICC che dai non-membri. Ci\u00f2 che viene effettivamente normato si intuisce dal titolo dei 10 articoli:\nSi riassumono qui svariati punti focali delle Rules, fermo restando che ci\u00f2 non sostituisce l'apporto di consulenti esperti.\nLe Mediation Rules sono amministrate dallo stesso Centro Internazionale per le ADR, che \u00e8 un ente amministrativo creato da ICC ma che agisce separatamente. Fin dall'articolo 1 si ribadisce come il mediatore sia una terza parte indipendente nominato per assistere le parti nella risoluzione della controversia. La scelta di seguire le Mediation Rules viene esplicitata nel contratto di compravendita (tramite scelta esplicita o implicita) o simili oppure viene data dopo la nomina del mediatore. Le Rules valgono dall'inizio alla fine della procedura e possono essere modificate dalle parti nella misura in cui le modifiche sono accettabili dal Centro (per esempio, non possono snaturare la mediazione e il ruolo del mediatore); se inaccettabili per il Centro e il mediatore, il Centro non presta il proprio consenso. Nessun altro ente pu\u00f2 condurre una mediazione utilizzando le Mediation Rules di ICC, che dunque sono pertinenti solo alla ICC.\nPer fare partire la mediazione, le parti devono inviare una richiesta scritta (written request, che \u00e8 un form trilingue in inglese, francese e spagnolo) al Centro tramite una email nel sito web inserendo tutte le informazioni richieste, e.g. i nomi e i dati delle parti, la descrizione della disputa, la/e lingua/e in cui deve avvenire e il luogo in cui si vuole fare avvenire l'incontro di persona (se non vengono indicati, sono scelti dal Centro. La mediazione pu\u00f2 anche avvenire in videoconferenza in un canale ad hoc), una copia del contratto di compravendita e simili accordi tra le parti relativi al contesto trattato (\"a copy of any written agreement under which the Request is made\"). Dopodich\u00e9, va pagata la tassa (filing fee), che \u00e8 pi\u00f9 o meno alta in base al prezzo della prestazione (e.g. il valore della merce esportata). Questa tassa, previo accordo esplicito nel contratto, si pu\u00f2 suddividere tra le parti. La richiesta va inviata con tutti i dati delle parti, ma non serve che tutte le parti la inviino congiuntamente: una sola parte pu\u00f2 mandarla a nome di tutti; tuttavia, ogni parte deve ricevere simultaneamente una copia della richiesta inviata. Il Centro dopodich\u00e9 risponde e stabilisce il giorno di inizio del procedimento di mediazione e nomina il mediatore (o propone una lista di mediatori da cui le parti selezionano il mediatore finale, poi confermato dal Centro). Il procedimento pu\u00f2 avere un tempo indefinito o un tempo limite prestabilito dalle parti nel contratto e nella richiesta inviata (se la mediazione \u00e8 infruttuosa dopo alcune settimane, per esempio, le parti pattuiscono cosa fare in alternativa, e.g. iniziare un arbitrato o andare a processo in tribunale).\nSe le parti, quando viene inviata la richiesta e pagata la tassa, sono ancora in disaccordo sul fatto di seguire o meno le Rules, la richiesta dopo 15 giorni viene annullata (la tassa a priori non \u00e8 restituibile: \u00e8 una non-refundable fee). Se la tassa non viene pagata, la mediazione non inizia.\nTutti i mediatori vengono scelti in base alla lingua parlata, nazionalit\u00e0, esperienza, training e qualifiche e anche seguendo le ICC Rules for Appointment of Experts or Neutrals. Prima di effettuare la prestazione, i mediatori firmano una dichiarazione/statement con cui accettano la prestazione e dichiarano di essere imparziali e indipendenti. Le parti (o una sola) possono rifiutare il mediatore scelto inviando un messaggio scritto in cui si spiega il motivo al Centro e alle altre parti. In tal caso, il Centro entro 15 giorni ne nomina un altro. Se il Cenro \u00e8 nell'impossibilit\u00e0 di nominare un mediatore adatto, la mediazione viene interrotta. Se richiesto dalle parti all'unanimit\u00e0 o richiesto da ICC, il mediatore pu\u00f2 essere pi\u00f9 di uno.\nDurante il corso della mediazione, le parti devono depositare i soldi richiesti man mano da ICC. A fine mediazione, le parti pagano il costo totale (pi\u00f9 i tempi sono lunghi, pi\u00f9 il totale da pagare \u00e8 alto, fermo restando che una causa abbastanza complessa richiede il tempo necessario per essere risolta); la cifra viene scaricata dai depositi. Se \u00e8 inferiore ai depositi, i soldi extra vengono rimborsati. Di default, il costo totale \u00e8 pagato dalle parti coinvolte in parti uguali, a meno che si decide diversamente in modo esplicito; anche i depositi vengono richiesti a tutte le parti in parti uguali. Non depositare il denaro richiesto porta all'interruzione della mediazione.\nPrima di iniziare la prima sessione di mediazione, le parti discutono con il mediatore intorno al modo in cui quest'ultimo interviene. Il mediatore \u00e8 vincolato all'obbligo di essere equo e imparziali e le parti in conflitto sono vincolate all'obbligo di agire in buona fede (good faith). Il mancato rispetto di quest'ultimo vincolo da parte delle parti in conflitto, anche se non \u00e8 esplicitamente espresso, non \u00e8 responsabilit\u00e0 di ICC o del mediatore ma delle parti stesse.\nQuando le parti raggiungono la decisione finale all'unanimit\u00e0, esse firmano l'accordo di risoluzione (settlement agreement), che comunque non \u00e8 vincolante. In alternativa, finisce quando finisce il tempo limite laddove fissato e ogni sua estensione (il Centro invia una notifica), quando il mediatore dichiara che la negoziazione si \u00e8 arenata, quando una sola delle parti abbandona la mediazione avvisando il mediatore o dopo che passano 7 giorni da un pagamento arretrato (il Centro invia una notifica). L'accordo di risoluzione va notificato dal mediatore al Centro, a cui spedisce in pi\u00f9 una copia.\nTutto il procedimento, salvo diverso accordo esplicito tra le parti, viene secretato eccetto per il fatto che ha avuto luogo. Anche l'accordo di risoluzione, salvo diverso accordo, \u00e8 secretato.\nSe la mediazione fallisce e inizia un processo in tribunale o un arbitraggio, il mediatore non pu\u00f2 prendervi parte di default, a meno che le parti decidono diversamente e in modo esplicito.\nNell'appendice, si specificano i costi: ogni richiesta richiede a priori una filing fee non restituibile di 3000$ (dollari statunitensi). Dopodich\u00e9, le spese amministrative (administrative expenses) cambiano in base all'ammontare della cifra che si accompagna alla controversia, ammesso che venga dichiarata. Se la disputa riguarda fino a 200.000$ tondi, la spesa amministrativa \u00e8 sempre 5000$, ragion per cui una mediazione a priori costa 8000$. Se la disputa riguarda fino a due milioni di dollari, le spese amministrative sono pari a 10.000$. Per fare un ultimo esempio, se la disputa riguarda oltre 100 milioni di dollari, le spese amministrative sono pari a 30.000$. In casi eccezionali e previo avviso alle parti, si pu\u00f2 richiedere di pi\u00f9. Comunque, le spese di un processo regolare in tribunale potrebbero essere pi\u00f9 alte pure se la parte \u00e8 vincitrice. La cifra va pagata in dollari statunitensi salvo proibizioni per legge.\nSe la cifra collegata alla controversia non \u00e8 specificata anche se richiesto, il Centro fissa le spese amministrative a sua discrezione e per un importo massimo a 20.000$.\nLa paga del mediatore \u00e8 oraria ed \u00e8 fissata dal Centro in base alla complessit\u00e0 del caso. In alternativa, se richiesto dalle parti, il suo compenso diventa unico e fisso e viene deciso dal Centro alla luce della complessit\u00e0 del caso, del tempo preventivato prima di arrivare a un accordo finale e di un principio generico di ragionevolezza (\"reasonable\"); le parti o il mediatore possono contestare la paga fissa finale previa giustificazione.\nSe si richiede pi\u00f9 di un mediatore, il costo da pagare \u00e8 3000$ per ogni mediatore.\nLa ICC offre anche quattro modelli base di clausole per la mediazione, dette A, B, C e D.\nIn media, una mediazione ICC dura 4 mesi; il grosso del tempo viene impiegato per prepararla. La mediazione vera e propria dura uno o due giorni. Un normale processo in tribunale potrebbe durare molto pi\u00f9 di quattro mesi."}
{"id": "2853220", "revid": "1305772", "url": "https://it.wikipedia.org/wiki?curid=2853220", "title": "Anton\u00ednova V\u00fd\u0161ina", "text": "Anton\u00ednova V\u00fd\u0161ina (in tedesco \"Antonienh\u00f6he\") \u00e8 una frazione di Vojtanov, comune ceco del distretto di Cheb, nella regione di Karlovy Vary.\nGeografia fisica.\n\u00c8 un piccolo villaggio situato a circa 3\u00a0km a sud di Vojtanov. Di qui passa la strada I/64. Ci sono 6 abitazioni registrate, in cui vivono permanentemente quattro persone.\nAnton\u00ednova V\u00fd\u0161ina si estende per un'area di 275,53 ha, equivalenti a circa 2,76\u00a0km\u00b2."}
{"id": "2853223", "revid": "1573940", "url": "https://it.wikipedia.org/wiki?curid=2853223", "title": "Kalaleh", "text": "Kal\u0101leh (farsi \u0643\u0644\u0627\u0644\u0647) \u00e8 il capoluogo dello shahrest\u0101n di Kalaleh, circoscrizione Centrale, nella provincia del Golestan."}
{"id": "2853227", "revid": "30688914", "url": "https://it.wikipedia.org/wiki?curid=2853227", "title": "Centrafricani", "text": ""}
{"id": "2853230", "revid": "400694", "url": "https://it.wikipedia.org/wiki?curid=2853230", "title": "Regione di Hodh-Charghi", "text": "La regione di Hodh-Charghi (in arabo: \u0648\u0644\u0627\u064a\u0629 \u0627\u0644\u062d\u0648\u0636 \u0627\u0644\u0634\u0631\u0642\u064a) \u00e8 una regione (\"wilaya\") della Mauritania con capitale N\u00e9ma.\nLa regione \u00e8 suddivisa in 6 dipartimenti (\"moughataas\"):"}
{"id": "2853236", "revid": "124998734", "url": "https://it.wikipedia.org/wiki?curid=2853236", "title": "Isola la Vacca", "text": "L'isola la Vacca (\"a Vacca\" in tabarchino) \u00e8 una piccola isola nell'arcipelago del Sulcis, Sardegna.\nGeografia.\nSituata all'imbocco del golfo di Palmas \u00e8 costituita da rocce vulcaniche di colore rosso scuro, fortemente erose dal vento. L'altezza massima \u00e8 di 94 metri, sommit\u00e0 ove \u00e8 posto un punto trigonometrico. Possiede una banchina di approdo sul lato esposto a grecale, collegata da una scalinata in pietra al sentiero che percorre il crinale fino alla sommit\u00e0, ove \u00e8 presente un piccolo edificio.\nA pochi metri dall'isola si trova lo Scoglio del Vitello, privo di vegetazione e traforato da grossi proiettili ancora ben visibili nella roccia, sparati in passato dalle navi durante le esercitazioni militari. Originariamente completava la triade Toro-Vacca-Vitello anche il Pastore, faraglione raso a zero durante le suddette esercitazioni a fine Ottocento e del quale ora si vede solo la base, poco sotto al livello del mare. Lo scoglio del Pastore rappresenta probabilmente l'unico caso di isola italiana totalmente eliminata dall'uomo.\nAmbiente.\nL'isola costituisce il SIC denominato \"Isola della Vacca\" (codice ITB040081), rilevante in particolare per la presenza di Hyoseris taurina e Silene martinoli, specie delle quali assieme all'isola del Toro costituisce il locus classicus.\nLa vegetazione, totalmente distrutta dal fuoco nel 1901, \u00e8 limitata tuttora a pochi arbusti prostrati di lentisco faticosamente ricresciuti nella parte sommitale. Sono presenti vaste formazioni di malve e di aglio selvatico; sugli scogli crescono diffusamente curiose piante tipiche del Sud del Mediterraneo (Mesembryanthemum crystallinum), sulle cui foglie succulente \u00e8 facile scivolare.\nLa fauna \u00e8 caratterizzata da un ricco popolamento di uccelli marini che nidificano sull'isola: oltre a centinaia di coppie di gabbiano reale, ve ne sono molte di marangone dal ciuffo ed alcune di berta maggiore. Nidifica anche qualche coppia del raro falco della regina. Molto abbondanti, e dannosi per il successo riproduttivo degli uccelli marini, i ratti. \u00c8 sconsigliabile percorrere le parti sommitali dell'isola, in assenza di validi motivi, durante il periodo di presenza dei giovani uccelli non ancora capaci di volare (mesi di maggio-luglio, soprattutto): l'arrivo inconsueto di visitatori scatena infatti reazioni di panico e pu\u00f2 spingere molti pulcini a lanciarsi dalle pareti rocciose con esiti facilmente immaginabili."}
{"id": "2853244", "revid": "287204", "url": "https://it.wikipedia.org/wiki?curid=2853244", "title": "Procuratore generale (disambigua)", "text": "Procuratore generale"}
{"id": "2853247", "revid": "1305772", "url": "https://it.wikipedia.org/wiki?curid=2853247", "title": "Plastic Beach", "text": "Plastic Beach \u00e8 il terzo album in studio del gruppo musicale britannico Gorillaz, pubblicato il 3 marzo 2010 dalla Parlophone e dalla Virgin Records.\nDescrizione.\nAnticipato a gennaio dal singolo \"Stylo\", l'album presenta sedici brani che hanno visto la partecipazione di svariati artisti quali Snoop Dogg, Gruff Rhys, Bobby Womack, Mos Def, Lou Reed, Mick Jones e i De La Soul. Le canzoni parlano di temi come il consumismo e l'ecologia.\nSecondo Pitchfork \u00e8 il trentacinquesimo miglior album del 2010."}
{"id": "2853249", "revid": "648716", "url": "https://it.wikipedia.org/wiki?curid=2853249", "title": "69P/Taylor", "text": "69P/Taylor \u00e8 una cometa periodica appartenente alla famiglia delle comete gioviane. A causa della sua orbita negli ultimi due secoli la cometa ha avuto vari incontri molti ravvicinati col pianeta Giove che hanno alterato notevolmente la sua orbita, a causa di uno di essi \u00e8 stata persa per oltre 50 anni, prima di essere riscoperta il 13 dicembre 1976.\nLa cometa, poco dopo la sua scoperta, ha mostrato uno sdoppiamento del nucleo. Il nucleo secondario \u00e8 in seguito scomparso. Nel 1998 ha avuto due \"outburst\"."}
{"id": "2853250", "revid": "101768", "url": "https://it.wikipedia.org/wiki?curid=2853250", "title": "Croce al merito austriaca", "text": " \nLa Croce al merito fu una medaglia di benemerenza dell'Impero austriaco.\nStoria.\nLa medaglia venne istituita dall'Imperatore Francesco Giuseppe d'Austria nel 1849 per ricompensare gli atti di merito vero la patria operati da militari e da civili. Essa era considerata un segno di benemerenza di esclusiva concessione dell'Imperatore e quindi suo segno di merito personale.\nClassi.\nLa medaglia aveva classi differenziate a seconda della tipologia di croce concessa nelle diverse epoche:\nInsegna.\nLa medaglia venne realizzata in tre differenti tipologie durante il lungo regno di Francesco Giuseppe, tutte col medesimo disegno ma realizzate in materiali differenti:"}
{"id": "2853254", "revid": "287204", "url": "https://it.wikipedia.org/wiki?curid=2853254", "title": "X Factor Compilation 2009 - Anteprima", "text": "X Factor Compilation 2009 - Anteprima \u00e8 una compilation, pubblicata il 27 febbraio 2009. Raccoglie i brani cantati dai concorrenti della seconda edizione di X Factor Italia.\nNon si tratta di cut dalla durata di 1 minuto e 40 secondi come erano le performance live a X Factor, ma si tratta di esecuzioni complete. Nella compilation dovevano essere presenti tutti i 12 concorrenti nella formazione iniziale di X Factor 2, invece sono presenti 11 concorrenti pi\u00f9 Andrea Gioacchini (detto Giops), new entry della terza puntata. Sono esclusi dalla compilation i Sinacria Simphony, gruppo di Mara Maionchi.\n\u00c8 stata pubblicata il 27 febbraio 2009 con l'etichetta Ricordi\nLa compilation \u00e8 stata distribuita anche in allegato al settimanale TV Sorrisi e Canzoni.\nSuccesso commerciale.\nLa compilation debutta alla posizione n.3 della classifica italiana, occupa tale posizione anche la settimana seguente. Rimane in top 10 fino alla nona settimana. Occupa poi la top 15 per due settimane. La 13\u00aa settimana fa l'ultima apparizione in classifica alla posizione 26."}
{"id": "2853257", "revid": "292162", "url": "https://it.wikipedia.org/wiki?curid=2853257", "title": "Palazzo San Macuto", "text": "Palazzo San Macuto \u00e8 un palazzo sito in piazza San Macuto, a Roma, nel rione Pigna.\nNelle vicinanze si trova anche l'omonima chiesa.\nStoria.\nIl palazzo si trova nei luoghi, al centro di Roma, ove erano ubicati il Tempio di Minerva e un tempio egizio dedicato a Iside.\nLa sua prima edificazione risale alla met\u00e0 del XVI secolo; un secolo pi\u00f9 tardi divenne sede della Congregazione del Santo Uffizio, ospitando quindi l'Inquisizione, istituita da papa Paolo III.\nNel 1889 vi fu posta la sede del Ministero delle poste e telegrafi, ribattezzato \"Ministero delle comunicazioni\" dal 1924 al 1944, quindi trasformato in Ministero delle poste e delle telecomunicazioni, che qui rimase fino al 1974, quando fu trasferito all'EUR.\nDal 1974 palazzo San Macuto divenne sede periferica della Camera dei deputati e adibito a sede della Biblioteca della Camera dei deputati; nell'ambito della costituzione del Polo bibliotecario parlamentare, si \u00e8 ricostituita l'unit\u00e0 dell\"'insula Sapientiae\" in quanto si \u00e8 riaperto il passaggio con l'attiguo edificio che ospita la Biblioteca del Senato della Repubblica.\nAttualmente il palazzo \u00e8 sede delle commissioni per l'infanzia e l'adolescenza, della vigilanza Rai, dell'antimafia, del COPASIR e dell'Ufficio parlamentare di bilancio."}
{"id": "2853258", "revid": "6923", "url": "https://it.wikipedia.org/wiki?curid=2853258", "title": "Peter Sagan", "text": "Soprannominato \"Tourminator\" e \"Hulk\", \u00e8 professionista dal 2009, Sagan \u00e8 un corridore completo nelle corse in linea di un giorno: forte sul passo, capace di vincere in volata e con azioni da \"finisseur\"; per queste qualit\u00e0, unite alla sua esuberanza in gara, viene considerato, nelle gare in linea, uno dei migliori talenti del ciclismo mondiale. \nCampione del mondo in linea nel 2015, 2016 e 2017 \u2014 primo corridore della storia a vincere tre Mondiali consecutivi \u2014 nonch\u00e9 europeo nel 2016, in carriera ha vinto un'edizione della E3 Harelbeke (nel 2014), tre della Gand-Wevelgem (nel 2013, 2016 e 2018), una del Giro delle Fiandre (nel 2016) e una della Parigi-Roubaix (nel 2018). Oltre a ci\u00f2 si aggiungono anche dodici tappe e sette classifiche a punti (dal 2012 al 2019, eccetto il 2017) al Tour de France, quattro tappe alla Vuelta a Espa\u00f1a, due al Giro d'Italia (1 nel 2020 ed 1 nel 2021, anno in cui vinse anche la classifica a punti) e una classifica finale dell'UCI World Tour (nel 2016).\nBiografia.\n\u00c8 fratello minore di Juraj Sagan, anch'egli ciclista professionista. Dal 11 novembre 2015 sposato con Katarina Smolkova, da cui ha avuto un figlio, Marlon, nato il 25 ottobre 2017. A sorpresa, durante il tour de france 2018, Peter comunica tramite i social la separazione dalla moglie.\nCarriera.\nI primi anni e il debutto nel professionismo.\nSagan comincia a pedalare all'et\u00e0 di nove anni. Trascorre la carriera agonistica giovanile prevalentemente nella mountain bike, specialit\u00e0 nella quale, tra gli juniores, ottiene importanti risultati: in particolare nel 2008 si aggiudica tutti i campionati di categoria, nazionale, europeo e mondiale. Passato stabilmente al ciclismo su strada nel 2009, accede alle gare per professionisti con la formazione Continental slovacca Dukla Tren\u010d\u00edn Merida; nello stesso anno partecipa con la sua nazionale ai campionati europei nella categoria Under-23, classificandosi decimo nella prova in linea.\nPer la stagione 2010 viene ingaggiato dal ProTeam italiano Liquigas-Doimo. Con la nuova squadra si mette subito in evidenza: in marzo, alla Parigi-Nizza, \u00e8 secondo nella seconda tappa, imponendosi poi nella terza e nella quinta frazione, oltre a conquistare la classifica a punti della gara. In aprile partecipa al Tour de Romandie: nel prologo \u00e8 secondo a 1\" dal bergamasco Marco Pinotti, vince poi la prima tappa e conquista la maglia di leader della generale, perdendola due giorni dopo; nella quarta tappa \u00e8 infine secondo a 13\" dal vincitore sloveno Simon \u0160pilak. In classifica generale conclude fuori dai primi dieci, ad oltre 2' dallo stesso \u0160pilak.\nIn maggio partecipa al Tour of California vincendo la quinta e la sesta frazione nonch\u00e9 la classifica a punti e quella dei giovani, mentre nel finale di stagione ottiene diversi piazzamenti in corse da un giorno: \u00e8 infatti settimo al Grand Prix de Ouest-France e secondo al Grand Prix Cycliste de Montr\u00e9al, entrambe gare inserite nel calendario mondiale UCI, ma anche secondo al Giro del Veneto (battuto dal compagno di squadra trentino Daniel Oss) e quarto al Giro di Romagna. Conclude la stagione con cinque successi all'attivo.\n2011-2012: le vittorie alla Vuelta e la maglia verde al Tour.\nNei primi mesi del 2011 si aggiudica il Giro di Sardegna, dopo aver vinto anche la prima, la terza e la quarta frazione della corsa. Nel mese di giugno partecipa al Tour de Suisse, gara in cui vince due tappe: nella terza batte in una volata a due il veneto Damiano Cunego, nell'ottava supera invece il norvegese campione del mondo 2010 Thor Hushovd e l'australiano Matthew Goss in una volata di gruppo. Nello stesso mese diventa campione nazionale in linea. Ad agosto si aggiudica il Tour de Pologne, gara World Tour, facendo sue anche la quarta e la quinta tappa. La vittoria della classifica generale arriva all'ultima frazione, grazie agli abbuoni conquistati con il secondo posto nella volata finale, con i quali scalza il precedente \"leader\" irlandese Daniel Martin. Partecipa poi alla Vuelta a Espa\u00f1a vincendo ben tre frazioni: la sesta, la dodicesima e quella conclusiva, la consueta \"passerella\" sulle strade di Madrid. Termina l'annata con quindici successi all'attivo, l'ultimo al Gran Premio Industria e Commercio di Prato.\nInizia il 2012 con ambizioni importanti in vista delle Olimpiadi di Londra. Comincia la preparazione atletica con il Tour of Qatar, ottenendo il primo successo stagionale nella seconda tappa del Tour of Oman. In marzo vince la quarta tappa della Tirreno-Adriatico battendo il ceco Roman Kreuziger e il siciliano Vincenzo Nibali, suo compagno di squadra. Dopo il quarto posto alla Milano-Sanremo e il secondo alla Gand-Wevelgem, vince la prima tappa della Driedaagse De Panne - Koksijde; \u00e8 poi ancora protagonista nelle classiche, al Giro delle Fiandre, dove si piazza quinto, e all'Amstel Gold Race, dove coglie il terzo posto in volata alle spalle del friulano Enrico Gasparotto e del belga Jelle Vanendert.\nIn maggio partecipa al Tour of California aggiudicandosi cinque delle otto tappe, dominando anche la classifica a punti. Nel mese successivo vince quindi la cronometro del Tour de Suisse davanti allo specialista elvetico Fabian Cancellara; porta a casa, successivamente, anche le vittorie nella terza, nella quarta e nella sesta frazione della competizione elvetica. In luglio, dopo essersi laureato campione nazionale in linea, partecipa per la prima volta al Tour de France. Alla \"Grande Boucle\" si aggiudica, staccando il gruppo sugli strappi conclusivi, la prima e la terza frazione, e poi, con una volata di gruppo, la sesta tappa; fa sua anche la maglia verde della classifica a punti, dopo averla vestita per diciannove giorni consecutivi. Nel prosieguo di stagione non ottiene pi\u00f9 vittorie, chiudendo il 2012 a quota sedici trionfi.\n2013: i risultati nelle classiche e la seconda maglia verde al Tour.\nVestendo la divisa della nuova Cannondale (ex Liquigas), Peter Sagan apre la stagione 2013 con i successi nella seconda e terza tappa al Tour of Oman. Rientrato in Europa, tra febbraio e marzo vince il Gran Premio Citt\u00e0 di Camaiore e le frazioni di Narni Scalo e Porto Sant'Elpidio della Tirreno-Adriatico, terminando secondo alle Strade Bianche; chiude ancora in seconda piazza alla Milano-Sanremo, battuto sul traguardo dal tedesco Gerald Ciolek dopo una lunga volata. Cinque giorni dopo \u00e8 secondo anche alla E3 Harelbeke, mentre il 24 marzo si aggiudica in solitaria la prima classica della sua carriera, la Gand-Wevelgem; due giorni pi\u00f9 tardi si impone anche nella prima tappa della Driedaagse De Panne - Koksijde. Nel fine settimana successivo si classifica quindi secondo al Giro delle Fiandre, dopo essere stato staccato sull'ultimo muro dallo svizzero Cancellara, poi vincitore. Vince in seguito la Freccia del Brabante.\nTra maggio e giugno consegue vittorie nella terza e nell'ottava tappa del Tour of California e nelle frazioni di Meiringen e Bad Ragaz al Tour de Suisse, riconfermandosi campione nazionale in linea. In luglio partecipa per la seconda volta al Tour de France, dove ottiene diversi piazzamenti di tappa (quattro secondi e due terzi posti) e un successo parziale, in volata ad Albi nella settima frazione; questi risultati gli consentono di far nuovamente sua la maglia verde della classifica a punti, da lui indossata in questa edizione della \"Grande Boucle\" per diciotto tappe consecutive. Successivamente gareggia in Nord America, cogliendo altre otto vittorie: quattro tappe alla USA Pro Cycling Challenge in Colorado, tre al Tour of Alberta e il trionfo nel Grand Prix Cycliste de Montr\u00e9al. A fine stagione \u00e8 anche al via dei campionati del mondo di Firenze, dove si classifica sesto nella prova in linea. Termina il 2013 con ventidue successi all'attivo e le vittorie nelle classifiche a punti di cinque diverse gare a tappe.\n2014: la terza maglia verde al Tour.\nApre la stagione 2014 fuori dall'Europa, con alcuni piazzamenti di tappa al Tour de San Luis e al Dubai Tour e una vittoria al Tour of Oman. Coglie quindi il secondo posto alla Strade Bianche, il successo nella tappa di Arezzo alla Tirreno-Adriatico e il decimo posto alla Milano-Sanremo. Nelle successive gare del Nord \u00e8 in evidenza: vince la E3 Harelbeke, e si classifica poi terzo alla Gand-Wevelgem, ottenendo anche una vittoria di tappa alla Driedaagse De Panne - Koksijde. Nelle due classiche monumento seguenti, il Giro delle Fiandre e la Parigi-Roubaix, pur partendo da favorito, non riesce a salire sul podio, chiudendo le manifestazioni rispettivamente sedicesimo e sesto.\nTra maggio e giugno, in preparazione al Tour de France, vince una frazione al Tour of California e una al Tour de Suisse, aggiudicandosi anche, per il quarto anno consecutivo, il titolo di campione nazionale in linea. Al seguente Tour de France Sagan \u00e8 nuovamente protagonista: veste la maglia verde per venti tappe e si aggiudica per la terza volta consecutiva la classifica a punti, con quattro secondi, un terzo e tre quarti posti, ma senza ottenere successi di tappa. Concluso il Tour, in agosto viene ufficializzato il suo trasferimento al team russo Tinkoff-Saxo a partire dalla stagione 2015. Fortemente voluto dal patron russo Oleg Tinkov, Sagan firma un contratto triennale: lo seguono nella nuova squadra anche il fratello Juraj e il polacco Maciej Bodnar, gi\u00e0 suoi compagni di squadra alla Cannondale. Dopo aver preso parte alla Vuelta a Espa\u00f1a, dove ottiene scarsi risultati prima del ritiro, partecipa al campionato del mondo di Ponferrada ma conclude solamente al 43\u00ba posto la prova in linea, non riuscendo a restare con i migliori.\n2015: la quarta maglia verde e il titolo mondiale.\nDebutta con la Tinkoff-Saxo al Tour of Qatar dove si piazza due volte secondo e quattro volte terzo. Pochi giorni dopo al Tour of Oman coglie due quinti e un settimo posto. In preparazione alla Milano-Sanremo partecipa alle Strade Bianche e alla Tirreno-Adriatico, corsa nella quale, dopo una serie di piazzamenti, ritrova il successo dopo nove mesi nella sesta tappa con arrivo a Porto Sant'Elpidio, facendo sua anche la classifica a punti; nella \"Classicissima\", tuttavia, si piazza solo quarto. Inizia le classiche del nord giungendo lontano dai migliori all'E3 Harelbeke, staccandosi a pochi chilometri dal traguardo, mentre alla Gand-Wevelgem \u00e8 decimo. Si piazza quarto anche al Giro delle Fiandre, pur rendendosi protagonista di un attacco sull'ultimo muro, assieme al belga Greg Van Avermaet, non riuscendo per\u00f2 a riprendere i fuggitivi Alexander Kristoff, norvegese, e Niki Terpstra, olandese. Una settimana pi\u00f9 tardi \u00e8 solo 23\u00ba alla Parigi-Roubaix.\nNel mese di maggio vince il Tour of California, aggiudicandosi anche la quarta tappa in volata e la cronometro della sesta. A giugno \u00e8 ancora protagonista al Tour de Suisse, dove si aggiudica in volata la terza e la sesta frazione; cos\u00ec facendo raggiunge il record assoluto di vittorie nella corsa elvetica, eguagliando con undici affermazioni gli svizzeri Hugo Koblet e Ferdi K\u00fcbler. A fine mese si laurea per la prima volta campione nazionale a cronometro e per la quinta volta consecutiva campione in linea.\nAl Tour de France ottiene cinque secondi, due terzi e due quarti posti parziali; ci\u00f2 nonostante non riesce a vincere neanche una tappa, ma grazie ai numerosi piazzamenti si impone per la quarta volta consecutiva nella classifica della maglia verde.\nA fine agosto partecipa alla Vuelta a Espa\u00f1a in preparazione ai campionati del mondo di Richmond. Nella corsa spagnola vince in volata la terza tappa, precedendo il francese Nacer Bouhanni e il tedesco John Degenkolb; successivamente, nei chilometri finali dell'ottava tappa, cade malamente tamponato da una moto: riesce a concludere la tappa, ma il giorno dopo non prende il via, ritirandosi dalla corsa. Il 27 settembre a Richmond si laurea campione del mondo in linea: partito con i favori del pronostico, ma con soli due compagni di nazionale al suo fianco, riesce a scattare e distanziare gli avversari sul penultimo strappo a 2,7\u00a0km dalla conclusione, resistendo al ritorno degli inseguitori e diventando cos\u00ec il primo ciclista slovacco a vincere un Mondiale su strada. Chiude la stagione con due secondi posti parziali all'Abu Dhabi Tour.\n2016: il Fiandre, il titolo europeo e il bis iridato.\nApre la nuova stagione con la rinominata Tinkoff in Argentina al Tour de San Luis, piazzandosi al secondo posto nella seconda tappa alle spalle del colombiano Fernando Gaviria. Ottiene quindi altri cinque secondi posti\u00a0\u2013 all'Omloop Het Nieuwsblad, in due tappe e nella classifica finale della Tirreno-Adriatico e all'E3 Harelbeke \u2013 senza ottenere successi, sbloccandosi il 27 marzo nella Gand-Wevelgem: grazie alla vittoria diventa il secondo ciclista in grado di vincere la classica belga in maglia iridata dopo il belga Rik Van Looy nel 1962, passando allo stesso tempo al comando della classifica dell'UCI World Tour. Qualche giorno dopo mette in bacheca la sua prima classica monumento, trionfando in solitaria nel centesimo Giro delle Fiandre: dopo aver attaccato a pi\u00f9 di 30\u00a0km dal traguardo assieme a un gruppetto, lo slovacco incrementa il proprio vantaggio sull'Oude Kwaremont, resistendo al ritorno di Cancellara sul Paterberg e staccando i compagni di fuga. Conclude le classiche del Nord con un 11\u00ba posto alla Parigi-Roubaix.\nTornato alle corse al Tour of California, si aggiudica la prima e la quarta frazione. \u00c8 di nuovo competitivo al Tour de Suisse, conquistando in volata la frazione di Baar \u2014 attestandosi come primatista assoluto di vittorie della corsa elvetica \u2014 e, con una bella azione, la seguente tappa di Rheinfelden: nell'occasione si rende protagonista di un attacco solitario su un tratto in salita a 13\u00a0km dall'arrivo, riuscendo a ricongiungersi con i battistrada elvetici Silvan Dillier e Michael Albasini, per poi batterli entrambi in volata.\nAl Tour de France riesce a conquistare tre tappe: la seconda in una volata in leggera salita, al termine della quale veste anche per la prima volta in carriera la maglia gialla (che conserver\u00e0 per tre frazioni); l'undicesima, con un attacco a circa 12\u00a0km dal traguardo assieme al compagno di team Bodnar, al britannico Chris Froome, \"leader\" della corsa, e al gallese Geraint Thomas per poi precederli in volata, e la sedicesima, di nuovo allo sprint dove sopravanza Kristoff al fotofinish. Coglie altri due secondi e tre terzi posti, aggiudicandosi agevolmente la classifica a punti, sua per la quinta volta consecutiva. Gli viene infine assegnato anche il numero rosso di corridore pi\u00f9 combattivo della \"Grande Boucle\". Il 1\u00ba agosto viene annunciato, tramite un comunicato ufficiale, il suo passaggio alla Bora: lo slovacco, in seguito alla firma di un contratto triennale, correr\u00e0 con la nuova squadra a partire dalla stagione seguente.\nIl 21 agosto partecipa ai Giochi Olimpici di Rio de Janeiro nella prova di mountain bike, dopo aver rinunciato a quella su strada: partito cinquantesimo e ultimo del gruppo, Sagan recupera rapidamente posizioni fino a portarsi tra i primi tre, con lo svizzero Nino Schurter e l'italiano Marco Aurelio Fontana; due forature lo costringono tuttavia a perdere progressivamente terreno e a un trentacinquesimo posto finale, a un giro di distanza dal vincitore Schurter.\nNon avendo corso la Vuelta a Espa\u00f1a poich\u00e9 in concomitanza con la prova olimpica, prende parte alle due gare canadesi World Tour: il 9 settembre si aggiudica il Grand Prix Cycliste de Qu\u00e9bec davanti a Van Avermaet, mentre due giorni pi\u00f9 tardi conclude al secondo posto il Grand Prix Cycliste de Montr\u00e9al, proprio alle spalle del belga. Il 18 settembre a Plumelec, si laurea primo campione europeo della storia nella categoria Elite battendo in volata, al termine di una breve salita, il francese Julian Alaphilippe e lo spagnolo Daniel Moreno. Successivamente vince in volata la terza e la quarta tappa dell'Eneco Tour, concludendo la corsa al terzo posto e riconquistando la vetta della classifica World Tour, momentaneamente persa in favore del colombiano Nairo Quintana al termine della Vuelta. Al termine del Giro di Lombardia, ultima prova del calendario a cui non partecipa, Sagan fa definitivamente sua la classifica finale, precedendo Quintana e Froome. Il 16 ottobre ai Mondiali di Doha, Sagan si riconferma campione del mondo bissando il successo dell'anno precedente nella prova in linea, precedendo in uno sprint a ranghi ridotti il britannico Mark Cavendish e il belga Tom Boonen: lo slovacco diventa cos\u00ec il sesto corridore della storia ad essere riuscito a conquistare due edizioni consecutive della manifestazione iridata. Tra i vari riconoscimenti assegnatigli a fine stagione, viene insignito del V\u00e9lo d'Or, come miglior ciclista dell'anno.\n2017: il terzo mondiale consecutivo.\nPassato tra le file della Bora-Hansgrohe, Sagan inizia la stagione in Australia al Tour Down Under, cogliendo tre secondi posti, tutti alle spalle del corridore di casa Caleb Ewan. Il 25 febbraio termina al secondo posto la Omloop Het Nieuwsblad, preceduto da Van Avermaet, come gi\u00e0 avvenuto nell'edizione precedente; il giorno successivo trova invece il primo successo con il nuovo team, aggiudicandosi la Kuurne-Bruxelles-Kuurne. Ad inizio marzo \u00e8 al via della Tirreno-Adriatico dove si aggiudica la terza tappa in volata e la quinta al termine di una breve rampa. Il 18 dello stesso mese termina secondo alla Milano-Sanremo, preceduto in uno sprint a tre dal polacco Micha\u0142 Kwiatkowski. Nella campagna del Nord termina l'E3 Harelbeke lontano dai migliori e la Gand-Wevelgem al terzo posto, mentre al Giro delle Fiandre chiude ventisettesimo, a seguito di una caduta sull'Oude Kwaremont a circa 17\u00a0km dal traguardo. Anche alla Parigi-Roubaix chiude nelle retrovie, a oltre cinque minuti dal vincitore Van Avermaet.\nRientrato a maggio al Tour of California, fa sua in volata la terza tappa della corsa. L'avvicinamento al Tour de France prosegue al Tour de Suisse, dove si impone allo sprint nella quinta e nell'ottava tappa; il 3 luglio vince la terza tappa della \"Grande Boucle\" sullo strappo di Longwy, venendo tuttavia estromesso dalla corsa il giorno seguente, poich\u00e9 ritenuto responsabile della caduta, con conseguente ritiro, di Cavendish, durante la volata finale sul traguardo di Vittel.\nTorna alle gare il 29 luglio al Tour de Pologne, a sei anni di distanza dall'ultima partecipazione: vince subito in volata la tappa inaugurale, vestendo la maglia di \"leader\" per un totale di quattro giorni, e ottenendo un secondo e due terzi posti nel corso delle frazioni seguenti. Pochi giorni pi\u00f9 tardi al BinckBank Tour fa sue allo sprint la prima e la terza tappa, terminando al settimo posto nella generale. L'8 settembre, in un finale analogo all'edizione precedente, si aggiudica il Grand Prix Cycliste de Qu\u00e9bec, finendo invece al nono posto due giorni pi\u00f9 tardi al Grand Prix Cycliste de Montr\u00e9al. Il 24 dello stesso mese nella prova in linea dei campionati del mondo di Bergen conquista il suo terzo titolo mondiale, sopravanzando allo sprint il corridore di casa Kristoff e diventando il primo ciclista nella storia a vincere tre titoli iridati consecutivi.\n2018: la Parigi-Roubaix.\nNel 2018 Sagan debutta nuovamente in Australia, cos\u00ec come l'anno precedente, facendo suo il People's Choice Classic, classico criterium di apertura del Tour Down Under: qui ottiene la prima vittoria stagionale nella quarta tappa, cogliendo altri numerosi piazzamenti. Ottavo il 3 marzo alla Strade Bianche, non riesce ad imporsi in nessuna tappa della successiva Tirreno-Adriatico, dove finisce per tre volte al secondo posto. Sesto alla Milano-Sanremo, non inizia nel migliore dei modi le classiche del Nord, terminando lontano dai migliori l'E3 Harelbeke del 23 marzo, ma rifacendosi comunque due giorni pi\u00f9 tardi vincendo in uno sprint ristretto la sua terza Gand-Wevelgem. Il 1\u00ba aprile \u00e8 soltanto sesto al Giro delle Fiandre, dopo aver cercato invano di fare la differenza al termine del Paterberg, ultimo muro della \"Ronde\"; una settimana pi\u00f9 tardi trionfa invece alla Parigi-Roubaix: in seguito a un bell'attacco in solitaria a circa 54\u00a0km dalla conclusione, riesce a riprendere e a staccare quasi tutti i reduci della fuga iniziale, per poi battere in una volata a due Silvan Dillier, unico in grado di tenere la ruota dello slovacco. Dopo aver terminato ai piedi del podio l'Amstel Gold Race una settimana pi\u00f9 tardi, corre a maggio il Tour of California: tuttavia, contrariamente alle annate precedenti, non riesce a raccogliere alcun successo, con due terzi e due quarti posti. Il classico avvicinamento al Tour de France prosegue al Tour de Suisse, dove vince la volata della seconda tappa; il 24 giugno, dopo due anni di digiuno, si laurea per la sesta volta campione nazionale in linea.\nIl ritorno alla \"Grande Boucle\" dopo la spiacevole esperienza dell'anno precedente, vede lo slovacco conquistare tre successi di tappa: la seconda, al termine della quale indossa la maglia gialla, la quinta e la tredicesima, cogliendo anche tre secondi e un terzo posto. Tuttavia, a causa delle conseguenze riportate da una caduta nella discesa del Col de Portet della sedicesima frazione, non riesce a rendere al meglio nelle due volate rimanenti, quelle della diciottesima e della ventunesima e ultima tappa, piazzandosi in entrambe ottavo; ci\u00f2 nonostante fa sua con ampio margine la classifica della maglia verde, sua per la sesta volta in carriera. A tre anni dall'ultima partecipazione, a fine agosto prende il via della Vuelta a Espa\u00f1a. Durante la corsa iberica dimostra una ritrovata condizione fisica, ma, nonostante si dimostri pi\u00f9 volte brillante nei finali di corsa, non riesce a cogliere nessun successo: sono infatti quattro i secondi e due i terzi posti, cui si aggiunge una nuova seconda piazza nella classifica a punti finale, vinta dallo spagnolo Alejandro Valverde. Chiude la stagione il 30 settembre ai Mondiali di Innsbruck: in territorio austriaco disputa l'esigente prova in linea, non portandola tuttavia a termine poich\u00e9 troppo impegnativa per le sue caratteristiche.\n2019: la settima maglia verde.\nInizia la sua stagione, come gli scorsi 2 anni, al Tour Down Under vincendo la 3\u00aa tappa cogliendo anche un secondo ed un terzo posto. E' al via anche della Vuelta a San Juan dove arriva pi\u00f9 volte vicino alla vittoria, rendendosi utile anche per la vittoria del suo compagno Sam Bennett nell'ultima tappa. Dopo un periodo di stacco prende parte come di consueto alla Tirreno-Adriatico dove oltre ad un secondo posto nella seconda tappa non riesce a brillare anche per colpa di un virus che lo ha debilitato nella preparazione a fine febbraio. Questa condizione lo porta a non ottenere vittorie nelle classiche del pav\u00e9 ed a ritirarsi all'Amstel e alla Freccia Vallone, rinunciando anche alla sua prima partecipazione alla Liegi-Bastoge-Liegi. Torna alle corse all'Amgen Tour of California dove vince in volata la prima tappa e finisce sul podio in altre due tappe, mostrando comunque una ritrovata condizione. Il percorso di avvicinamento al Tour de France prosegue come di consueto al Tour de Suisse dove vince la terza tappa arrivando inoltre sul podio numerose volte. Vince anche la classifica a punti. Al Tour de France comincia subito bene con un secondo posto alla prima tappa, battuto di pochi centimetri dall'olandese Mike Teunissen. Vince poi in una volata ristretta la quinta tappa, cogliendo numerosi piazzamenti che lo portano alla vittoria della sua settima maglia verde. In preparazione al mondiali di fine settembre in Yorkshire partecipa alle classiche canadesi: al Grand Prix Cycliste de Qu\u00e9bec arriva secondo, battuto in volata da Michael Matthews e diciottesimo al Grand Prix Cycliste de Montr\u00e9al. Il 29 settembre ai mondiali perde l'azione decisiva che porta alla vittoria del danese Mads Pedersen, cercando comunque con un attacco negli ultimi 10 kilometri di corsa di riportarsi nel gruppetto che si gioca la vittoria, non riuscendoci. Chiude al quinto posto.\n2020: alla caccia dell'ottava maglia verde.\nRispetto alla stagione precedente, esordisce in Argentina, alla Vuelta a San Juan, manifestazione nella quale ottiene numerosi piazzamenti e come miglior risultato il secondo posto nella frazione conclusiva. Successivamente partecipa alla Parigi-Nizza, dove conclude secondo la terza tappa. Alla ripresa delle competizioni in agosto, a seguito della Pandemia di COVID-19, \u00e8 al via in tre corse italiane: Strade Bianche, dove si ritira, Milano-Torino e Milano-Sanremo, dove chiude quarto in entrambe. In seguito \u00e8 al via del Crit\u00e9rium du Dauphin\u00e9, in preparazione al Tour de France: per via di un percorso poco adatto alle sue caratteristiche non coglie alcun risultato. A fine mese \u00e8 al via della \"Grande Boucle\" con l'obiettivo di cogliere la prima vittoria stagionale e l'ottava maglia verde in carriera; nella manifestazione francese, coglie numerosi piazzamenti (7 volte riesce a concludere la tappa in Top10), ma senza alcuna vittoria. Nella classifica della maglia verde, chiuder\u00e0 secondo, alle spalle di Sam Bennett, con un distacco di 96 punti.\nCome annunciato l'anno precedente, in ottobre \u00e8 al via del suo primo Giro d'Italia, con l'obiettivo di conquistare la maglia ciclamino. Data la sovrapposizione della \"Corsa Rosa\" alle classiche del Nord, per via del nuovo calendario, non potr\u00e0 prendere parte a quest'ultime. Sagan ottiene subito un secondo posto nella seconda tappa (Agrigento), dove si veste d'azzurro (maglia che perder\u00e0 l'indomani), e un altro secondo nella quarta frazione (Villafranca Tirrena), dove si veste di ciclamino (maglia che perder\u00e0 due giorni dopo). Nella 10\u00aa tappa, con arrivo a Tortoreto, conquista la prima vittoria nel 2020, con una fuga partita da lontano.\n2021: il tuor e la prima maglia ciclamino.\nSagan pronto a una nuova battaglia per la maglia verde, vede le sue speranze annientarsi quando nella terza tappa del tour Lorient-Pontivy; nelle fasi immediatamente precedenti alla volata finale; cade per una manovra errata di Caleb Ewan (tasmaniano in forza alla Lotto Soudal) Peter si rialza immediatamente, ma il dolore e un infezione al ginocchio lo costringeranno a dichiarare forfait prima di iniziare la dodicesima tappa. Si presenta per la seconda volta ai nastri di partenza del Giro per tentare l'assalto alla maglia ciclamino dopo aver fallito il primo tentativo nel 2020. Fa sua la 10a tappa che parte da Perugia per arrivare a Montalcino. Aspettative sulla tappa confermate, gruppo compatto con le varie squadre che collaborano per i loro sprinter, Molano (UAE team) prova a partire in contropiede per far uscire allo scoperto Sagan, che infatti si vede costretto a chiudere sui metri guadagnati seguito a ruota da Gaviria (compagno di quadra di Molano). Nonostante l'imprevisto Peter compie una volata in progressione che poco lascia ai diretti avversari, la decima tappa \u00e8 sua. In seguito alla vittoria di tappa raggiunge la vetta della classifica a punti con maglia ciclamino incorporata, colore che sfogger\u00e0 anche a Milano."}
{"id": "2853259", "revid": "599013", "url": "https://it.wikipedia.org/wiki?curid=2853259", "title": "Jos\u00e9 Pedro Alves Salazar", "text": "Caratteristiche tecniche.\nGioca come centrocampista centrale.\nCarriera.\nClub.\nDopo aver giocato con varie squadre portoghesi, nel 2004 si trasferisce al Belenenses."}
{"id": "2853268", "revid": "228587", "url": "https://it.wikipedia.org/wiki?curid=2853268", "title": "Francesco Frosini", "text": "Biografia.\nFu consacrato vescovo di Pistoia e Prato nel 1700. L'anno successivo fu elevato al rango di arcivescovo di Pisa, citt\u00e0 in cui fece il suo ingresso solenne il 2 ottobre 1702 e in cui rimase fino alla morte, avvenuta nel 1733. La sua tomba \u00e8 collocata nel Duomo di Pisa, alla destra dell'entrata del muro occidentale, a fianco di quella dell'arcivescovo Matteo Rinuccini.\nNel 1708 fece erigere nel cortile del Palazzo Arcivescovile una fontana sormontata da una statua di Mos\u00e8, scolpita dal carrarino Andrea Vacc\u00e0 e tuttora esistente. Nel 1712 commission\u00f2 un \"Reliquiario della Croce\" in argento e rame dorato per contenere una reliquia donata da , oggi conservato nella sezione \"Argenterie\" del Museo dell'Opera del Duomo di Pisa. Dal 1725 al 1729 fu governatore della Venerabile arciconfraternita della Misericordia di Pisa.\nL'arcivescovo Frosini \u00e8 ricordato anche per la sua vasta biblioteca personale, contenente preziose opere giuridiche, pastorali, ascetiche e teologiche, e in seguito confluita nella biblioteca del Seminario diocesano.\nGenealogia episcopale.\nLa genealogia episcopale \u00e8:"}
{"id": "2853281", "revid": "287204", "url": "https://it.wikipedia.org/wiki?curid=2853281", "title": "Tour (turismo)", "text": "Il tour \u00e8 un servizio d'accesso, e come la visita e l'escursione, si compone di una serie di servizi di base, che fanno di esso un prodotto turistico complesso.\nLa parola \u201ctour\u201d deriva dal francese, che tradotto vuol dire \u201cgiro\u201d; esso infatti consiste in un viaggio itinerante, in cui lo spostamento da un punto ad un altro di un paese o di una regione diventa lo scopo stesso del viaggio, in quanto coloro che lo richiedono sono generalmente turisti provenienti da paesi lontani, che hanno interesse nel visitare la zona il pi\u00f9 possibile in un'unica vacanza. La durata stessa del prodotto, che \u00e8 ovviamente di pi\u00f9 giorni, fa s\u00ec che nella sua composizione ci siano servizi tipicamente turistici ovvero di ricettivit\u00e0 e trasporto, quindi la sua produzione \u00e8 analoga a quella di tutti i prodotti turistici.\nLe figure professionali necessarie per la realizzazione di un tour sono:\nIl costo di un prodotto turistico quale il tour \u00e8 dato dalla somma dei servizi che vanno offerti (affitto del mezzo di trasporto, biglietti d'entrata, alberghi, ristoranti, etc.), sommati ai costi del personale impiegato. Ai costi, si aggiungono gli oneri figurativi, le spese operativo, il margine di ricarico che l'agenzia vuole applicare per ottenere l'utile previsto, ottenendo cos\u00ec il prezzo di vendita.\nIl tour pu\u00f2 essere anche annoverato nei viaggi di gruppo e nei pacchetti preconfezionati."}
{"id": "2853288", "revid": "599013", "url": "https://it.wikipedia.org/wiki?curid=2853288", "title": "Debbie Flintoff-King", "text": ""}
{"id": "2853290", "revid": "599013", "url": "https://it.wikipedia.org/wiki?curid=2853290", "title": "Jonathan Legear", "text": ""}
{"id": "2853292", "revid": "1565034", "url": "https://it.wikipedia.org/wiki?curid=2853292", "title": "Martiri della guerra civile spagnola", "text": "I martiri della guerra civile spagnola sono i sacerdoti, religiosi e i laici cattolici spagnoli che furono uccisi durante la guerra civile spagnola (1936-1939) e nei quali la Chiesa ha ritenuto di individuare gli elementi caratteristici del martirio cristiano. Alcuni sono stati canonizzati (11), molti beatificati, la maggior parte nel 2001 (233), nel 2007 (498) e nel 2013 (522).\nAl 26 febbraio 2022 si contavano 2056 beati e 11 santi.\nIl contesto storico.\nIl 14 aprile 1931 inizi\u00f2 la seconda repubblica spagnola, con la proclamazione della Repubblica e l'esilio del re Alfonso XIII. In tale circostanza la Chiesa cattolica, con papa Pio XI, aveva invitato i cattolici alla collaborazione con il nuovo governo, nell'interesse della Spagna.\nTuttavia, appena un mese dopo la proclamazione della Repubblica, inizi\u00f2 una forte ondata di anticlericalismo, con i primi atti di violenza nei confronti di religiosi e laici, anche a causa del malcontento verso l'appoggio che la Chiesa spagnola avrebbe dato ai ceti dominanti, in particolar modo ai latifondisti e, in seguito, al generale Franco. La violenza colp\u00ec per\u00f2 indiscriminatamente anche molte persone estranee alle vicende politiche.\nIl maggior numero di episodi di violenza si registrarono dopo il 1936, dopo la vittoria del Fronte Popolare spagnolo, formato da socialisti, comunisti e antifascisti sul modello del Fronte Popolare francese.\nLe violenze si intensificarono tra il 18 luglio 1936 e il 1\u00ba aprile 1939, dando origine a una vera e propria persecuzione religiosa, che port\u00f2 alla distruzione del 70% delle chiese spagnole e all'uccisione di quasi diecimila persone, tra le quali 12 vescovi, 4.184 sacerdoti e seminaristi, 2.365 religiosi, 283 religiose e diverse migliaia di laici di entrambi i sessi, il cui numero \u00e8 tuttavia impossibile precisare.\nI 12 vescovi uccisi furono:\nLe beatificazioni.\nBeatificazioni di papa Giovanni Paolo II.\n1987\n1989\n1990\n1992\n1993\n1995\n1997\n1998\n1999\n2001\nBeatificazioni di papa Benedetto XVI.\n2005\n2007\n2010\n2011\nBeatificazioni di papa Francesco.\n2013\nPapa Francesco ha autorizzato la promulgazione dei decreti riguardanti il martirio di 522 vittime della guerra civile spagnola. Il rito di beatificazione, presieduto dal cardinale Angelo Amato, \u00e8 stato celebrato il 13 ottobre 2013, a Tarragona. Il numero dei martiri comprende:\n2014\n2015\n2016\n2017\n2018\n2019\n2020\n2021\n2022"}
{"id": "2853298", "revid": "179980", "url": "https://it.wikipedia.org/wiki?curid=2853298", "title": "Mariano Julio Izco", "text": ""}
{"id": "2853302", "revid": "179980", "url": "https://it.wikipedia.org/wiki?curid=2853302", "title": "\u00c9lio Sergio Fortunato", "text": ""}
{"id": "2853304", "revid": "179980", "url": "https://it.wikipedia.org/wiki?curid=2853304", "title": "Pedro Pablo Pasculli", "text": ""}
{"id": "2853305", "revid": "1305772", "url": "https://it.wikipedia.org/wiki?curid=2853305", "title": "Harthill", "text": ""}
{"id": "2853307", "revid": "179980", "url": "https://it.wikipedia.org/wiki?curid=2853307", "title": "Mario Alberto Santana", "text": ""}
{"id": "2853311", "revid": "179980", "url": "https://it.wikipedia.org/wiki?curid=2853311", "title": "Silvio Gabriel Rudman", "text": ""}
{"id": "2853313", "revid": "447535", "url": "https://it.wikipedia.org/wiki?curid=2853313", "title": "Disastro del Prestige", "text": ""}
{"id": "2853314", "revid": "124209951", "url": "https://it.wikipedia.org/wiki?curid=2853314", "title": "Hayward", "text": ""}
{"id": "2853315", "revid": "447535", "url": "https://it.wikipedia.org/wiki?curid=2853315", "title": "Catastrofe del Prestige", "text": ""}
{"id": "2853318", "revid": "179980", "url": "https://it.wikipedia.org/wiki?curid=2853318", "title": "Juan Mart\u00edn Turchi", "text": ""}
{"id": "2853324", "revid": "287204", "url": "https://it.wikipedia.org/wiki?curid=2853324", "title": "Julio Cesar Serrano", "text": ""}
{"id": "2853328", "revid": "764447", "url": "https://it.wikipedia.org/wiki?curid=2853328", "title": "Moby Blu", "text": "Moby Blu era una nave traghetto appartenuta con questo nome alla compagnia di navigazione italiana Moby Lines dal 1982 al 2003.\nServizio.\nLa nave fu varata con il nome di \"Free Enterprise II\" il 29 gennaio 1965 ai cantieri navali di Schiedam, nei Paesi Bassi, per conto della compagnia di navigazione Townsend Bros Ferries. Impiegata per collegare Dover con Calais o Zeebrugge, rimase su queste rotte anche dopo la fusione tra la compagnia di navigazione britannica e la norvegese Thoresen Ferries, che diede vita nel 1968 alla Townsend Thoresen. L'unica variazione fu l'impiego sulla rotta Southampton - Cherbourg nei mesi estivi dal 1970 al 1974. Nel 1977 fu posta in disarmo, venendo impiegata nell'estate 1979 nuovamente tra Southampton e Cherbourg, servizio ripetuto anche nelle due stagioni seguenti dopo due brevi noleggi alla Sealink, durante i quali fu utilizzata tra Weymouth e le isole di Jersey e Guernsey.\nNuovamente posta in disarmo al termine della stagione 1981, a ottobre dell'anno successivo fu venduta all'italiana Nav.Ar.Ma, divenendo l'ammiraglia della flotta e venendo immessa sul collegamento tra Livorno e Bastia. La nave, rinominata \"Moby Blu\", fu il primo traghetto della compagnia italiana ad essere caratterizzato dal logo della balena sorridente dipinto sulle fiancate. Tra gli anni 1980 e 1990 fu in servizio sulla linea Porto Santo Stefano - Bastia e successivamente fu spostata sul collegamento tra Piombino e Portoferraio, sull'Isola d'Elba. Rimase in servizio su questa linea fino al 2001, quando fu posto in disarmo a Cagliari. Nel novembre 2003 fu venduto ad un cantiere di demolizione indiano, partendo per l'ultimo viaggio un mese pi\u00f9 tardi con il nome troncato in \"Moby B.\"."}
{"id": "2853345", "revid": "2184720", "url": "https://it.wikipedia.org/wiki?curid=2853345", "title": "Cucina (architettura)", "text": "La cucina \u00e8 la stanza della casa dove viene preparato, cotto e talvolta consumato il cibo. Anche hotel, scuole e uffici hanno locali adibiti a cucina. Una persona che lavora in cucina si occupa della preparazione dei cibi, ad esempio lo chef.\nComponenti.\nUna cucina domestica moderna \u00e8 solitamente composta da piano cucina, piano di cottura (fornelli a gas, elettrici o a induzione), forno o forno a microonde, lavandino, dispensa, mobili con cassetti (per piatti, posate, strumenti vari da cucina), frigorifero con congelatore, cui si possono aggiungere un tavolo, la lavastoviglie e altri elementi utili secondo le necessit\u00e0 di chi l'adopera.\nTali mobili vengono definiti \"componibili\" in quanto, selezionando e combinando diverse tipologie di elementi (cassettiere, mobili ad anta, colonne per incasso elettrodomestici), viene creata una \"composizione\" che si adatti alle diverse esigenze e tipologie di stanze che si desideri arredare, con determinate misure standard. Il primo esempio di cucina componibile fu il progetto di Cucina E5 realizzata da Marco Zanuso per l'azienda italiana Elam. \u00c8 proprio con questo modello che nelle abitazioni degli anni sessanta inizia a formarsi il concetto di cucina come ambiente a s\u00e9 stante, abitabile e vivibile dando vita di fatto alla moderna concezione di spazio culinario. In precedenza la cucina era prevalentemente limitata alla cottura ed il consumo dei pasti avveniva in sala da pranzo \nCon l'affermarsi dell'organizzazione spaziale cosiddetta ad ambiente unico o open space nella quale gli ambienti soggiorno, pranzo e cucina convivono in un unico ampio spazio non delimitato funzionalmente da elementi architettonici fissi, si \u00e8 diffusa la disposizione ad isola nella quale, alla porzione a parete si affianca una centrale, ad isola appunto.\n15, 30, 45, 60 e 90 le misure in larghezza dei produttori pi\u00f9 comuni, ai quali si aggiungono quelle extra che ognuno di essi decide di adottare.\nMentre nelle cucine lineari lo sviluppo non prevede particolari difficolt\u00e0, nelle cucine angolari bisogna fare attenzione alla gradazione degli angoli.\nIn caso di angoli differenti dai 90\u00b0 canonici sar\u00e0 necessario realizzare i mobili secondo la gradazione rilevata per un'installazione a regola d'arte.\nLo zoccolo o battiscopa, utile per la pulizia al di sotto dei mobili, viene realizzato di diverse altezze e materiali, per venire incontro alle esigenze estetiche degli utenti.\nIl mercato dei produttori di cucine \u00e8 diviso in tre macro categorie, ognuna con diverse caratteristiche e peculiarit\u00e0.\nI produttori di fascia Start costruiscono per un'utenza che guarda alla cucina come strumento di lavoro, scelta ottimale per chi \u00e8 alla ricerca di un buon rapporto qualit\u00e0-prezzo.\nFanno parte di questa categoria produttori come Ikea, Imab Group, Marinelli Cucine, Dema, Valentini, Net Cucine, Artec e Mobilturi.\nLa fascia di produttori Medium guarda all'innovazione come elemento trainante prevedendo finiture all'avanguardia e meccanismi di ottima fattura.\nLa fascia di produttori High \u00e8 invece un insieme di aziende che lancia nuove mode sul mercato e guarda solo il lato hi-tech della tecnologia costruttiva."}
{"id": "2853350", "revid": "124808", "url": "https://it.wikipedia.org/wiki?curid=2853350", "title": "Porphyria's Lover", "text": ""}
{"id": "2853361", "revid": "124623473", "url": "https://it.wikipedia.org/wiki?curid=2853361", "title": "Strongoli", "text": "Str\u00f2ngoli (IPA: , \"Strongyl\u00f2n\" in greco bizantino, ossia \"rotondo\") \u00e8 un comune italiano di abitanti della provincia di Crotone in Calabria.\nGeografia fisica.\nStrongoli \u00e8 un centro del Crotonese che sorge su di un colle a pochi chilometri dal Mar Ionio a circa 350\u00a0m s.l.m., lungo la cui costa si sviluppa la Marina per circa sette chilometri. Verso sud il Neto separa il suo territorio da quello di Crotone: la foce di questo fiume \u00e8 stata dichiarata Parco Regionale come oasi di protezione di fauna e selvaggina, essendo importante scalo per la specie migratoria. Il paese abbraccia una superficie di 84,5\u00a0km\u00b2, mentre il numero attuale dei suoi abitanti \u00e8 6.486. Il suo territorio, che confina con i comuni di Crotone, Rocca di Neto, Casabona, S. Nicola dell'Alto e Melissa, \u00e8 abbastanza fertile e produttivo: l'agricoltura, infatti, costituisce la base della sua economia. Tra le colture primeggiano quelle mediterranee dei cereali, della vite e dell'ulivo. Sia il centro abitato sia la campagna sono ricchi di resti archeologici che ci documentano pienamente il contatto con la Civilt\u00e0 greca prima e con la Civilt\u00e0 romana dopo.\nOrigini del nome.\nIl nome attuale \"Strongoli\" \u00e8 di origine greco-bizantina e accenna alla forma conica del colle su cui sorge l\u2019abitato che ha resti di antichit\u00e0 romane. Strongoli da \u201c\"Strongylon, quod est mons in girum elatus\"\u201d.\nStoria.\nPreistoria ed et\u00e0 preclassica.\nLa tradizione letteraria mitologica vuole Filottete ecista di Petelia. Egli era \u201cfamoso arciere tessalo, figlio di Peante e di Demonassa e compagno di Eracle. Avendo mancato al giuramento fatto all'eroe di non rivelare il luogo dove avrebbe deposto il corpo di lui e le famose frecce avvelenate col sangue dell'Idra di Lerna, fu ferito a un piede da una di queste frecce, e, dolorante per l'inguaribile piaga, fu abbandonato nell'isola di Lemno dai Greci che andavano a Troia. Nel decimo anno dell'assedio, avendo l'oracolo predetto che Troia non sarebbe stata vinta senza le frecce di Eracle, che erano in possesso di Filottete, Ulisse e Diomede andarono a prendere costui nell'isola dove languiva, e lo condussero a Troia. Ivi Filottete fu curato da Macaone, ispirato da Apollo, e, guarito, uccise Paride, con ci\u00f2 agevolando la presa della citt\u00e0. Reduce da Troia, fu scacciato dalla sua patria, Melibea, in seguito a un'insurrezione, e venuto in Italia, nel Bruzio, vi fond\u00f2 Petelia\u201d (Cinti 1998). L'eroe tessalo, dunque, reduce dall'impresa bellica che i Greci condussero contro i Troiani, avrebbe colonizzato il litorale ionico che si estende dal fiume Neto al promontorio di Punta Alice. Sia Licofrone di Calcide sia lo Pseudo-Aristotele indicano i luoghi dell'Occidente che avrebbero conosciuto il Melibeo, quali Crimisa nei pressi del fiume Esaro e Macalla situata a 120 stadi da Crotone. Ma \u00e8 Strabone, geografo di et\u00e0 augustea, a cui si uniscono Virgilio, Silio Italico, Servio e Solino, ad attribuire la fondazione mitica di Petelia a Filottete.\nSe la mitologia e le fonti letterarie rimandano alla fine del II millennio a.C., l'archeologia ci consente di documentare la vita nel territorio di Petelia anche in epoca pi\u00f9 remota. Per quanto concerne l'et\u00e0 preistorica, sporadici sono i documenti della cultura materiale. Nel territorio sono stati rinvenuti schegge di ossidiana e una punta di freccia di selce attribuibili al Neolitico Medio e frammenti di ceramica d'impasto della media et\u00e0 del Bronzo (XVI-XIV secolo a.C.). Maggiori sono i rinvenimenti inquadrabili nell'et\u00e0 del Ferro (IX-VIII secolo a.C.) che ci fanno ipotizzare la presenza di comunit\u00e0 protourbane sul pianoro di Strongoli e sul tavolato delle Murgie.\nEt\u00e0 classica: la colonizzazione greca.\nIl processo di colonizzazione storica, avviato nel sud dell'Italia a partire dall'VIII sec. a.C. con la fondazione di Pitecusa nell'isola di Ischia (circa 770 a.C.) da parte degli Euboici, investe anche il territorio dell'attuale Calabria. \u00c8 dall'Acaia nel Peloponneso che si dipartono i coloni che fondano lungo la costa ionica Crotone e Sibari intorno al 710 a.C., Metaponto nel 690-680 a.C. e Kaulonia nel 675-650 a.C. Il contatto con il mondo greco nel territorio di Strongoli \u00e8 documentato da alcuni rinvenimenti di fattura ellenica. Infatti, dal pianoro di Murgie, presunta Macalla, provengono un \"aryballos\" corinzio sferico databile all'ultimo quarto del VII secolo a.C., che presenta sul corpo un uccello a corpo umano, e un \"alabastron\", anch'esso di fabbrica corinzia, databile al primo terzo del VI sec. a.C. con un grifone alato, animale fantastico tipico della ceramica greca di et\u00e0 orientalizzante.\nDurante l'et\u00e0 arcaica la vita a Murgie continua: a questo periodo, infatti, sono da attribuire materiali votivi che fanno ritenere il luogo sede di culti di tradizione greca. \u00c8 da questa localit\u00e0 che proviene il corpo di una statuetta di Nike in corsa con \"himation\", databile all'ultimo quarto del VI sec. a.C. Dopo la distruzione di Sibari, avvenuta nel 510 a.C. ad opera di Crotone, il territorio di Strongoli \u00e8 sotto l'influenza della citt\u00e0 di Pitagora che giunge da Samo alla fine del VI sec. a.C. Per questa et\u00e0 si hanno solo rinvenimenti sporadici. Un tesoretto monetale, databile agli inizi del V secolo a.C. e rinvenuto in localit\u00e0 Serra Frasso, attesta i contatti con Kaulonia, Crotone, Metaponto, Taranto e Poseidonia. La dottrina del filosofo di Samo diventa nella Grecia d'Occidente un movimento di pensiero e si traduce in un'esperienza politica e religiosa che ha lo scopo di trovare il cammino razionale che conduce alla salvezza mediante la purificazione spirituale.\nAl Pitagorismo \u00e8 legata un'altra dottrina, l'Orfismo che trova molti proseliti in Magna Grecia ed anche a Petelia, ove nel 1836 in un sepolcro \u00e8 stata rinvenuta una laminetta aurea con iscrizione greca, la quale era affissa con una catenella al cadavere del defunto. Questo il suo contenuto: \"Sono figlio della terra e di Urano stellato, la mia stirpe \u00e8 dunque celeste\u2026ardo di sete e muoio: datemi, presto, la fredda acqua che scorre impetuosa dal lago di Mnemosine\" (Maddoli 1996). La laminetta, che insieme a quelle che provengono da Thurii ed Hipponion sono convenzionalmente designate come \"orfiche\", aveva la funzione di vademecum per il defunto nell'aldil\u00e0 che poteva cos\u00ec ottenere mediante la sua condizione di mystes una situazione privilegiata di beatitudine ed evitare, dunque, i dolorosi cicli delle reincarnazioni.\nNel frattempo le popolazioni italiche tendono sempre pi\u00f9 ad espandersi a svantaggio delle colonie greche della costa: tra la met\u00e0 e la fine del V sec. a.C. Capua, Cuma, Neapolis e Poseidonia in Campania sono conquistate dai Sanniti. In Calabria all'inizio del IV sec. a.C. si assiste all'avanzata dei Lucani, popolazione del ceppo sannitico, i quali eleggono Petelia loro metropoli.\nL'et\u00e0 romana.\nSuccessivamente con la conquista di Taranto (272 a.C.) ad opera dei Romani viene avviato il processo di romanizzazione nel Meridione e inizia una nuova fase storica per la Calabria e, dunque, per Petelia. Per quanto concerne il III secolo a.C. lo storico Livio ricorda di questo centro nel Bruzio la fedelt\u00e0 filoromana e la strenua resistenza durante il conflitto annibalico tra il 216 ed il 215 a.C.\nLa fedelt\u00e0 a Roma nelle lotte contro Annibale valse al centro l'appellativo di \"Fidelis Petelia\". In questo contesto, al termine del conflitto il senato romano concedette a Petelia non solo di essere ricostruita ma anche di poter batter moneta propria.\nSe per l'et\u00e0 repubblicana (II-I sec. a.C.) scarse sono le testimonianze archeologiche, esse aumentano per l'et\u00e0 successiva: dal territorio di Strongoli, infatti, provengono vari documenti epigrafici della prima et\u00e0 imperiale.\nPer quanto concerne il I-II sec. d. C. nel Bruttium lo sfruttamento delle risorse del territorio si svolge grazie a piccoli gruppi insediativi, mentre la divisione in propriet\u00e0 del territorio si concentra in latifondi ed in villae con a capo ciascuna il proprio dominus. Il territorio viene sfruttato nelle sue produzioni pi\u00f9 naturali, tranne alcune culture specializzate come le viti aminee attorno a Petelia, di cui si parla nel testamento iscritto su una delle quattro basi marmoree di Manio Megonio Leone, conservate nella chiesa cattedrale.\nPetelia non \u00e8 direttamente indicata nelle stationes del cursus publicus dettagliato dall'itinerario antonino, in cui invece \u00e8 specificata la statio di \"Meto\", posta a 32 miglia da \"Paternum\" (oggi Crucoli Torretta) e a 24 miglia da \"Tacina\". La posizione della statio di Meto non \u00e8 nota, ma si ritiene prossima alla confluenza tra i fiumi Vitravo e Neto, sempre in territorio di Strongoli, non lontano dalla \u201cPietra del Tesauro\u201d, mausoleo del II secolo d.C. Qui vicino in localit\u00e0 Pizzuta \u2013 Santi Quaranta, su una piccola altura, spianata alla sommit\u00e0, che domina la confluenza dei fiumi Vitravo e Neto, si trova un \u201cimportante complesso del periodo imperiale\u201d, costituito da una villa datata tra I e IV secolo d.C., e resti di sepolture tardo-antiche.\nPetelia \u00e8 invece presente nella Tavola Peutingeriana, che rappresenta le citt\u00e0 romane e le distanze fra queste, tra \"Turis e Crontona.\" L'anonimo geografo di Ravenna riporta invece il toponimo di \"Pelia\", tra \"Turris\" e \"Crotona\", mentre Guidone in Geographica -che riprende i contenuti del ravennate- indica Petelia con il toponimo di \"Pellia\",\n\"Fidelis Petelia\" fu dichiarata \u201clibera e federata\u201d (si governava con magistrati e leggi proprie) e Roma le concesse il diritto di battere moneta; mantenne questi privilegi fino all'89 a.C. quando in seguito alla legge Plautia-Papira cambi\u00f2 condizione divenendo municipio quando \"c\u2019hauendo i Romani in tutta Italia trenta Municipii, solamente in Calabria n'haveuano nove\". Nella monetazione in bronzo vennero rappresentati gli dei Apollo, Diana, Giove, Cerere e Nike.\nDivenne poi cristiana e una tradizione vuole che vi nacque il 19\u00ba papa di Roma S. Antero del III secolo d.C. (ma secondo il Liber pontificalis era di origine greca e suo padre si chiamava Romolo), probabilmente martirizzato sotto l'imperatore Massimino Trace, ebbe un brevissimo pontificato (circa 40 giorni).\nPetelia fu la sola a sopravvivere anche alla decadenza di Crotone.\nL'Alto Medioevo.\nLa tarda et\u00e0 imperiale vede nel territorio petelino la continuit\u00e0 di ville rustiche di et\u00e0 precedente, nuclei agricolo-residenziali che tendono a scomparire in et\u00e0 bizantina fino al corso del VII secolo, in seguito alle incursioni saracene. Tra l\u2019VIII ed il IX secolo la Calabria \u00e8 stata soggette a tentativi di conquista (Tropea, Amantea e S. Severina, dall\u2019840 all\u2019882 furono conquistate dai saraceni che ne avevano costituito degli emirati) e poi a scorrerie. Le scorrerie proseguono nonostante il potere marittimo dell'impero bizantino: nel 933 cadono Petelia, Taverna, Belcastro. Nel 944 Pasquale (o Pascasio), inviato da Costantino VII Porfirogenito, riconquista Petelia.\nNella Notizia III (nota come la Diatyposis) del patriarcato di Costantinopoli, l'atto che riorganizza le diocesi in Calabria approvato dall'imperatore bizantino Leone VI detto il Saggio (866-912) sottoscritto intorno all\u2019anno 900 Petelia non \u00e8 presente tra le diocesi della metropolia di Santa Severina, che invece ha per suffraganee Umbriatico (Euriatum), Cerenzia, Isola e Gallipoli in Puglia. Nella successiva Notitia X (di poco posteriore al 1000) sotto Basilio II sotto alla metropolia di Santa Severina, viene aggiunta la nuova diocesi di Paleocastro (Petilia Policastro). Durante la conquista normanna della Calabria nel 1065 furono espugnare alcuni \u201ccastra Calabriae\u201d tra cui Policastro che fu distrutto e tutti i suoi abitanti deportati. \u00c8 solo nell\u2019XI secolo che fu eretta la diocesi di Strongoli, in sostituzione di Paleocastro.\nEt\u00e0 feudale.\nRifondata gi\u00e0 verso la fine del periodo bizantino, divenne citt\u00e0 murata, in posizione dominante la bassa valle del Neto.\nDurante il periodo normanno diventa sede vescovile, soggetta al metropolitano di Santa Severina. La diocesi \u00e8 documentata per la prima volta nella bolla di papa Lucio III del 1183 all'arcivescovo di Santa Severina, Meleto, nella quale il pontefice conferma al metropolita tutti i suoi privilegi e ne menziona le suffraganee. Nei documenti del periodo normanno con la Diocesi si trova con nomi di \"Giropolen\", Strongylon, \"Strombulo\" e \"Strongulo\".\nCon l\u2019imperatore Federico II la \u201cCivitas Stronguli\u201d gode della condizione demaniale.\nLa terra di Strongoli, che fa parte del giustiziariato di Valle Crati e Terra Giordana del Regno di Napoli, perde la condizione demaniale Angioini e riacquista la condizione demaniale con gli Angioini a fasi alterne per circa un secolo, finch\u00e9 dal 1349 fu assegnata al conte di Mileto Ruggero Sanseverino, restando feudo fino all'eversione della feudalit\u00e0.\nDal 1390 pass\u00f2 nell'ampio dominio del marchesato crotonese del marchese Nicol\u00f2 Ruffo di Crotone, del ramo dei Ruffo di Catanzaro.\nDopo il 1400 ricompaiono i Sanseverino -principi di Bisignano- che restano feudatari di Strongoli fino al 1605\nDurante la 2^ Dinastia aragonese del Regno di Napoli, sotto Ferdinando il Cattolico (1452 \u20131516), il castello feudale fu da questi disarmato il castello come tutti quelli della zona. Il riaffacciarsi del pericolo delle scorrerie turchesche ripropose ben presto il problema della difesa della citt\u00e0 e del castello. Nella seconda met\u00e0 del Cinquecento il vescovo Timoteo Giustiniani (1567-1571) fortific\u00f2 la citt\u00e0 con quattro torri, opera completata dai successori. Sempre in questi anni le mura cittadine sono potenziate con l\u2019introduzione del bastione nella parte pi\u00f9 esposta e presso la marina \u00e8 costruita la torre di Limara.\nPochi anni dopo nel 1605 il feudo spopolato e distrutto passava dai Sanseverino a Giovan Battista Campitelli, conte di Melissa, che acquist\u00f2 il feudo per 70.000 ducati dai principi di Bisignano. I Campitelli erano tra i maggiori e pi\u00f9 influenti feudatari del marchesato di Crotone e del regno di Napoli. Annibale Campitelli nel 1620 ebbe il titolo di \"Principe di Strongoli\".\nFrancesco Campitelli dal 1624 al 1668 \u00e8 feudatario e principe di Strongoli. Sotto il suo dominio, la citt\u00e0 spopolava per le pestilenze ed era oppressa dalla malaria.\nAlla morte di Francesco Campitelli, senza figli, il feudo pass\u00f2 nel 1668 al nipote Domenico Pignatelli, figlio della sorella Giovanna Campitelli, maritata con Girolamo Pignatelli, al quale seguirono Hyeronimo e Ferdinando.\nNel 1799 a Francesco che fu padre di Irene Pignatelli, la sposa di Leonardo Giunti, padre di Giulia Giunti che diede il nome all\u2019\"Asilo Giunti\", tutt\u2019ora esistente e funzionante, gestito dalle suore \"Dorotee\" di Vicenza.\nPer la cittadina di Strongoli lo storico Salvatore Gallo sottolinea, nel saggio \"Vecchio campanile\", che una delle pi\u00f9 importanti testimonianze ebraiche nella cittadina jonica \u00e8 rappresentata da una lapide del XV secolo ritrovata in \"contrada Catena\" nel 1954 nella cui epigrafe \u00e8 scritto che \"\u201cquesta \u00e8 una lapide dell'illustre signore, maestro Leone medico figlio di Clemente morto nel 5201, 1441 dell'Era volgare. L'Eden sia il suo riposo\u201d.\"\nEpoca moderna.\nFu parte attiva nella sollevazione delle Calabrie contro i Francesi (1806), che ritirandosi la incendiarono: il 29 luglio 1806 le truppe francesi del Reynier assalirono la citt\u00e0, la cui popolazione si era ribellata e non voleva aprire le porte. Messo a ferro e fuoco l\u2019abitato, si liberarono anche alcuni prigionieri polacchi, che rinchiusi dai briganti nel castello erano di continuo minacciati di morte.\nRioccupata l\u2019anno successivo, sub\u00ec una dura repressione.\nLa successiva storia di Strongoli \u00e8 legata alle vicissitudini di quella nazionale.\nDopo il 1815, con il nuovo ordinamento amministrativo del Regno delle Due Sicilie, Strongoli pass\u00f2 dalla Provincia di Cosenza a quella di Catanzaro.\nDal 1992 \u00e8 uno dei 27 comuni della nuova Provincia di Crotone.\nSimboli.\nIl decreto del capo del governo del 1\u00ba febbraio 1936 riconosceva lo stemma storico presente nel catasto onciario di Strongoli del 1741.\nLo stemma attualmente in uso \u00e8 stato concesso, assieme al gonfalone, con il decreto del presidente della Repubblica del 22 maggio 2002.\nI cinque monti in fiamme simboleggiano i cinque cumuli ai quali i petelini diedero fuoco prima di cedere ad Annibale la citt\u00e0. Secondo altri, i colli raffigurerebbero le cinque distruzioni subite.\nSotto lo scudo \u00e8 presente un nastro riportante la dicitura .\nMonumenti e luoghi d'interesse.\nBastioni del XVI secolo.\nFacevano parte di un sistema difensivo, programmato dal vicer\u00e9 di Napoli, Don Pedro di Toledo, su consiglio di Fabrizio Pignatelli, per proteggere i centri abitati strategici dalle incursioni saracene. Ai bastioni era collegata una cinta muraria, di varia forma e spessore, che circondava l\u2019abitato. All\u2019interno venivano sistemate le munizioni e le armi da fuoco per resistere agli attacchi dei nemici . L'accesso alla citt\u00e0 era consentito da quattro porte; le pi\u00f9 usate erano: \"Porteddra\" e \"Porta i ra terra\". Una di queste, probabilmente sotto il \"Casale\", era la \"Porta Marina\" che collegava il porticciolo al paese.\nEpigrafe Petilina III-II secolo a. C..\nTitolo sepolcrale, in lingua greca, dalla cui traduzione si apprende che, quando erano ginnasiarchi i fratelli Minato, fu restaurato un portico a spese pubbliche. Secondo gli studiosi il portico restaurato potrebbe essere quello del Ginnasio di Petelia, nel quale l\u2019iscrizione si trovava, evidentemente, esposta.\nEpigrafe a Megonio II secolo d. C..\nLastra in marmo fatta incidere dagli Augustali, dai Decurioni e dal popolo in onore di Megonio.\nManio Megonio (138-161), appartenente alla gens Cornelia, \u00e8 stato, nel periodo imperiale romano, il personaggio pi\u00f9 importante della citt\u00e0 di Petelia: quadrumviro romano, questore del pubblico erario, Patrono Municipale, rappresentante della giustizia e difensore del popolo. La lastra era, probabilmente, alla base di un piedistallo che sosteneva la statua equestre in bronzo di Megonio.\nPalazzo Vescovile - XV-XVI secolo.\n\u00c8 stato residenza dei vescovi fino al 16 febbraio 1818, data in cui venne soppressa la sede. Se ne ha documentazione a Strongoli sin dal 733, anno in cui passa sotto la giurisdizione del Patriarca di Costantinopoli e della chiesa Metropolita di Santa Severina. La costruzione della parte pi\u00f9 alta \u00e8 dovuta alla volont\u00e0 del vescovo Claudio Vico (1490-1496) per l\u2019avvistamento e una maggiore difesa dagli attacchi saraceni dal mare. Nel 1751 il vescovo Morelli fece dipingere all\u2019interno decorazioni su muro e installare vetrate artistiche. \u00c8 stato utilizzato fino a qualche decennio fa come municipio.\nLa Cattedrale (o Collegiata dei Santi Pietro e Paolo) - X secolo.\nIntitolata ai santi apostoli Pietro e Paolo, \u00e8 detta chiesa del Vescovado, poich\u00e9 Strongoli \u00e8 stata sede vescovile dal 1178 al 1818. Ha pianta basilicale a tre navate su pilastri quadrangolari e cappelle laterali, coronate da cupole di stile bizantino ad anelli concentrici orlati di coppi. L'interno ha tre pregevoli altari e due acquasantiere in tarsia di marmo settecenteschi. Le strutture portanti sono pilastri a base quadrangolare con lesene terminanti in volute ioniche e foglie d\u2019acanto. Per effetto dell'art. 3 del Concordato del 16 febbraio 1818, intervenuto tra papa Pio VII e re Ferdinando I, e con bolla del 27 giugno 1818, la sede episcopale di Strongoli venne soppressa e incorporata a quella di Cariati, di conseguenza anche la Cattedrale venne ridotta a semplice collegiata.\nChiesa di Santa Maria delle Grazie - XV-XVI secolo.\nFondata quasi certamente nel 1486 dai francescani conventuali e consacrata un decennio dopo, ha navata unica con altari laterali ed un buon corredo di pitture su tela dei secoli XVIII e XIX. Sull\u2019altare maggiore la Madonna delle Grazie (XVI secolo), di grande valore devozionale, \u00e8 dipinta ad olio su tavola con fondo dorato ed \u00e8 forse un dono di confratelli dell\u2019Umbria o delle Marche alla conclusione dei lavori. La facciata \u00e8 in stile neoclassico, l\u2019interno conserva una statua in marmo di una \"Madonna con Bambino\" (1637), oltre decorazioni in stucco tardo-barocche e finestre con sguanci ad unghia. Sul presbiterio si innalza una falsa cupola.\nChiesa di Santa Maria della Sanit\u00e0 - XVII secolo.\nEdificata nel 1613, \u00e8 detta anche \"Chiesa dell'Ospedale\" perch\u00e9 sorta contestualmente ad un ospedale che doveva accogliere, nelle intenzioni del vescovo Sebastiano Ghislieri, malati, pellegrini e miserabili. I locali, nel tempo, sono stati divisi e trasformati in abitazioni private.L\u2019interno ad aula \u00e8 semplice ed \u00e8 l'unica chiesa di Strongoli ad avere una vera cupola sul presbiterio. Conserva due tele firmate: una di Francesco Santacaterina di Filadelfia (Vibo Valentia), raffigurante la \"Madonna della Sanit\u00e0 con il Bambino, angeli ed infermi\" del 1855; l\u2019altra di Gaetano Basile nativo di Borgia, del 1883, raffigura \"Santa Lucia\". Vicino all\u2019altare vi \u00e8 un crocifisso ligneo di Francesco Vetere di Strongoli del 1987.\nPalazzo Giunti - XVIII secolo.\nIl palazzo risale ai primi decenni del 1700 ed era propriet\u00e0 della famiglia Giunti. Un loro discendente, Leonardo Giunti spos\u00f2 nel 1839 la figlia di Francesco Pignatelli, Irene, e dal loro matrimonio nacque Giulia Giunti, moglie del senatore e barone Leopoldo Giunti, discendente di Alfonso. Alla famiglia Giunti passarono, quindi, tutte le propriet\u00e0 della famiglia Pignatelli: il castello di Strongoli, il casino di Fasana, con i vasti appezzamenti di terreno che lo circondano, e le varie dimore di campagna compresa quella di Dattilo. Il titolo di Baroni fu riconosciuto con Regio decreto l\u20198 marzo 1925\nIl Castello (XVI-XVII secolo).\nCostruito sull\u2019acropoli dell\u2019antica citt\u00e0 di Petelia, \u00e8 costituito da una torre quadrata, detta Mastio, pi\u00f9 antica e di diversa tecnica muraria, ribassata di circa 12 piedi alla met\u00e0 del secolo XVI dai Bisignano. Da questa si articolano le mura che abbracciano il cortile e le quattro torri angolari pi\u00f9 una quinta con la base a scarpa verso nord. Ebbe prevalentemente funzione militare e di controllo sulle strade di comunicazione del fondovalle e di difesa dalle incursioni saracene. Dal 700 vi stanziava solo la guardia dei soldati perch\u00e9 il principe Pignatelli risiedeva a Fasana. Dopo i danni causati dal terremoto del 1783 Murat, re di Napoli dal 1806 al 1815, ne ordin\u00f2 nel 1811 la ristrutturazione. Nel 1860 fu teatro di scontri tra le truppe borboniche e quelle garibaldine.\nIl Castello di Fasana - XVI-XVII secolo.\nAgli inizi del XVI secolo il territorio di Fasana, situato sulla riva sinistra del fiume Neto, tra la strada statale 106 e il bosco del Pantano, con torre e magazzini appartenne a Lelio Lucifero La torre era stata costruita dal governo vicereale nell'ambito dello sviluppo del sistema difensivo delle torri costiere del Regno di Napoli, con scopi di avvistamento e di comunicazione lungo la fascia costiera.\nVerso la fine del XVII secolo passa nel possesso dei feudatari, i principi Pignatelli; da allora la torre sub\u00ec delle trasformazioni divenendo nei primi decenni del Settecento un casino di soggiorno, usato dal principe quando veniva in Calabria. Il casino di Faggiano (o Torre della Fusciana) ospit\u00f2 a colazione il 2 febbraio 1735 il Re di Napoli Carlo III di Borbone, nel suo lungo viaggio nelle terre del Regno. Qui si conged\u00f2 dalla rappresentanza dell'Udienza di Cosenza e prosegu\u00ec per Crotone.\nNel periodo della Repubblica Napoletana (1799), nel suo viaggio alla riconquista del Regno con l'Esercito della Santa Fede, il Cardinale Fabrizio Ruffo, dopo avere espugnato Crotone ai patrioti repubblicani e ristabilito l'ordine, passo il Neto ed il 4 aprile 1799 vi pernott\u00f2.\nIl territorio seminativo di Fasana, con terre olivetate, l\u2019orto, i pascoli \u201c\"con grandioso casino, magazzini, trappeto ed ogni altro comodo annesso\"\u201d, fu venduto nel 1831 per debiti da Francesco Pignatelli ai fratelli germani Nicola e Leonardo Giunti; ai Giunti subentrarono da ultimo i Massara.\nLa Torre Limena (o Limara o di Borgadoro) - XVI secolo.\nTorre di difesa costiera costruita, probabilmente, verso il 1572, in una posizione isolata, a pochi metri dalla statale 106 ionica, quando era vicer\u00e9 Don Pedro di Toledo. Faceva parte di un sistema difensivo che permetteva di avvisare, con il fuoco, in poco tempo, tutto il regno di Napoli di un eventuale pericolo. Il suo nome originario era \u201cTorre Limara\u201d . Ha la forma di un parallelepipedo costruito su base tronco-piramidale. La parte inferiore \u00e8 a scarpata per impedire la scalata delle mura.\nDello stesso sistema di vedetta faceva parte anche la Torre dei Magazzeni, anch'essa risalente al XVI secolo.\nChiesa di Vergadoro.\nLa Chiesa di Vergadoro si erge su una collinetta poco distante dalla Marina di Strongoli. Secondo la leggende un gruppo di pescatori, scampati a una terribile tempesta in mare trovarono nelle reti una tela raffigurante una signora con in braccio un bambino e in mano una verga d'oro. Questo dipinto fu per i marinai un segno del cielo ed essi, in omaggio alla Vergine, eressero la chiesetta dove collocare la miracolosa tela. Da quel giorno, ogni anno, nel mese di maggio, nella domenica coincidente con l'Ascensione del Signore, si festeggia la \"Madonna di Vergadoro\", protettrice dei marinai, dei campi e dei contadini.\nLa tela originaria venne trafugata negli anni ottanta, oggi ne rimangono delle copie e fotografie. Il culto della Beata Vergine di Vergadoro \u00e8 molto sentito dalla popolazione; la festa prende il via 10 giorni prima dell'Ascensione con una veglia di preghiera notturna, la cosiddetta \"nottata\", il giorno dopo la statua della Vergine viene portata in paese dove per giorni si celebra la novena della Madonna fino alla domenica, quando tutti insieme, a piedi, con un suggestivo pellegrinaggio di ben 8 chilometri, riaccompagnano la statua al santuario.\nPietra del Tesauro.\nLa Pietra del Tesauro \u00e8 uno dei 5 mausolei romani presenti in Calabria, probabilmente una pertinenza della vicina villa di Santi-quaranta. Il mausoleo \u00e8 da datarsi intorno alla prima met\u00e0 del II secolo d.C., ed \u00e8 prossimo ai resti di una villa romana in localit\u00e0 Santi Quaranta, a non molta distanza dal fiume Neto e dalla ipotizzata localizzazione della statio di Meto. Una tradizione locale vuole che essa sia la tomba del Console Claudio Marcello, morto a Venosa durante la seconda guerra punica per opera delle truppe di Annibale; tale tradizione \u00e8 per\u00f2 sconfessata sia dalle valutazioni archeologiche che dai testi di storia romana.\nGeografia antropica.\nFrazioni.\nMarina di Strongoli.\nLa vocazione turistica del territorio si riscontra in particolare nella frazione di Marina di Strongoli, distante circa 7\u00a0km dall'agglomerato urbano principale, che in inverno presenta una popolazione di circa .\nSport.\nLo Stadio Comunale di Strongoli, utilizzato per ospitare le partite casalinghe della Polisportiva Strongoli,"}
{"id": "2853362", "revid": "63727", "url": "https://it.wikipedia.org/wiki?curid=2853362", "title": "Sistema antibloccaggio", "text": ""}
{"id": "2853363", "revid": "1926649", "url": "https://it.wikipedia.org/wiki?curid=2853363", "title": "Rimini Calcio Football Club 2009-2010", "text": "Questa pagina raccoglie i dati riguardanti il Rimini Calcio Football Club nelle competizioni ufficiali della stagione 2009-2010.\nStagione.\nIl Rimini scende in terza serie dopo la retrocessione dell'anno precedente.\nAlla guida della squadra viene chiamato Mauro Melotti, gi\u00e0 tecnico dei biancorossi dall'estate del 1997 al febbraio del 1999.\nIl primo impegno ufficiale \u00e8 la Coppa Italia, competizione in cui il Rimini esce subito maturando una sconfitta casalinga ai tempi supplementari contro il Vico Equense.\nIl 3 marzo 2010 l'avvocato Giovanni Boldrini, nelle vesti di portavoce della Cocif, nel corso di una conferenza stampa annuncia il disimpegno dell'azienda longianese nei confronti della squadra. La Rimini Calcio pertanto non verr\u00e0 iscritta dalla Cocif al successivo campionato 2010-11. Contemporaneamente Boldrini ha anche confermato la disponibilit\u00e0 della propriet\u00e0 ad intavolare trattative con eventuali acquirenti interessati ad assumere la gestione del club.\nSul campo, il Rimini all'ultima giornata di campionato guadagna di rincorsa l'accesso ai play-off (anche grazie alle 4 vittorie nelle ultime 5 gare) ma viene poi eliminato in semifinale al termine del doppio confronto contro l'Hellas Verona.\nMaglie e sponsor.\nLo sponsor tecnico per la stagione 2009-2010 \u00e8 Macron. Nelle partite casalinghe la classica maglia a scacchi biancorossi \u00e8 talvolta alternata da una maglia rossa con maniche bianche. Le stesse maglie casalinghe prevedono lo sponsor Banca Malatestiana, mentre su quelle da trasferta campeggiano i loghi di Sayerlack e Pretelli.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2853371", "revid": "729019", "url": "https://it.wikipedia.org/wiki?curid=2853371", "title": "Torre Chiaruccia", "text": "Torre Chiaruccia \u00e8 una torre in muratura alta circa 20 metri sul litorale marittimo del comune di Santa Marinella, in localit\u00e0 Capo Linaro.\nStoria.\nFu costruita nel XVI secolo per l'avvistamento delle navi dei saraceni in una zona adiacente alle antiche rovine dell'insediamento romano di \"Castrum Novum\". Questa torre sarebbe soltanto una delle tante torri di vedetta costruite lungo il litorale Tirreno, se non fosse stato che la zona divenne sede del centro sperimentale radioelettrico di Guglielmo Marconi sotto il controllo del CNR. Qui Marconi tra il 1930 e il 1937 port\u00f2 a termine la sua avventura cominciata ufficialmente nel 1896 quando fece il suo primo brevetto per un radiotrasmettitore a 500\u00a0kHz.\nNello sperimentare la trasmissione radio tra Santa Marinella e varie localit\u00e0 cap\u00ec che le onde corte (microonde) con frequenza di 500\u00a0MHz (UHF) erano meglio trasmesse delle altre perch\u00e9 riflesse dalla ionosfera e nello sperimentare tali microonde tra Torre Chiaruccia e Castel Gandolfo arriv\u00f2 a intuire l'utilizzo di queste come Radar (RAdio Detecting And Ranging) aprendo una finestra verso l'attuale mondo delle comunicazioni Torre Chiaruccia (1930).\nOggi il suo operato continua grazie al CreSM (Centro radioelettrico sperimentale \"Guglielmo Marconi\") del CNR di Trieste specializzato nel settore di ricerca ICT e Wireless. Altro destino \u00e8 toccato a Torre Chiaruccia che fu fatta saltare dai tedeschi il 1\u00ba febbraio 1944. I ruderi tuttora ben visibili sono oggi sotto l'aeronautica militare che vi ha installato una stazione meteorologica. Attualmente, \u00e8 in programma una riqualificazione della torre in onore alla memoria all'attivit\u00e0 di Marconi."}
{"id": "2853376", "revid": "1718925", "url": "https://it.wikipedia.org/wiki?curid=2853376", "title": "PsicoVip", "text": "PsicoVip \u00e8 una serie televisiva d'animazione del 2009 creata e diretta da Bruno Bozzetto, realizzata in animazione 3D e composta da 26 episodi da 4 minuti prodotti da Rai Fiction e Maga Animation Studio. \u00c8 stata trasmessa in Italia su Rai 2 e Rai Gulp.\nLa serie televisiva \u00e8 tratta dal lungometraggio del 1968 \"Vip - Mio fratello superuomo\" ed \u00e8 stata presentata per la prima volta al Future Film Festival di Bologna del 2009.\nTrama.\nLa storia ruota attorno ad una serie di sedute psichiatriche in cui il piccolo Minivip parla dei problemi legati alle differenze tra lui e il fratello Supervip. Ogni volta che tenta di dimostrarsi degno del nome che porta, il piccolo supereroe finisce solo per farsi male o fare figuracce, non importa quanto si impegni, e anche quando i suoi sforzi sembrano fruttare, alla fine finisce sempre per essere involontariamente eclissato dal fratello. Alla fine per\u00f2 lo psicologo non gli d\u00e0 nessun aiuto, gli presenta una diagnosi inventata ed incomprensibile, per poi staccargli una ricevuta da 80 euro."}
{"id": "2853377", "revid": "179980", "url": "https://it.wikipedia.org/wiki?curid=2853377", "title": "Gabriel Miguel Bordi", "text": ""}
{"id": "2853384", "revid": "287204", "url": "https://it.wikipedia.org/wiki?curid=2853384", "title": "U.S. National Championships 1961", "text": "Gli U.S. National Championships 1961 (conosciuti oggi come US Open) sono stati l'80\u00aa edizione degli U.S. National Championships e quarta prova stagionale dello Slam per il 1961. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Roy Emerson, che si \u00e8 imposto sul connazionale Rod Laver in 3 set col punteggio di 7-5 6-3 6-2. Il singolare femminile \u00e8 stato vinto dalla statunitense Darlene Hard, che ha battuto in finale in 2 set la britannica Ann Haydon Jones. Nel doppio maschile si sono imposti Chuck McKinley e Dennis Ralston. Nel doppio femminile hanno trionfato Darlene Hard e Lesley Turner. Nel doppio misto la vittoria \u00e8 andata a Margaret Smith, in coppia con Bob Mark.\nSeniors.\nSingolare maschile.\n Roy Emerson ha battuto in finale Rod Laver 7-5 6-3 6-2\nSingolare femminile.\n Darlene Hard ha battuto in finale Ann Haydon Jones 6-3, 6-4\nDoppio maschile.\n Chuck McKinley / Dennis Ralston hanno battuto in finale Rafael Osuna / Antonio Palafox 6-3, 6-4, 2-6, 13-11\nDoppio femminile.\n Darlene Hard / Lesley Turner hanno battuto in finale Edda Buding / Yola Ram\u00edrez 6-4, 5-7, 6-0\nDoppio misto.\n Margaret Smith / Bob Mark hanno battuto in finale Darlene Hard / Dennis Ralston 6-3, 6-2"}
{"id": "2853389", "revid": "1632387", "url": "https://it.wikipedia.org/wiki?curid=2853389", "title": "White Is in the Winter Night", "text": "White is in the Winter Night \u00e8 un singolo della cantante e musicista irlandese Enya, pubblicato nel 2008 come secondo estratto dall'album \"And Winter Came...\".\nQuesto singolo \u00e8 da considerarsi pi\u00f9 una pubblicazione promozionale, in quanto \u00e8 stato pubblicato solo per il mercato americano come brano natalizio."}
{"id": "2853390", "revid": "287204", "url": "https://it.wikipedia.org/wiki?curid=2853390", "title": "U.S. National Championships 1960", "text": "Gli U.S. National Championships 1960 (conosciuti oggi come US Open) sono stati la 79\u00aa edizione degli U.S. National Championships e quarta prova stagionale dello Slam per il 1960. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Neale Fraser, che si \u00e8 imposto sullo connazionale Rod Laver in 3 set col punteggio di 6-4 6-4 9-7. Il singolare femminile \u00e8 stato vinto dalla statunitense Darlene Hard, che ha battuto in finale in 3 set la brasiliana Maria Bueno. Nel doppio maschile si sono imposti Neale Fraser e Roy Emerson. Nel doppio femminile hanno trionfato Maria Bueno e Darlene Hard. Nel doppio misto la vittoria \u00e8 andata a Margaret Osborne duPont, in coppia con Neale Fraser.\nSeniors.\nSingolare maschile.\n Neale Fraser ha battuto in finale Rod Laver 6-4 6-4 9-7\nSingolare femminile.\n Darlene Hard ha battuto in finale Maria Bueno 6-4, 10-12, 6-4\nDoppio maschile.\n Neale Fraser / Roy Emerson hanno battuto in finale Rod Laver / Bob Mark 9-7, 6-2, 6-4\nDoppio femminile.\n Maria Bueno / Darlene Hard hanno battuto in finale Ann Haydon-Jones / Deidre Catt 6-1, 6-1\nDoppio misto.\n Margaret Osborne duPont / Neale Fraser hanno battuto in finale Maria Bueno / Antonio Palafox 6-3, 6-2"}
{"id": "2853393", "revid": "75763", "url": "https://it.wikipedia.org/wiki?curid=2853393", "title": "Terremoto della Turchia del 2010", "text": ""}
{"id": "2853397", "revid": "333925", "url": "https://it.wikipedia.org/wiki?curid=2853397", "title": "U.S. National Championships 1959", "text": "Gli U.S. National Championships 1959 (conosciuti oggi come US Open) sono stati la 78\u00aa edizione degli U.S. National Championships e quarta prova stagionale dello Slam per il 1959. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Neale Fraser, che si \u00e8 imposto sul peruviano Alex Olmedo in 4 set col punteggio di 6-3 5-7 6-2 6-4. Il singolare femminile \u00e8 stato vinto dalla brasiliana Maria Bueno, che ha battuto in finale in 2 set la britannica Christine Truman Janes. Nel doppio maschile si sono imposti Neale Fraser e Roy Emerson. Nel doppio femminile hanno trionfato Jeanne Arth e Darlene Hard. Nel doppio misto la vittoria \u00e8 andata a Margaret Osborne duPont, in coppia con Neale Fraser.\nSeniors.\nSingolare maschile.\n Neale Fraser ha battuto in finale Alex Olmedo 6-3 5-7 6-2 6-4\nSingolare femminile.\n Maria Bueno ha battuto in finale Christine Truman Janes 6-1, 6-4\nDoppio maschile.\n Neale Fraser / Roy Emerson hanno battuto in finale Alex Olmedo / Earl Buchholz 3-6, 6-3, 5-7, 6-4, 7-5\nDoppio femminile.\n Jeanne Arth / Darlene Hard hanno battuto in finale Althea Gibson / Sally Moore 6-2, 6-3\nDoppio misto.\n Margaret Osborne duPont / Neale Fraser hanno battuto in finale Janet Hopps / Bob Mark 7-5, 13-15, 6-2"}
{"id": "2853399", "revid": "1632387", "url": "https://it.wikipedia.org/wiki?curid=2853399", "title": "Il mondo di Stefi", "text": "Il mondo di Stefi \u00e8 una serie televisiva italiana prodotta da Rai Fiction e The Animation Band per la regia di Alessandro Belli. \u00c8 stata trasmessa su Rai Gulp e Rai 3.\nStoria.\nQuesta serie televisiva \u00e8 tratta dal libro di Grazia Nidasio. Ha vinto il Pulcinella Awards nel 2004 ed \u00e8 stata presentata al Cartoons on the bay.\nTrama.\nStefi \u00e8 una ragazzina di 8 anni sempre in conflitto con gli adulti: la scuola e la famiglia, la citt\u00e0 e i sistemi che la governano costituiscono la base di un'avventura comico-realistica osservata e risolta con garbata ironia.\nPartecipazioni.\nPeriodicamente entrano in scena personaggi raffiguranti personalit\u00e0 famose, come:"}
{"id": "2853403", "revid": "287204", "url": "https://it.wikipedia.org/wiki?curid=2853403", "title": "U.S. National Championships 1958", "text": "Gli U.S. National Championships 1958 (conosciuti oggi come US Open) sono stati la 77\u00aa edizione degli U.S. National Championships e quarta prova stagionale dello Slam per il 1958. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Ashley Cooper, che si \u00e8 imposto sul connazionale Malcolm Anderson in 5 set col punteggio di 6-2 3-6 4-6 10-8 8-6. Il singolare femminile \u00e8 stato vinto dalla statunitense Althea Gibson, che ha battuto in finale in 3 set la connazionale Darlene Hard. Nel doppio maschile si sono imposti Alex Olmedo e Hamilton Richardson. Nel doppio femminile hanno trionfato Jeanne Arth e Darlene Hard. Nel doppio misto la vittoria \u00e8 andata a Margaret Osborne duPont, in coppia con Neale Fraser.\nSeniors.\nSingolare maschile.\n Ashley Cooper ha battuto in finale Malcolm Anderson 6-2 3-6 4-6 10-8 8-6\nSingolare femminile.\n Althea Gibson ha battuto in finale Darlene Hard 3-6, 6-1, 6-2\nDoppio maschile.\n Alex Olmedo / Hamilton Richardson hanno battuto in finale Sam Giammalva / Barry MacKay 3-6, 6-3, 6-4, 6-4\nDoppio femminile.\n Jeanne Arth / Darlene Hard hanno battuto in finale Althea Gibson / Maria Bueno 2-6, 6-3, 6-4\nDoppio misto.\n Margaret Osborne duPont / Neale Fraser hanno battuto in finale Maria Bueno / Alex Olmedo 6-3, 3-6, 9-7"}
{"id": "2853408", "revid": "254059", "url": "https://it.wikipedia.org/wiki?curid=2853408", "title": "Francesco Pannocchieschi", "text": "Biografia.\nAppartenente alla nobile famiglia senese dei Conti Pannocchieschi d'Elci, nacque a Firenze dal conte Ranieri e dalla nobile fiorentina Altoviti; era nipote del Cardinale Scipione. In giovent\u00f9 Francesco segu\u00ec lo zio durante la sua Legatura pontificia a Venezia, dal 1647 al 1652. La sua \"Relazione sulle cose della repubblica\" offre uno spaccato della vita spensierata e lussuriosa della societ\u00e0 veneziana dell'epoca. Francesco coadiuv\u00f2 Scipione anche in Germania, presso la corte imperiale di Ferdinando III, dal 1653 al 1654.\nBen introdotto negli ambienti romani, Francesco fu cameriere segreto del Papa e canonico di San Pietro. Segu\u00ec quindi la carriera ecclesiastica dello zio, succedendogli al ruolo di Arcivescovo di Pisa nel 1663 e rimanendo nella citt\u00e0 toscana per quasi 40 anni, fino alla sua morte avvenuta il 20 giugno 1702.\nGenealogia episcopale.\nLa genealogia episcopale \u00e8:"}
{"id": "2853410", "revid": "287204", "url": "https://it.wikipedia.org/wiki?curid=2853410", "title": "U.S. National Championships 1957", "text": "Gli U.S. National Championships 1957 (conosciuti oggi come US Open) sono stati la 76\u00aa edizione degli U.S. National Championships e quarta prova stagionale dello Slam per il 1957. I tornei di singolare e doppio misto si sono disputati al West Side Tennis Club nel quartiere di Forest Hills di New York, quelli di doppio maschile e femminile al Longwood Cricket Club di Chestnut Hill, negli Stati Uniti.\nIl singolare maschile \u00e8 stato vinto dall'australiano Malcolm Anderson, che si \u00e8 imposto sul connazionale Ashley Cooper in 3 set col punteggio di 10-8 7-5 6-4. Il singolare femminile \u00e8 stato vinto dalla statunitense Althea Gibson, che ha battuto in finale in 2 set la connazionale Louise Brough Clapp. Nel doppio maschile si sono imposti Ashley Cooper e Neale Fraser. Nel doppio femminile hanno trionfato Louise Brough e Margaret Osborne duPont. Nel doppio misto la vittoria \u00e8 andata a Althea Gibson, in coppia con Kurt Nielsen.\nSeniors.\nSingolare maschile.\n Malcolm Anderson ha battuto in finale Ashley Cooper 10-8 7-5 6-4\nSingolare femminile.\n Althea Gibson ha battuto in finale Louise Brough Clapp 6-3, 6-2\nDoppio maschile.\n Ashley Cooper / Neale Fraser hanno battuto in finale Gardnar Mulloy / Budge Patty 4-6, 6-3, 9-7, 6-3\nDoppio femminile.\n Louise Brough / Margaret Osborne duPont hanno battuto in finale Althea Gibson / Darlene Hard 6-2, 7-5\nDoppio misto.\n Althea Gibson / Kurt Nielsen hanno battuto in finale Darlene Hard / Bob Howe 6-3, 9-7"}
{"id": "2853418", "revid": "287204", "url": "https://it.wikipedia.org/wiki?curid=2853418", "title": "David Leestma", "text": ""}
{"id": "2853420", "revid": "297059", "url": "https://it.wikipedia.org/wiki?curid=2853420", "title": "David C. Leestma", "text": ""}
{"id": "2853422", "revid": "709565", "url": "https://it.wikipedia.org/wiki?curid=2853422", "title": "Acquanauti", "text": "Acquanauti \u00e8 una serie televisiva italiana trasmessa su Rai Gulp.\nDescrizione.\nLa serie ideata \u00e8 prodotta da Gabriele Andreoli per A.E. Media Corporation e RaiSat Ragazzi, con l'aiuto dell'Arma dei Carabinieri. Composta da sessanta episodi ognuno composto da 15 minuti. Le musiche sono a cura di Daniele Cestana e RaiTrade. Il programma \u00e8 scritto e diretto da Paolo Rossini.\nTrama.\nItalo e Marino ci faranno scoprire con filmati, documentari, rubriche, leggende e curiosit\u00e0 del mondo marino con l'aiuto di Francesca Parisella."}
{"id": "2853423", "revid": "287204", "url": "https://it.wikipedia.org/wiki?curid=2853423", "title": "Ronald Grabe", "text": ""}
{"id": "2853424", "revid": "642594", "url": "https://it.wikipedia.org/wiki?curid=2853424", "title": "Ronald J. Grabe", "text": ""}
{"id": "2853426", "revid": "204391", "url": "https://it.wikipedia.org/wiki?curid=2853426", "title": "Febbre dei porcai", "text": ""}
{"id": "2853428", "revid": "256896", "url": "https://it.wikipedia.org/wiki?curid=2853428", "title": "Consiglio Mondiale delle Chiese", "text": ""}
{"id": "2853429", "revid": "256896", "url": "https://it.wikipedia.org/wiki?curid=2853429", "title": "World council of Churches", "text": ""}
{"id": "2853431", "revid": "1305772", "url": "https://it.wikipedia.org/wiki?curid=2853431", "title": "Jaur\u00e8s Pacifico Cecconi", "text": "Biografia.\nLaureato in Matematica presso la Scuola Normale Superiore di Pisa. Professore di analisi matematica presso le Universit\u00e0 di Pisa, S\u00e3o Carlos (Brasile), Messina, Padova e Genova. Fu il primo direttore dell\"'Istituto per la Matematica Applicata\" del CNR di Genova, ora parte dell'Istituto di Matematica Applicata e Tecnologie Informatiche (IMATI) . Ha scritto diverse monografie di matematica fra cui, in collaborazione con Guido Stampacchia e Livio Clemente Piccinini, alcuni apprezzati trattati universitari di Analisi matematica editi dalla casa editrice Liguori. In occasione del suo settantacinquesimo compleanno gli \u00e8 stato dedicato un Festschrift.\n\u00c8 morto nel 2012, all'et\u00e0 di 94 anni."}
{"id": "2853441", "revid": "599013", "url": "https://it.wikipedia.org/wiki?curid=2853441", "title": "Wcc", "text": ""}
{"id": "2853446", "revid": "932534", "url": "https://it.wikipedia.org/wiki?curid=2853446", "title": "Felonio", "text": "Il felonio, o phelonion, \u00e8 il paramento liturgico proprio dei presbiteri di rito orientale (cattolici e ortodossi), che lo indossano durante la celebrazione della Divina Liturgia. Nelle sue forme attuali risale al XV secolo ca. ed \u00e8 paragonabile alla casula ed alla pianeta, che vengono utilizzate dai presbiteri di Rito latino. La sua forma \u00e8 quella di un mantello lungo fino alle caviglie e chiuso dal petto in su, che presenta sempre una croce sulla parte posteriore.\nIl felonio russo ed il felonio greco.\nPrincipalmente esistono due tipi di felonio: quello greco e quello russo, che differiscono fra loro di poco. \nIl piccolo felonio.\nOltre che il felonio inteso nella sua forma ordinaria, ne esiste uno pi\u00f9 piccolo, che arriva sino alle spalle, molto simile alla mozzetta che viene indossata dai prelati della chiesa cattolica di Rito latino. Il piccolo felonio, proprio delle chiese di rito russo e slavo, viene utilizzato durante l'ordinazione dei lettori (e durante il loro rituale taglio dei capelli, eseguito da un vescovo) e durante la benedizione dei chierichetti e degli accoliti."}
{"id": "2853454", "revid": "228587", "url": "https://it.wikipedia.org/wiki?curid=2853454", "title": "Penna (zoologia)", "text": ""}
{"id": "2853460", "revid": "113498662", "url": "https://it.wikipedia.org/wiki?curid=2853460", "title": "Carlos Manuel de C\u00e9spedes", "text": "Biografia.\nPrimi Anni.\nCarlos Manuel de Cespedes \u00e8 nato il 18 aprile 1819. Figlio di Jes\u00fas Mar\u00eda C\u00e9spedes e Luque. Durante la sua infanzia gli \u00e8 stato insegnato latino e grammatica dai monaci del Convento del Serafico Padre a Bayamo. Pi\u00f9 tardi, nel convento di Santo Domingo, prese lezioni di logica e di etica. And\u00f2 da l\u00ec a L'Avana, dove viene accolto come uno studente della Royal e conciliari San Carlos Seminary College \"e S. Ambrogio. Pi\u00f9 tardi nel Real y Pontificia Universidad de La Habana ottiene il grado di Bachelor of Civil Law, 22 marzo 1838.\n1839-1848.\nCarlos Manuel sposa nel 1839 Maria del Carmen C\u00e9spedes del Castillo. Con lei far\u00e0 tre figli di nome Maria del Carmen, Carlos Manuel e Oscar. tutti prendono il cognome Cespedes Cespedes.\nIl 3 gennaio 1840 nasce il suo primo figlio . Nello stesso anno completata il suo Bachelor of Law a L'Avana. In seguito viaggia per Europa dove ottiene la laurea in giurisprudenza presso l'Universit\u00e0 di Barcellona e poi un dottorato.\nNel 1843 partecipa alla insurrezione del generale Juan Prim e per questo motivo deve rifugiarsi come un esiliato politico in Francia. Nel 1844 apre uno studio legale a Bayamo dove scrive poesie e opuscoli.Inizia in segreto a progettare un piano rivoluzionario per portare Cuba all'indipendenza.\nIl problema degli schiavi neri \u00e8 molto diffuso nella Cuba orientale, mentre a Occidente gli schiavi venivano sostituiti con le macchine a vapore.\nNel 1847 nasce il secondo figlio e lo chiam\u00f2 Oscar. Sua figlia Maria del Carmen muore in tenera et\u00e0.\nLa Bayamesa (la prima canzone romantica per Cuba e futuro inno della nazione) viene eseguita per la prima volta,a quanto si dice, il 27 marzo 1848. I testi vengono scritti da Jos\u00e9 Fornaris, la musica \u00e8 di Carlos Manuel de C\u00e9spedes e Francisco Moreno Castillo. Essa viene adottata dai patrioti cubani che le attribuiscono un diverso e pi\u00f9 significativo spirito facendone una canzone di lotta contro l'oppressione.\n1851-1867.\nNel 1851 partecipa alla Societ\u00e0 Filarmonica di Bayamo, da lui creata e dove ricopriva la carica di segretario .\nNel 1852 viene arrestato perch\u00e9 contrario al governo spagnolo. Compagni di cella sono suo zio Lucas del Castillo e il poeta Jos\u00e9 Fornaris e Cespedes. Qui continua a scrivere poesie.\nRilasciato 4 anni pi\u00f9 tardi, nel 1856, si trasferisce nella citt\u00e0 di Manzanillo (Cuba) dove svolge la professione di avvocato e dove diventa uomo d'affari.\nNel 1866 la sua produzione letteraria si fa abbondante e varia. Il 7 dicembre, a Guaimaro scrive la poesia \"La Conchita\".\n1868.\nNel Gennaio del '68 muore la prima moglie Maria del Carmen C\u00e9pedes.\nIl Comitato di Bayamo fissa per il 24 dicembre l'inizio della ribellione, ma Carlos impaziente la anticipa al il 14 ottobre. Questo suo proposito viene scoperto dal capitano generale Valmaseda. Il 7 ottobre gli fu impedito di partire con un telegramma.\nL'8 ottobre, Cespedes convoca i Patrioti . Cominciano a raccogliere in spirito di \"La Demajagua\" proprietarie. La Demajagua era a est di Manzanillo. Al mulino si discute del manifesto elaborato che sarebbe stato divulgato.\nIl 10 ottobre, pronuncia il \"Grito de Yara\". Carlos, leader della rivolta, era al comando di 147 uomini ma pian piano il numero dei sostenitori aumenta fino ad arrivare all'incirca sui 17.000 sostenitori.\nIl 18 ottobre, insieme ad Aguilera Marcano prende la citt\u00e0 di Bayamo. Perucho Figueredo distribuisce volantini con l'inno nazionale cubano e il 20 ottobre viene eseguito a Bayamo, per la prima volta nella storia.\nCarlos Manuel Cespedes quel giorno, sotto un baldacchino al Duomo, dopo aver ricevuto il titolo di capitano generale di Cuba Libre pronuncia un discorso emozionante con il quale dichiara la libert\u00e0 di tutti gli schiavi."}
{"id": "2853465", "revid": "30692364", "url": "https://it.wikipedia.org/wiki?curid=2853465", "title": "Operazione Hawaii", "text": ""}
{"id": "2853466", "revid": "125839420", "url": "https://it.wikipedia.org/wiki?curid=2853466", "title": "Operazione Z", "text": ""}
{"id": "2853479", "revid": "729019", "url": "https://it.wikipedia.org/wiki?curid=2853479", "title": "Assenza congenita della fibula", "text": "L'assenza congenita della fibula o emimelia fibulare \u00e8 una malattia congenita caratterizzata dall'assenza del perone, e pu\u00f2 colpire una o entrambe le gambe.\nGli sportivi Oscar Pistorius, Jessica Long, Aimee Mullins, Hunter Woodhall sono nati con questa condizione.\nClinica.\nNei soggetti colpiti si riscontra la sostituzione della fibula con fascio fibroso. Come conseguenza le gambe sono corte e deformate; l'articolazione della caviglia \u00e8 parzialmente assente e instabile, e pu\u00f2 comportare piede torto congenito; parte del piede \u00e8 assente.\nTrattamento.\nTalvolta il piede pu\u00f2 mantenere sufficiente funzionalit\u00e0, altre volte \u00e8 necessaria l'amputazione."}
{"id": "2853480", "revid": "648716", "url": "https://it.wikipedia.org/wiki?curid=2853480", "title": "Metro cubo al secondo", "text": "Il metro cubo al secondo (m\u00b3\u00b7s\u22121, m\u00b3/s) \u00e8 unit\u00e0 di misura del flusso nel SI equivalente a quello di un volume di un metro cubo che attraversa una superficie in un secondo. \u00c8 solitamente usato per misurare la portata d'acqua nei fiumi e per misurare la portata d'aria negli impianti di ventilazione.\nConversione.\nun metro cubo al secondo \u00e8 equivalente a:"}
{"id": "2853481", "revid": "228587", "url": "https://it.wikipedia.org/wiki?curid=2853481", "title": "Campionati del mondo di atletica leggera indoor 2010 - 60 metri piani maschili", "text": "La competizione si \u00e8 svolta su due giorni: il primo turno il 12 marzo 2010, mentre le semifinali e la finale il 13 marzo 2010.\nRecord.\nPrima di questa competizione, il record del mondo (RM) e il record dei campionati (RC) erano i seguenti:"}
{"id": "2853484", "revid": "182193", "url": "https://it.wikipedia.org/wiki?curid=2853484", "title": "Shahram Shabpareh", "text": "Tra i pi\u00f9 noti interpreti della scena pop iraniana, nel corso di una carriera pluridecennale ha venduto milioni di album in tutto il mondo.\nCarriera.\nInizia la carriera nei primi anni sessanta, all'et\u00e0 di 13 anni, suonando la batteria. A 17 anni forma un proprio gruppo denominato Rebels.\nHa l'opportunit\u00e0 di lavorare con il giovane Ebi (Ebrahim Hamedi) e con Siavash Ghomeishi, due famose popstar iraniane gi\u00e0 come membri dei Rebels negli anni sessanta. Negli anni settanta diventa uno dei solisti pi\u00f9 noti. Shahram ha avuto la possibilit\u00e0 di recitare in patria in un paio di film che mostravano le giovani generazioni iraniane nel corso degli anni settanta.\nEmigrato in California nel corso degli anni settanta, dopo la rivoluzione islamica del 1979 Shahram non avr\u00e0 pi\u00f9 l'opportunit\u00e0 di tornare in patria, poich\u00e9 il nuovo regime della Repubblica islamica dell'Iran ne mette al bando la musica. Da allora vive negli Stati Uniti. Dopo la rivoluzione, ha condotto un proprio show televisivo su diverse emittenti radiotelevisive in lingua persiana di Los Angeles.\nDopo 40 anni di carriera \u00e8 ancora uno degli artisti pi\u00f9 popolari nella societ\u00e0 iraniana. Il suo spettacolo, \"Diyar\" (\"patria\" in persiano), .\nOltre al caratteristico stile della sua musica, Shahram \u00e8 considerato il miglior batterista iraniano e gli viene riconosciuto il merito di aver contribuito alla crescita della musica pop iraniana attraverso la promozione di molti giovani artisti di talento, divenuti molto popolari, come Shams Siavash e Andy Madadian.\nHa lavorato con molti artisti, come Ebi, Leila Forouhar e Googoosh.\nIn ambito italiano \u00e8 conosciuto principalmente per un video apparso su YouTube nel 2008, in cui una delle sue canzoni pi\u00f9 famose, \"Pariyah\" del 1986, viene sottotitolata con parole in italiano non correlate al testo originale, ma che ne ricordano il suono, secondo il fenomeno del \"mondegreen\". Tale video (noto coi titoli di \"Esce ma non mi rosica\" e \"Hey lascia entrare Ascanio\") ha conosciuto una crescente popolarit\u00e0, fino a diventare un vero e proprio fenomeno di costume con tanto di feste a tema che ricorrono ogni 8 gennaio: la scelta di tale data \u00e8 dovuta al fatto che, nel video dell'italianizzazione, i primi due versi recitano: \"Hey lascia entrare Ascanio/Dall'8 di gennaio\". Nel 2020 un italiano si \u00e8 peraltro presentato a \"Persia's got Talent\", versione iraniana del format di talent show ideato da Simon Cowell, e ha proposto questa singolare versione alle audizioni, senza superarle."}
{"id": "2853490", "revid": "767487", "url": "https://it.wikipedia.org/wiki?curid=2853490", "title": "La sensualit\u00e0 \u00e8... un attimo di vita", "text": "La sensualit\u00e0 \u00e8... un attimo di vita (anche conosciuto come Un attimo di vita) \u00e8 un film italiano del 1974, diretto da Dante Marraccini.\nTrama.\nI due fratelli Marcella e Mario vivono con altri giovani in un paese confinante da quello dei genitori. L'arrivo di un forestiero accende in loro il contrasto con il mondo adulto. I fratelli, accompagnati dallo sconosciuto, iniziano un lungo percorso psicologico di evoluzione, alla ricerca della propria libert\u00e0. Inizieranno con lo spogliarsi dalle apparenze in una vorticosa lotta con i vestiti, per finire in mare, al largo su un peschereccio. Qui Marcella costringe il forestiero ad inscenare il suo rapimento, al fine di ricavarne del denaro e vendicarsi del giogo del padre. Mario, incaricato di recuperare il riscatto e portarlo al rifugio, viene seguito dalla polizia."}
{"id": "2853491", "revid": "2015336", "url": "https://it.wikipedia.org/wiki?curid=2853491", "title": "Poggio Catino", "text": "Poggio Catino \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nPoggio Catino sorge a 387 metri di altezza sul livello del mare, sulle propaggini sud-occidentali dei monti Sabini.\nPoggio Catino e Catino sono due borghi della Sabina, parte dello stesso comune ma con due centri storici distanti tra loro circa 900 metri\nClima.\nClassificazione climatica: zona D, 2069 GR/G\nStoria.\nL'ambito territoriale su cui sorge l'odierno abitato era conosciuto e sfruttato gi\u00e0 al tempo dei Romani che, come del resto nell'intera regione sabina, edificarono nei dintorni residenze campestri.\nL'origine del paese quale entit\u00e0 territoriale unitaria e distinta pu\u00f2, invece, essere fatta risalire al tardo VII secolo, quando alcune fare longobarde, deviando la loro marcia verso la Sabina, diedero origine a molti dei borghi oggi presenti nella zona, fra cui il primo insediamento urbano ai margini di quel \"catino\" naturale alla base del monte Tancia da cui l'odierno l'agglomerato mutu\u00f2 il suo nome.\nL'angusto spazio edificabile nei pressi del Catino determin\u00f2, successivamente, l'inizio del popolamento del vicino colle Moricone, con la conseguente nascita del nuovo borgo, conosciuto in seguito come Poggio Catino. Il processo di edificazione del nuovo borgo pu\u00f2 dirsi compiuto in epoca antecedente al 1093, data in cui risulta gi\u00e0 annotata, nei registri dell'Abbazia di Farfa, l'esistenza e la consistenza del nuovo \"Castrum\".\nEntrambi i \"castra\", quello di Catino e di Poggio Catino risultano in questo periodo appartenenti ai domini della potente Abbazia di Farfa che, del resto, regge le sorti dell'intera Sabina e di altre importanti regioni del centro Italia.\nNel corso del XII secolo, sulla base del movimento che coinvolse l'intera Penisola, anche i borghi di Catino e Poggio Catino finirono col costituirsi in liberi Comuni.\nSuccessivamente, e per tutto il Medioevo, l'odierno paese conobbe numerosi Signori, riscontrandosi frequenti scambi del feudo di Catino e Poggio Catino fra potenti famiglie quali i Conti di Sant'Eustachio, gli Orsini, i Savelli, i Vitelli e i Capizucchi.\nSotto la Signoria dei Capizucchi il feudo venne elevato alla dignit\u00e0 di marchesato ad opera di Papa Clemente VIII.\nInfine, nel 1614 il feudo di Catino e Poggio Catino venne acquistato dalla famiglia Olgiati, che lo detenne fino al 1816 quando, dopo che il territorio ebbe conosciuto tutte le vicissitudini della dominazione francese e della restaurazione, Giovanni Olgiati rinunci\u00f2 ai propri diritti di giurisdizione.\nL'unificazione in un'unica entit\u00e0 dei due borghi si avr\u00e0, almeno formalmente, solamente con l'annessione del territorio al Regno d'Italia.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Poggio Catino passa a quella di Rieti.\nCuriosit\u00e0.\nDal 1989 nel cimitero di Poggio Catino (paese dove amava trascorrere le vacanze e il tempo libero con la famiglia) riposa la salma dell'attore Maurizio Merli, interprete di numerosi film di genere poliziotteschi degli anni 70.\nCollegamenti esterni.\nInfrastrutture e trasporti\nIl centro abitato di Poggio Catino si trova a 10\u00a0km dalla stazione ferroviaria di Poggio Mirteto Scalo."}
{"id": "2853503", "revid": "30693141", "url": "https://it.wikipedia.org/wiki?curid=2853503", "title": "Qohelet", "text": ""}
{"id": "2853504", "revid": "481349", "url": "https://it.wikipedia.org/wiki?curid=2853504", "title": "Posta elettronica", "text": "La posta elettronica, in inglese e-mail (abbreviazione di \"electronic mail\"), \u00e8 un servizio Internet grazie al quale ogni utente abilitato pu\u00f2 inviare e ricevere dei messaggi utilizzando un computer o altro dispositivo elettronico (come palmare, smartphone, tablet) connesso in rete attraverso un proprio account di posta registrato presso un fornitore del servizio. \n\u00c8 uno dei servizi Internet pi\u00f9 conosciuti e utilizzati assieme alla navigazione web e la sua nascita risale al 1971, quando Ray Tomlinson install\u00f2 su ARPANET un sistema in grado di scambiare messaggi fra le varie universit\u00e0, ma chi ne ha realmente definito il funzionamento fu Jon Postel.\nRappresenta la controparte digitale ed elettronica della posta ordinaria e cartacea. A differenza di quest'ultima, il ritardo con cui arriva dal mittente al destinatario \u00e8 normalmente di pochi secondi/minuti, anche se vi sono delle eccezioni che ritardano il servizio fino a qualche ora. Per questo in generale di fatto ha rappresentato una rivoluzione nel modo di inviare e ricevere posta con la possibilit\u00e0 di allegare qualsiasi tipo di documento e immagini digitali entro certi limiti di dimensioni in byte.\nDescrizione.\nModello di servizio.\nScopo del servizio di posta elettronica \u00e8 il trasferimento di messaggi da un utente a un altro attraverso un sistema di comunicazione dati che coinvolge i client agli estremi (attraverso opportuni software di posta elettronica) e dei server di posta attivi presso i rispettivi fornitori del servizio come nodi di raccolta/smistamento dei messaggi interni alla rete.\nCiascun utente pu\u00f2 possedere una o pi\u00f9 \"caselle di posta elettronica\", sulle quali riceve messaggi che vengono conservati. Quando lo desidera, l'utente pu\u00f2 consultare il contenuto della sua casella, organizzarlo e inviare messaggi a uno o pi\u00f9 utenti.\nL'accesso alla casella di posta elettronica \u00e8 normalmente controllato da una password o da altre forme di autenticazione.\nLa modalit\u00e0 di accesso al servizio \u00e8 quindi asincrona, ovvero per la trasmissione di un messaggio non \u00e8 necessario che mittente e destinatario siano contemporaneamente attivi o collegati.\nLa consegna al destinatario dei messaggi inviati \"non\" \u00e8 garantita. Nel caso un server SMTP non riesca a consegnare un messaggio ricevuto, tenta normalmente di inviare una notifica al mittente per avvisarlo della mancata consegna, ma anche questa notifica \u00e8 a sua volta un messaggio di posta elettronica (generato automaticamente dal server), e quindi la sua consegna non \u00e8 garantita (se il problema \u00e8 relativo all'apparecchio usato dal mittente non sar\u00e0 possibile effettuarla).\nIl mittente pu\u00f2 anche richiedere una \"conferma di consegna\" o \"di lettura\" dei messaggi inviati, per\u00f2 il destinatario \u00e8 normalmente in grado di decidere se vuole inviare o meno tale conferma. Il significato della conferma di lettura pu\u00f2 essere ambiguo, in quanto aver visualizzato un messaggio per pochi secondi in un client non significa averlo letto, compreso o averne condiviso il contenuto.\nIndirizzi di posta elettronica.\nA ciascuna casella sono associati uno o pi\u00f9 \"indirizzi di posta elettronica\" necessari per identificare il destinatario. Questi hanno la forma \"nomeutente\"@\"dominio\", dove \"nomeutente\" \u00e8 un nome scelto dall'utente o dall'amministratore del server, che identifica in maniera univoca un utente (o un gruppo di utenti), e \"dominio\" \u00e8 un nome DNS.\nL'indirizzo di posta elettronica pu\u00f2 contenere qualsiasi carattere alfabetico e numerico (escluse le vocali accentate) e alcuni simboli come il trattino basso (_) e il punto (.). Molto spesso pu\u00f2 tornare utile agli utenti usufruire dei servizi di reindirizzamento, utilizzati per inoltrare automaticamente tutti i messaggi che arrivano su una casella di posta elettronica verso un'altra di loro scelta, in modo che al momento della consultazione non si debba accedere a tutte le caselle di posta elettronica di cui si \u00e8 in possesso ma sia sufficiente controllarne una.\nEsempio di indirizzo elettronico: \"testesempio.com\"\nArchitettura del sistema di posta elettronica.\nI protocolli tipicamente impiegati per lo scambio di messaggi di posta elettronica sono il SMTP, usato per l'invio, la ricezione e l'inoltro dei messaggi tra server, il POP e l'IMAP, usati per la ricezione e consultazione dei messaggi da parte degli utenti.\nI client richiedono la configurazione dei server da contattare, e sono quindi adatti principalmente a computer usati regolarmente. \u00c8 anche molto diffusa la possibilit\u00e0 di consultare una casella di posta elettronica attraverso il web (Webmail).\nPOP3s, SMTPs, IMAPs (e HTTPs) sono le versioni cifrate dei comuni protocolli di posta elettronica. Vari servizi di gestione della posta offrono la possibilit\u00e0 di una connessione cifrata con il protocollo Secure Sockets Layer (SSL, superato da TLS), inserendo nel programma client (es. Outlook Express) un parametro di posta in arrivo/posta in uscita (es. pops.[provider].it e smtps.[provider].it) oppure scegliendo una porta predefinita e spuntando le opzioni per la connessione SSL e l'autenticazione sicura.\nMessaggi di posta elettronica.\nUn messaggio di posta elettronica \u00e8 costituito da:\nGli standard di riferimento sono le RFC 822 e RFC 2822 (quest'ultimo ha reso obsoleto il precedente).\nBusta.\nPer busta si intendono le informazioni a corredo del messaggio che vengono scambiate tra server attraverso il protocollo SMTP, principalmente gli indirizzi di posta elettronica del mittente e dei destinatari. Queste informazioni normalmente corrispondono a quelle che \u00e8 possibile ritrovare nelle intestazioni, ma possono esserci delle differenze.\nIntestazioni.\nLe intestazioni sono informazioni di servizio che servono a controllare l'invio del messaggio, o a tener traccia delle manipolazioni che subisce. Ciascuna intestazione \u00e8 costituita da una riga di testo, con un nome seguito dal carattere ':' e dal corrispondente valore.\nAlcune di queste vengono definite direttamente dall'utente. Tra le principali si possono citare:\nNota: \u00e8 considerata cattiva educazione anche la pratica di inviare messaggi a un grande numero di destinatari e, in maniera particolare, se contengono allegati in formato proprietario che non tutti i destinatari potrebbero essere in grado di leggere, come Microsoft Word. Qualora si dovesse inviare un messaggio a un certo numero di destinatari (\u22652) dei quali non si \u00e8 certi che intendano rendere noto agli altri destinatari il proprio indirizzo elettronico (ci\u00f2 che accade normalmente), \u00e8 considerato netiquette inviare a s\u00e9 stessi il messaggio (porre il proprio indirizzo come destinatario) e inserire in ccn (copia conoscenza nascosta) gli altri destinatari. Infatti i destinatari-ccn non si vedono reciprocamente.\nIntestazioni di servizio.\nAltre intestazioni vengono aggiunte dai programmi che manipolano il messaggio.\nLa pi\u00f9 importante \u00e8 \"Ricevuti:\", che viene aggiunta da ciascun server SMTP che manipola il messaggio, indicando da quale indirizzo IP il messaggio \u00e8 stato ricevuto, a che ora, e altre informazioni utili a tracciarne il percorso.\nAltre intestazioni segnalano ad esempio che il messaggio \u00e8 stato valutato da qualche tipo di filtro automatico antivirus o antispam, e la valutazione espressa dal filtro.\nIl \"Message-ID:\" (Identificativo del messaggio) \u00e8 un codice costruito dal client su cui il messaggio \u00e8 stato composto, che dovrebbe permettere di identificare univocamente un messaggio.\nCorpo e allegati.\nIl corpo del messaggio \u00e8 composto dal contenuto informativo che il mittente vuol comunicare ai destinatari.\nEsso era originalmente composto di testo semplice. In seguito \u00e8 stata introdotta la possibilit\u00e0 di inserire dei file in un messaggio di posta elettronica (\"allegati\"), ad esempio per inviare immagini o documenti. Per fare questo il client di posta del mittente utilizza la codifica MIME (o la pi\u00f9 desueta UUencode).\nGli allegati vengono utilizzati anche per comporre un messaggio di posta elettronica in formato HTML, generalmente per ottenere una pi\u00f9 gradevole visualizzazione dello stesso. Questa pratica non \u00e8 molto apprezzata dai puristi di Internet, in quanto aumenta notevolmente la dimensione dei messaggi e, inoltre, non tutti i client per la posta elettronica sono in grado di interpretare l'HTML.\nDato che la banda del canale (Internet) e la dimensione della casella di posta elettronica (sul server) non sono illimitate, \u00e8 considerata cattiva educazione inviare messaggi di grosse dimensioni. Secondo la netiquette un messaggio di posta elettronica dovrebbe rimanere al di sotto di 50-100 kB. Per ridurre le dimensioni di un messaggio contenente allegati di grosse dimensioni, si possono inviare semplicemente gli URI degli allegati, rendendo questi ultimi reperibili in altro modo, ad esempio via FTP o HTTP. Inoltre, molti server impongono limiti massimi alla dimensione del messaggio da trasmettere, che devono essere presi in considerazione se si inviano messaggi di grosse dimensioni.\nInterrelazione derivante dalla gestione dei campi del messaggio di posta.\nLa creazione di un messaggio di posta elettronica implica la creazione di una relazione in base al tipo di comunicazione che il mittente intende stabilire con i destinatari, che il mittente iscrive nel messaggio nei campi A: CC: CCN:.\nSe tutto \u00e8 molto semplice quando il destinatario \u00e8 unico, la faccenda si complica quando il messaggio viene indirizzato a pi\u00f9 destinatari. In questo caso il mittente definisce rapporti di relazione tra i destinatari nel loro insieme e tra i destinatari inseriti nei campi specifici e il messaggio di posta elettronica, sebbene possa non esserne consapevole.\n\u00c8 da ritenersi regola consolidata che gli utenti inseriti nei campi A: e CC: abbiano la possibilit\u00e0 di comunicare tra loro alla pari in merito al messaggio di posta elettronica, rivestendo lo stesso ruolo rispetto a esso. Questo significa che i destinatari nel campo A: devono \u00ablavorare\u00bb il messaggio, quindi rispondere se \u00e8 richiesto o concesso, potendosi rivolgere agli altri componenti del gruppo. Quelli del campo CC: devono essere a conoscenza del contenuto del messaggio e possono commentarlo tra loro e intervenire se lo ritengono opportuno, pur non essendo tenuti a farlo. Altri utenti eventualmente inseriti in CCN:, non vedendo il proprio indirizzo di posta nei campi A: o CC:, intendono correttamente il proprio ruolo di destinatario nascosto se comunicano in merito al messaggio soltanto con il mittente. Diversamente, finiscono per \u00abvenire allo scoperto\u00bb rendendo palese che hanno ricevuto copia del messaggio, svelandolo il \u00absegreto\u00bb del mittente e ponendolo in una condizione che pu\u00f2 essere imbarazzante.\nTipi di relazione.\nIl rapporto che il mittente crea con i destinatari \u00e8 del tipo \u00abda uno verso molti\u00bb, in merito ai campi A: e CC:, ed \u00e8 un rapporto del tipo \u00abda uno a uno\u00bb nei confronti degli utenti nei campi CCN:, ciascuno dei quali non vede gli altri destinatari nascosti. Questo implica che il mittente crea inoltre dei rapporti del tipo \u00abda molti verso molti\u00bb tra i destinatari inseriti nel campo A: e i destinatari del campo CC:. Tali relazioni sono paragonabili a quelle che crea l'insegnante con una classe di allievi: alle domande poste dall'insegnante alla classe, gli allievi normalmente rispondono alla presenza dei loro compagni di classe che sono quindi al corrente del loro intervento e del suo contenuto, come i destinatari dei campi A: e CC: che possono o devono rispondere almeno a tutti gli indirizzi dell'insieme a cui appartengono. Sviluppando l'esempio proposto, il campo CC: potrebbe contenere l'indirizzo di posta elettronica del preside dell'istituto, ponendo come esempio il caso di rapporti disciplinari che devono essere sottoposti alla sua attenzione. Il destinatario CCN: pu\u00f2 essere inteso come chi origlia senza essere visibile agli altri, per scelta dell'insegnante, e la cui esistenza non va palesata ad altri.\nIl mittente del messaggio, che crea relazioni tra i destinatari distinguendoli in gruppi, deve operare le sue scelte con attenzione allorquando assegna i destinatari all'uno o all'altro campo del messaggio di posta elettronica. Chi deduce di aver ricevuto il messaggio tramite l'utilizzo del campo CCN:, non riscontrando il proprio indirizzo nei campi del messaggio, ne trae le opportune conseguenze, contattando, riguardo alla circostanza e al contenuto del messaggio, se necessario, soltanto il mittente. Immaginiamo ad esempio che \"n\" impiegati devono essere redarguiti per essere incorsi nelle stesse mancanze nei confronti del datore di lavoro. \u00c8 evidente che in questo caso \u00e8 palesemente illegittimo, oltre che pregiudizievole nei confronti dell'impiegato, inserire gli indirizzi di posta elettronica in modo che essi siano visibili ad altri, poich\u00e9 \u00e8 inammissibile che ciascuno sappia chi altri al suo pari ha infranto delle regole contrattuali. Occorre quindi inserire tutti gli indirizzi dei dipendenti del nostro esempio nel campo CCN:.\nNulla vieta che la segretaria del capo del personale possa inserire nel campo della copia per conoscenza lo stesso direttore del personale, o che il messaggio venga inviato utilizzando il campo A: al funzionario che deve avviare l'iter per contestare l'addebito ai dipendenti, o infine che il mittente inserisca il proprio indirizzo nel campo CCN: per ricevere e conservare una copia del messaggio come destinatario, per avere una prova che la transazione \u00e8 avvenuta correttamente, indipendentemente dall'avere o meno una copia nella posta inviata. In conclusione, il messaggio di posta elettronica viene definito dal mittente e che il comportamento dei singoli destinatari deve essere coerente con il campo nel quale l'indirizzo \u00e8 stato inserito. Qualora il campo A: non sia stato popolato di indirizzi, in detto campo di default, compare la dicitura \"Undisclosed-Recipient\".\nIn alcune organizzazioni pu\u00f2 essere posta attenzione all'ordine dei destinatari e delle persone elencate in copia, non necessariamente alfabetico.Fra i destinatari pu\u00f2 essere chiesto di inserire solamente chi \u00e8 coinvolto per competenza e ha azioni assegnate, e tutti gli altri per conoscenza, piuttosto che un responsabile il quale dovrebbe attribuire una certa attivit\u00e0 ai suoi collaboratori.L'ordine pu\u00f2 seguire tre criteri (o loro combinazioni):\nRispetto a una matrice di assegnazione responsabilit\u00e0, nel campo destinatario si inserisce chi \u00e8 responsabile e (dopo) chi esegue l'attivit\u00e0, nel campo CC chi controlla, seguito da chi deve essere semplicemente informato senza svolgere alcuna attivit\u00e0.\nVisibilit\u00e0 dei destinatari.\nGli indirizzi dei destinatari principali (\"A:\") e di quelli in copia conoscenza (\"Cc:\") sono ugualmente visibili a tutti i destinatari.\nLa scelta di mettere un destinatario in uno dei due campi \u00e8 legata al ruolo che le persone hanno riguardo all'argomento del messaggio. Ad esempio, se un messaggio richiede di eseguire un compito, si intende che si chiede a chi \u00e8 il destinatario principale (\"A:\") di eseguirlo, mentre i destinatari in copia conoscenza (\"Cc:\") vengono informati che questa richiesta \u00e8 stata fatta, ma non ci si aspetta che siano loro a eseguire il compito.\nGli indirizzi dei destinatari in copia conoscenza nascosta (\"Ccn:\") non appaiono nel messaggio consegnato ai destinatari. Questo consente di fatto di far sapere a terzi che cosa si sta dicendo e a chi senza che i destinatari \u00abufficiali\u00bb ne siano a conoscenza. \u00abMettere in CC\u00bb o \u00abin CCN\u00bb \u00e8 locuzione diffusa negli ambienti lavorativi e nei gruppi sociali organizzati.\nQuando la posta elettronica viene utilizzata per diffondere messaggi a molte persone che non si conoscono tra loro (ad esempio comunicati pubblici, annunci, messaggi spiritosi pi\u00f9 o meno utili), il fatto che ciascun destinatario possa sapere chi sono gli altri destinatari e i loro indirizzi non \u00e8 in generale opportuno, per ragioni di privacy e di sicurezza. In particolare, se si invia un messaggio a un gran numero di persone che non necessariamente si conoscono tra di loro, costoro non necessariamente saranno d'accordo che il loro indirizzo, e il fatto che hanno ricevuto quel messaggio, sia reso noto a estranei. Inoltre, molti worm si propagano tramite posta elettronica, e utilizzano gli indirizzi presenti nei messaggi per diffondersi. Inviare un messaggio con gli indirizzi dei destinatari in chiaro significa quindi esporre tutti i destinatari a un ulteriore rischio di contagio se uno di loro viene contagiato. Per ovviare a questo problema, \u00e8 consigliabile utilizzare in questi casi il \"Ccn:\", oppure una lista di diffusione.\nPubblicit\u00e0 e deducibilit\u00e0 degli indirizzi.\nQuanto detto per i campi A: e CC: ripropone un modo di procedere tipico delle liste d'invio, nelle quali tutti comunicano con tutti. Le \"mailing list\", per\u00f2, dovrebbero essere organizzate offrendo un unico indirizzo di riferimento valido per tutti, dal quale il moderatore provvede all'invio della copia di ciascun messaggio a ciascuno degli iscritti. \u00c8 quindi altamente consigliabile non riprodurre in chiaro tutti gli indirizzi iscritti nella lista d'invio, ma inserire, per ricevere le risposte, soltanto l'indirizzo della mailing list che altro non \u00e8 che il contenitore degli indirizzi di tutti gli utenti iscritti, e offre il vantaggio di non rendere pubblici gli indirizzi degli iscritti esponendoli al rischio di essere contattati da altri senza controllo, senza riservatezza rispetto al loro indirizzo di posta elettronica, senza alcun legame con il tema della lista d'invio sottoscritta, giacch\u00e9, se sono visibili gli indirizzi, ciascun membro potrebbe contattarne un altro direttamente e per qualsivoglia altro motivo. Un'alternativa valida \u00e8 inserire tutti i destinatari nel campo nascosto CCN:.\nQuando gli indirizzi di posta elettronica non sono pseudonimi o nomi di fantasia, ma rispondono a convenzioni con regola fissa, essi sono facilmente deducibili dall'applicazione della regola e quindi se garantiscono la raggiungibilit\u00e0 dei membri appartenenti a gruppi omogenei di persone, \u00e8 anche vero che sono da ritenersi potenzialmente gi\u00e0 \u00abpubblici\u00bb, anche se non sono stati diffusi via posta elettronica. Detto in altri termini: se, per garantire la raggiungibilit\u00e0 di tutto il personale in azienda, un dipendente pu\u00f2 contattare un proprio collega soltanto conoscendo il di lui nome e cognome e applicando la convenzione aziendale per la creazione di indirizzi di posta elettronica (ad esempio nome_cognome@azienda.it, nome.cognome@azienda.it, iniziale_nome.cognome@azienda.it) si \u00e8 gi\u00e0 rinunciato alla riservatezza degli indirizzi di posta elettronica, pur non essendo stati questi ultimi diffusi con l'invio di un messaggio di posta elettronica.\nFunzionamento dei client.\nI client di posta elettronica sono programmi che permettono di operare sul contenuto di una o pi\u00f9 caselle di posta. La stragrande maggioranza dei client presenta all'incirca le stesse caratteristiche principali, differenziandosi per presentazione grafica e per funzionalit\u00e0 avanzate.\nIl client di posta elettronica \u00e8 tradizionalmente un programma eseguito sul calcolatore utilizzato dall'utente, ma \u00e8 molto diffusa anche la possibilit\u00e0 di utilizzare le stesse funzionalit\u00e0 sotto forma di applicazione web (vedi webmail).\nLa funzione principale \u00e8 visualizzare una lista dei messaggi presenti nella casella, in cui per ogni messaggio si vedono solo alcune intestazioni, come l'oggetto, la data, il mittente, e talvolta le prime righe di testo del corpo del messaggio.\nLe operazioni possibili su un messaggio sono tipicamente:\nEsiste inoltre naturalmente la funzione per comporre e inviare un nuovo messaggio.\nPer ottenere una casella di posta elettronica \u00e8 possibile seguire diverse strade:\nLa sincronizzazione del client con l'indirizzo di posta elettronica pu\u00f2 essere:\nVisualizzazione messaggi.\nI client consentono solitamente d'impostare la visualizzazione dei messaggi in due modalit\u00e0:\nNel primo caso i messaggi sono visualizzati singolarmente, uno distinto dall'altro. Nel secondo caso i singoli messaggi relativi allo stesso oggetto sono visualizzati insieme, uno sotto l'altro in ordine cronologico discendente, raggruppati in un unico \"messaggio contenitore\", in stile conversazioni o chat. Il criterio di raggruppamento \u00e8 un oggetto specifico (anche uno spazio in pi\u00f9 o in meno tra le lettere del testo che descrive l'oggetto generano un altro thread).\nAltri strumenti.\nI messaggi di posta elettronica possono essere inviati e/o ricevuti anche utilizzando soluzioni diverse dai classici client di posta o dalla webmail. Un qualsiasi applicativo software pu\u00f2 prevedere la possibilit\u00e0 di utilizzare i soliti protocolli per gestire le mail direttamente nell'ambiente (anche in maniera trasparente per gli utenti). Il vantaggio \u00e8 che non occorre ricorrere a un client e i messaggi rimangono archiviati all'interno del sistema. In pratica, non bisogna impiegare un altro strumento per inviare il documento generato dall'applicazione o per riceverne uno che comunque dovr\u00e0 poi essere archiviato (o citato come riferimento) nell'applicazione. Ad esempio, i sistemi gestionali di tipo Erp o di qualsiasi altra tipologia funzionale hanno la possibilit\u00e0 di configurare indirizzi POP/IMAP per ricevere le informazioni prescelte o indirizzi SMTP per inviarle, in maniera automatica o tramite intervento dell'utente.\nEstensioni dei nomi di file.\nAlla ricezione dei messaggi di posta elettronica, le applicazioni client di posta salvano i messaggi nei file del sistema operativo nel file system. Alcuni client salvano i singoli messaggi come file separati, mentre altri utilizzano vari formati di database, spesso proprietari, per l'archiviazione collettiva. Uno standard storico di archiviazione \u00e8 il formato \"mbox\". Il formato specifico utilizzato \u00e8 spesso indicato da speciali estensioni del nome file:\nAlcune applicazioni (come Apple Mail) lasciano gli allegati codificati nei messaggi per la ricerca salvando anche copie separate degli allegati. Altri separano gli allegati dai messaggi e li salvano in una directory specifica.\nSchema URI mailto.\nLo schema URI definisce lo schema codice_5 per gli indirizzi di posta elettronica SMTP. Sebbene il suo utilizzo non sia strettamente definito, gli URL di questo modulo sono destinati ad essere utilizzati per aprire la finestra del nuovo messaggio del client di posta dell'utente quando l'URL \u00e8 attivato, con l'indirizzo definito dall'URL nel campo \"A:\". Molti client supportano anche i parametri della stringa di query per gli altri campi di posta elettronica, come la riga dell'oggetto o i destinatari in copia per conoscenza.\nAbusi.\nIl principale utilizzo improprio della posta elettronica \u00e8 lo spam, l'invio massiccio a molti utenti di messaggi indesiderati, in genere di natura pubblicitaria-commerciale. Secondo alcune fonti, l'incidenza di questi messaggi raggiungerebbe i due terzi del traffico totale di posta elettronica.\nUn altro fenomeno negativo \u00e8 costituito dalle catene di sant'Antonio, messaggi che contengono informazioni allarmanti, promesse di facili guadagni o vere e proprie bufale, e invitano a inoltrare il messaggio ai propri conoscenti, finendo talvolta per circolare per mesi o per anni.\nEsiste inoltre la possibilit\u00e0 di falsificare il nome e l'indirizzo del mittente visualizzati nel programma client del destinatario, inducendo l'utente a ritenere attendibile un messaggio del tutto falso. Questa vulnerabilit\u00e0 viene usata per costruire vere e proprie truffe o scherzi che si basano sulla fiducia che la maggior parte degli utenti erroneamente ripone nel \u00abmittente\u00bb di un messaggio di posta elettronica. Anche i worm che si replicano per posta elettronica usano questo meccanismo, allo scopo di indurre gli utenti a provare interesse o a prestare fiducia in un messaggio, in modo che lo aprano ed eventualmente installino allegati infetti.\nAttacchi hacker.\nLe email possono essere vittima di alcuni attacchi hacker:\nSpoofing e phishing.\nIn un caso di spoofing di e-mail, un criminale informatico invia a un utente un'e-mail fingendo di essere qualcuno che l'utente conosce. Risulta molto difficile da risalire al suo vero mittente.\nViene utilizzato dai criminali informatici per ingannare gli utenti e ottenere informazioni sensibili come conti bancari o numeri di previdenza sociale.\nDomain squatting.\nIl Domain Squatting consiste nel registrare, vendere o utilizzare un nome di dominio con l'intento di trarre profitto dal marchio di qualcun altro. Pertanto le aziende o i loro clienti possono essere vittime di attacchi di Domain Squatting.\nSpear phishing.\nMentre le campagne di phishing regolari perseguono un gran numero di obiettivi a rendimento relativamente basso, lo spear phishing mira a obiettivi specifici utilizzando messaggi di posta elettronica appositamente creati per la vittima designata. Per questi attacchi gli hacker usano servizi come WinZip, Box, Dropbox, OneDrive o Google Drive.\nFile dannosi.\nQuando un contenuto dannoso nell'allegato e-mail raggiunge l'utente potrebbe infettare l'intero sistema del computer (o lo smartphone o il tablet) e la rete.\nRansomware.\nUna volta che qualcuno viene infettato via mail deve essere pagato un riscatto per tutti i dati crittografati.\nConfigurazioni errate.\nUna configurazione errata nel servizio di posta elettronica pu\u00f2 causare l'invio di posta elettronica senza autenticazione.\nAd esempio un hacker si connette al servizio di posta elettronica di una vittima senza autenticazione e inviare un'e-mail ai suoi contatti memorizzati nella rubrica.\nExploit Kit.\nSoftware in grado di realizzare attacchi informatici di tipo web-based con l\u2019obiettivo di distribuire malware o altre componenti malevole anche attraverso le email.\nAttacchi BEC (Business Email Compromise).\nUna forma particolare di phishing che sfrutta sofisticate tecniche di ingegneria sociale per ottenere l'accesso a informazioni personali o riservate, e specificamente informazioni di rilevante valore economico e commerciale. In genere un attacco prende di mira ruoli specifici dei dipendenti all'interno di un'organizzazione inviando una o pi\u00f9 e-mail di spoofing che rappresentano in modo fraudolento un collega senior (CEO o simile) o un cliente fidato. Conosciuto anche come \"Whaling\".\nEmail Injection.\nL'Email Injection \u00e8 una vulnerabilit\u00e0 di sicurezza che pu\u00f2 verificarsi nelle applicazioni di posta elettronica. \u00c8 l'equivalente e-mail dell'HTTP Header Injection. Come gli attacchi SQL injection, questa vulnerabilit\u00e0 appartiene a una classe generale di vulnerabilit\u00e0 che si verifica quando un linguaggio di programmazione \u00e8 incorporato in un altro.\nPrivacy per la posta elettronica.\nTrattamento degli indirizzi.\nPer vari motivi, gli indirizzi di posta elettronica sono spesso accessibili su internet:\nTutti questi indirizzi sono a rischio di essere raccolti con strumenti automatici per creare indirizzari usati per inviare spam.\nSe si protesta con le societ\u00e0 che hanno inviato i messaggi di posta elettronica pubblicitari spesso ci si vede rispondere che il proprio indirizzo era stato reperito su Internet e per questo si considerava a tutti gli effetti di dominio pubblico, e che non ci sarebbe dunque nessuna violazione della privacy.\nIntervento del Garante.\nIl Garante della privacy afferma che la posta elettronica deve avere la stessa tutela di quella ordinaria. Anche se la rete consente una vasta conoscibilit\u00e0 degli indirizzi di posta elettronica, \u00e8 considerato illegale l'uso di questi dati personali per scopi diversi da quelli per cui sono presenti online (compreso l'invio di messaggi a scopo commerciale, pubblicitario...). \u00c8 quindi obbligatorio, per non violare la privacy degli utenti, accertarsi del loro consenso prima di utilizzare il loro indirizzo di posta elettronica per qualsiasi scopo.\nPrivacy per la posta elettronica sul posto di lavoro.\nIl problema riguarda da una parte il fatto che il datore di lavoro desidera che gli strumenti che mette a disposizione (come Internet e la posta elettronica) vengano usati solo per scopi prettamente lavorativi, e dall'altro la legittima tutela dei dati personali del dipendente. L'autorit\u00e0 Garante ha stabilito che il datore di lavoro pu\u00f2 controllare i messaggi di posta elettronica del personale esclusivamente in rari casi. Sono state definite le norme per l'utilizzo della posta elettronica sul luogo di lavoro; spetta infatti allo stesso datore di lavoro il compito di fissare i modi consentiti all'interno dell'azienda per l'uso di Internet e dei messaggi di posta elettronica e soprattutto sulla possibilit\u00e0 che vengano effettuati dei controlli. Quindi, in definitiva la soluzione pi\u00f9 efficace \u00e8 l'adozione da parte dell'azienda di un regolamento interno, coinvolgendo anche i sindacati.\nSi verificano problemi anche quando un addetto \u00e8 assente e il superiore presume che al suo indirizzo siano stati inviati messaggi di lavoro a cui \u00e8 necessario accedere per il funzionamento dell'azienda. Queste situazioni possono essere prevenute creando caselle di posta associate a particolari uffici o persone oltre a quelle individuali, e usando queste caselle per le attivit\u00e0 lavorative che possono essere gestite da pi\u00f9 persone.\nIn base all'art. 616 del codice penale, ancora vigente (2020), \u00e8 punito con la reclusione fino a un anno o con la multa da 30 euro a 516 euro chiunque prenda cognizione del contenuto di una corrispondenza a lui non diretta. Per \"corrispondenza\" si intende quella epistolare, telegrafica o telefonica, informatica o telematica ovvero effettuata con ogni altra forma di comunicazione a distanza. Lo Statuto dei Lavoratori vieta sia la discriminazione sia lo svolgimento di indagini sulle opinioni politiche, sindacali o religiose del lavoratore (art. 8). \nAmmettere la legittimit\u00e0 del controllo sulla corrispondenza privata (ancorch\u00e9 elettronica) del dipendente equivarrebbe di fatto inevitabilmente a legittimare un'indagine su questo tipo di opinioni (scambiate tramite e-mail), oppure costringere il lavoratore a limitare la libert\u00e0 di manifestare il proprio pensiero per difendere la privacy dall'ingerenza del datore di lavoro.\nPrivacy delle comunicazioni.\nUn altro aspetto problematico \u00e8 il trattamento del contenuto di un messaggio che si \u00e8 ricevuto. Come norma generale, ciascun messaggio \u00e8 da considerarsi destinato alle persone a cui \u00e8 indirizzato, e quindi non sarebbe legittimo inoltrarlo o comunque farlo leggere ad altri. Alla pari di qualsiasi altro scambio di informazioni di tipo postale o telefonico, peraltro, la tutela della segretezza \u00e8 limitata al trasferimento fra il mittente e il destinatario, ma quest'ultimo \u00e8 libero di utilizzare il messaggio come crede, assumendosene naturalmente tutte le responsabilit\u00e0 di fronte al mittente e alla legge.\nPosta elettronica certificata.\nLa Posta elettronica certificata \u00e8 un servizio di posta elettronica erogato nel solo Stato italiano che permette di ottenere la garanzia legale del ricevimento del messaggio da parte del destinatario e della integrit\u00e0 del messaggio ricevuto. Non prevede invece la segretezza del contenuto del messaggio o la certificazione del mittente, e pone parecchi problemi nell'uso con soggetti esteri. \nIn Italia l'invio di un messaggio di posta elettronica certificato, nelle forme stabilite dalla normativa vigente (in particolare il D.P.R. n. 68/2005 e il D. Lgs. n. 82/2005 \"Codice dell'amministrazione digitale\"), \u00e8 equiparato a tutti gli effetti di legge alla spedizione di una raccomandata cartacea con avviso di ricevimento. Ai fini della legge, il messaggio si considera consegnato al destinatario quando \u00e8 accessibile nella sua casella di posta. Dal 29 novembre 2011 tutte le aziende devono disporre e comunicare alla Camera di Commercio il proprio indirizzo di Posta Elettronica Certificata.\nIl meccanismo consiste nel fatto che il gestore di posta elettronica certificata, nel momento in cui prende a carico il messaggio di posta elettronica del mittente, invia a esso una ricevuta di accettazione, che certifica l'avvenuto invio. Nel momento invece in cui il gestore deposita il messaggio nella casella del destinatario, invia al mittente una ricevuta di consegna che certifica l'avvenuta ricezione. Sia la ricevuta di accettazione sia la ricevuta di consegna sono in formato elettronico, e a esse \u00e8 apposta la firma digitale del gestore.\nSe il gestore di posta elettronica certificata del mittente \u00e8 diverso dal gestore del destinatario, si ha un passaggio ulteriore: il gestore del destinatario, nel momento in cui riceve la mail dal gestore del mittente, emette una ricevuta di presa a carico, in formato elettronico, a cui appone la propria firma digitale. Se il gestore di posta elettronica non \u00e8 in grado di depositare la mail nella casella del destinatario, invia una ricevuta di mancata consegna. I gestori di posta certificata hanno l'obbligo di non accettare le mail contenenti virus.\nI gestori di posta elettronica certificata sono soggetti privati che devono possedere una pluralit\u00e0 di requisiti stabiliti dalla legge (devono, per esempio, possedere gli stessi requisiti di onorabilit\u00e0 previsti per l'attivit\u00e0 bancaria, e avere un capitale sociale non inferiore a 1 milione di euro), e possono operare solo se sono autorizzati dal CNIPA, il Centro Nazionale per l'Informatica nella Pubblica Amministrazione.\nLe pubbliche amministrazioni possono essere gestori di posta elettronica certificata, ma in tal caso gli indirizzi rilasciati hanno validit\u00e0 solo limitatamente agli scambi di mail fra il titolare dell'indirizzo e l'Amministrazione che lo ha rilasciato.\nEmail HTML.\nL'e-mail HTML \u00e8 l'uso di un sottoinsieme di HTML per fornire funzionalit\u00e0 di formattazione e markup semantico nelle e-mail che non sono disponibili con testo normale. Il testo \u00e8 disposto per adattarsi alla larghezza della finestra di visualizzazione, invece di spezzare uniformemente ogni riga a 78 caratteri (definito in RFC 5322 , che era necessario sui terminali pi\u00f9 vecchi). Consente l'inclusione in linea di immagini, tabelle, diagrammi o formule matematiche come immagini, che sono altrimenti difficili da trasmettere (tipicamente usando l'arte ASCII).\nLa maggior parte dei client di posta elettronica supportano la posta elettronica HTML e molti lo utilizzano per impostazione predefinita. Molti di questi client includono sia un editor GUI per la composizione di messaggi di posta elettronica HTML sia un motore di rendering per la visualizzazione di messaggi di posta elettronica HTML ricevuti.\nLa struttura va fatta con il tag TABLE e la formattazione con il tag in linea STYLE poich\u00e9 non \u00e8 possibile utilizzare i CSS.\nInoltre \u00e8 possibile inserire nel layout di una email HTML dei video attraverso l'apposito tag.\nMolti permettono di aprire l'email HTML ricevuta nel browser attraverso un link, in caso la visualizzazione sul programma di posta sia scarsa.\nVulnerabilit\u00e0.\nL'HTML consente di visualizzare un collegamento come testo arbitrario, in modo che, anzich\u00e9 visualizzare l'URL completo, un collegamento possa mostrarne solo una parte o semplicemente un nome di destinazione intuitivo. Questo pu\u00f2 essere utilizzato negli attacchi di phishing, in cui gli utenti sono indotti a credere che un collegamento punti al sito Web di una fonte autorevole (come una banca), visitandolo e rivelando involontariamente dettagli personali (come i numeri di conto bancario) a un truffatore.\nSe un'e-mail contiene bug (contenuto in linea da un server esterno, come un'immagine), il server pu\u00f2 avvisare una terza parte che l'e-mail \u00e8 stata aperta. Questo \u00e8 un potenziale rischio per la privacy, poich\u00e9 rivela che un indirizzo e-mail \u00e8 reale (in modo che possa essere preso di mira in futuro) e rivela quando il messaggio \u00e8 stato letto. Per questo motivo, tutti i moderni client di posta elettronica pi\u00f9 diffusi (a partire dall'anno 2019) non caricano immagini esterne fino a quando non vengono richieste dall'utente.\nTesto arricchito.\nIl testo arricchito \u00e8 un per la posta elettronica definito da IETF nell'RFC 1896 e associato al tipo MIME codice_6 definito nell'RFC 1563. \u00c8 \"inteso a facilitare la pi\u00f9 ampia interazione di testo semplice e arricchito su un'ampia variet\u00e0 di piattaforme hardware e software\". Esempio:"}
{"id": "2853505", "revid": "1921861", "url": "https://it.wikipedia.org/wiki?curid=2853505", "title": "Pterocarpus macrocarpus", "text": "Il padouk della Birmania (\"Pterocarpus macrocarpus\" ) \u00e8 un albero della famiglia delle Fabaceae, originario del Sud-est asiatico.\nDescrizione.\nIl padouk birmano \u00e8 un albero di medie dimensioni, alto 10-30 metri e raramente pu\u00f2 arriva a 39 metri. Il tronco raggiunge 1,7 metri di diametro. La corteccia \u00e8 instabile, di colore grigio-marrone e, se tagliata, secerne una resina rossa. Le foglie hanno lunghezza di cm 20-35, pennate, con 9-11 foglioline. I fiori sono di colore giallo, prodotti in racemi della lunghezza di cm 5-9. Il frutto \u00e8 un baccello circondato da un'ala rotonda del diametro di cm 4,5-7, contenenti due o tre semi.\nDistribuzione e habitat.\nL'areale di crescita va dal nord-est dell'India alla Birmania, Laos, Thailandia e Vietnam.\nUsi.\nIl padouk dell Birmania fornisce un legname pregiato di colore rossiccio. Resiste discretamente agli agenti atmosferici e alle termiti. Pur non essendo estremamente denso, \u00e8 uno dei legnami pi\u00f9 pesanti del Sud-est asiatico. Viene utilizzato come legname da costruzione e per realizzare mobili, parquet, ruote di carri, manici di utensili e altro."}
{"id": "2853510", "revid": "36426", "url": "https://it.wikipedia.org/wiki?curid=2853510", "title": "Palazzo Vendramin Calergi", "text": ""}
{"id": "2853514", "revid": "486946", "url": "https://it.wikipedia.org/wiki?curid=2853514", "title": "Alexandre Jacob", "text": ""}
{"id": "2853518", "revid": "46291", "url": "https://it.wikipedia.org/wiki?curid=2853518", "title": "Diospyros celebica", "text": "L'ebano macassar (\"Diospyros celebica\" ) \u00e8 un albero della famiglia delle Ebenacee.\nDescrizione.\nL'albero \u00e8 un sempreverde a crescita lenta. Pu\u00f2 raggiungere i 20 metri di altezza in circostanze favorevoli, anche se al giorno d'oggi \u00e8 raro trovare piante cos\u00ec notevoli.\nIl legname \u00e8 variegato, nero con striature marroni. Il legno presenta spesso difetti, in particolare fessurazioni e torsioni. Deve essere stagionato con cura e lentamente.\nDistribuzione e habitat.\nIl macassar \u00e8 endemico dell'isola di Sulawesi, in Indonesia. Il suo nome deriva dal porto principale dell'isola, Makassar. Poich\u00e9 questo ebano \u00e8 stato molto ricercato e utilizzato per secoli, ora \u00e8 di difficile reperibilit\u00e0.\nUsi.\nL'ebano macassar \u00e8 un'essenza pregiata che trova largo impiego in ebanisteria, falegnameria fine, tornitura e nella fabbricazione di strumenti musicali. A causa dei suoi pregi negli ultimi due secoli la specie \u00e8 stata molto sfruttata dai falegnami di tutto il mondo tanto che \u00e8 diventato ormai un'essenza rara e costosa. Le piccole quantit\u00e0 disponibili sul mercato hanno portato a prezzi elevati: il macassar oggi \u00e8 uno dei legnami con il prezzo pi\u00f9 alto al mondo e la zona di crescita \u00e8 piuttosto limitata."}
{"id": "2853527", "revid": "767487", "url": "https://it.wikipedia.org/wiki?curid=2853527", "title": "Jazzamor", "text": "Jazzamor \u00e8 un duo musicale tedesco formato da Bettina Mischke e Roland Grosch. la loro musica combina elementi di lounge, jazz e bossa nova."}
{"id": "2853540", "revid": "1745361", "url": "https://it.wikipedia.org/wiki?curid=2853540", "title": "Aristocratica", "text": "Aristocratica \u00e8 l'ottavo album dei Matia Bazar, pubblicato su vinile dalla Ariston Records (catalogo AR LP 12418) e dalla CGD su vinile e cassetta (CGD 20635) nel 1984.\nIl disco.\nInizia a collaborare col gruppo, in veste di turnista, Sergio Cossu, che dall'album successivo diventer\u00e0 tastierista ufficiale e membro della band.\nRistampato su CD dalla Virgin Dischi nel 1987 (MPCID 1016) e, rimasterizzato, nel 1991 (777 7\u00a088112 2).\nI brani.\n\"Cercami ancora\".\nBrano secondo classificato al \"Festival Mondiale della Canzone Popolare\" di Tokyo del 1984, inserito, in versione originale dal vivo, nell'introvabile LP della manifestazione.\nSempre nel 1984, esce, soltanto in Giappone, come singolo studio (lato B: Aristocratica) e viene aggiunto all'edizione giapponese dell'album \"Aristocratica\" (SEVEN SEAS catalogo K28P 499).\n\u00c8 disponibile per il mercato europeo nelle raccolte: del e The Platinum Collection del .\nTracce.\nLato A"}
{"id": "2853541", "revid": "30693789", "url": "https://it.wikipedia.org/wiki?curid=2853541", "title": "Radikal B\u00f6se", "text": ""}
{"id": "2853543", "revid": "767487", "url": "https://it.wikipedia.org/wiki?curid=2853543", "title": "Dee C. Lee", "text": "Biografia.\nDopo aver debuttato come corista per gli Wham! tra il 1981 e il 1983, anno in cui si \u00e8 unita al gruppo The Style Council del marito Paul Weller e in cui ha debuttato come solista con il singolo \"Selina Wow Wow\". Tra gli anni ottanta e gli anni novanta ha pubblicato tre album per le etichette discografica CBS, Cleartone e Pony Canyon, intitolati rispettivamente \"Shrine\", \"Things Will Be Sweeter\" e \"Smiles\". Nel 1985 ha riscosso particolare successo con il brano \"See the Day\", terzo nella classifica dei singoli britannica, riportato al successo dalle Girls Aloud nel 2005 ed estratto come singolo dal loro terzo album, \"Chemistry\"."}
{"id": "2853547", "revid": "438678", "url": "https://it.wikipedia.org/wiki?curid=2853547", "title": "Melanch\u00f3lia", "text": "Melanch\u00f3lia \u00e8 il nono album dei Matia Bazar, pubblicato su vinile dalla Ariston Records (catalogo AR LP 12426) nel 1985.\nIl disco.\n\u00c8 il primo album con Sergio Cossu alle tastiere.\nContiene il brano \"Souvenir\", presentato dal gruppo al Festival di Sanremo 1985, e il singolo di successo internazionale \"Ti sento (I Feel You)\".\nDistribuito su CD da Ariola (catalogo 257.699) nel 1985, ristampato da CGD su 33 giri (CGD 20632) e su CD (CDS 6053) nel 1987. Ristampato su CD nel 1987 anche dalla Virgin Dischi (MPCID 1017) e, rimasterizzato, nel 1991 (777 7 86627 2).\nReso disponibile per il download digitale nel 2003 e nel 2010 dalla EMI Italiana.\n\"Melancol\u00eda\".\nVersione dell'album per i mercati di lingua latina, contiene tre tracce tradotte e cantate in spagnolo. La prima del lato A, \"Te siento\", \u00e8 il remix esteso di MoiMix; la seconda \u00e8 intitolata \"Va en el viento\", infine l'ultima del lato B, \"Souvenir\", \u00e8 un altro remix di MoiMix.\nTracce.\nCD - 1987.\nbonus track (CGD CDS 6053), traccia fantasma in qualche ristampa\nDurata totale: 40:07\nCD - 1985.\n(Ariola 257.699) \nDurata totale: 46:21"}
{"id": "2853566", "revid": "1486495", "url": "https://it.wikipedia.org/wiki?curid=2853566", "title": "The Life &amp; Times of Tim", "text": "The Life &amp; Times of Tim \u00e8 una sitcom animata statunitense del 2008, creata, diretta e sceneggiata da Steve Dildarian.\nLa serie tratta le vicende di Tim, uno sventurato impiegato d'azienda di 20 anni che vive a New York insieme alla sua ragazza Amy. Nel corso della serie, Tim si trova sempre pi\u00f9 in situazioni imbarazzanti e scomode che riguardano la carriera e la vita privata.\nLa serie \u00e8 stata trasmessa per la prima volta negli Stati Uniti su HBO dal 28 settembre 2008 al 17 febbraio 2012, per un totale di 30 episodi ripartiti su tre stagioni. In Italia la serie \u00e8 stata trasmessa su Deejay TV dal 16 gennaio 2010. In seguito \u00e8 stata replicata su FX.\nProduzione.\n\"The Life &amp; Times of Tim\" \u00e8 la prima serie animata della HBO dopo \"Spawn\", trasmessa dal 1997 al 1999. La serie \u00e8 stata originariamente ideata da Steve Dildaarian per la Fox nel 2007, basandosi sul suo corto animato \"Angry Unpaid Hooker\", tuttavia \u00e8 stata poi acquistata dalla HBO per una prima stagione formata da 10 episodi.\nIl 20 aprile 2012, la rete ha annunciato la cancellazione della serie a causa dei bassi ascolti.\nPersonaggi e doppiatori.\nPersonaggi principali.\nIl protagonista della serie. Tim \u00e8 un modesto colletto bianco dipendente della \"Omnicorp\", un'immaginaria azienda avente sede a New York. Pur operando con le migliori intenzioni, quasi sempre finisce col farsi coinvolgere in situazioni altamente imbarazzanti per il quale spesso non ha colpe.\nL'infinitamente paziente ragazza di Tim.\nPersonaggi ricorrenti.\nIl migliore amico di Tim e collega d'azienda.\nL'amica prosituta di Tim.\nIl capo della \"Omnicorp\".\nPersonaggi secondari.\nL'assistente del capo e collega di Tim.\nFiglia dell'inserviente che lavora nel palazzo in cui abita Tim."}
{"id": "2853567", "revid": "288300", "url": "https://it.wikipedia.org/wiki?curid=2853567", "title": "Sepahan F.C.", "text": ""}
{"id": "2853568", "revid": "360600", "url": "https://it.wikipedia.org/wiki?curid=2853568", "title": "The Life and Times of Tim", "text": ""}
{"id": "2853586", "revid": "287204", "url": "https://it.wikipedia.org/wiki?curid=2853586", "title": "Vancouver Canucks 2008-2009", "text": "Nel 2008-2009 i Vancouver Canucks giocano la loro 38\u00aa stagione nella NHL.\nEventi della stagione.\nLa Off-season.\nIl 29 maggio 2008 I Canucks perdono il giovane difensore Luc Bourdon, di solo 21 anni, scomparso in un tragico incidente stradale, mentre era alla guida della sua motocicletta. I Canucks decidono di onorare la sua memoria il 9 ottobre 2008 durante la partita di apertura della stagione contro i Calgary Flames e di portare per tutta la stagione sul caso un adesivo con la sigla \"LB\".\nIl 17 giugno 2008 viene nominato assistente allenatore \"Ryan Walter\", che si aggiunge a \"Rick Bowness\" in questo ruolo, andando ad affiancarsi cos\u00ec all'allenatore \"Alain Vigneault\". Ryan Walter, di 50 anni, ha giocato 1.031 partite nella NHL con Washington, Montr\u00e9al e Vancouver segnando 264 goal e 382 assist. Nel 1986 ha vinto anche una Stanley Cup con il Montr\u00e9al.\nDurante il mercato dei Free Agent i Vancouver perdono due importanti giocatori: Markus N\u00e4slund, capitano dei Canucks per sette stagioni, che firma un contratto per 2 anni e 8 milioni i dollari con i New York Rangers, e Brendan Morrison che firma un contratto di un anno e 2.75 milioni di dollari con Anaheim Ducks. A sostituirli giungono, Steve Bernier dai Buffalo Sabres in cambio della terza scelta al draft 2009 e della seconda scelta al draft 2010, e Pavol Demitra che firma, come Free Agent, un contratto di 2 anni e 8 milioni di dollari. \nIl 4 settembre 2008 viene annunciato che, durante la partita casalinga del 17 dicembre 2008 contro gli Edmonton Oilers, verr\u00e0 ritirato il numero 16 di Trevor Linden, diventando il secondo giocatore dei Canucks dopo Stan Smyl a cui spetta questo onore.\nLa Pre-Season.\nIl 30 settembre 2008 i Canucks annunciano di aver nominato, quale dodicesimo capitano della squadra, il portiere Roberto Luongo, che diventa cos\u00ec, il settimo portiere a essere nominato capitano di una squadra dell' NHL. Secondo il regolamento NHL il portiere non pu\u00f2 portare la \"C\" sulla maglia, parlare con l'arbitro ed effettuare gli ingaggi celebrativi. Questi compiti spetteranno al vice capitano Willie Mitchell, nominato in questo ruolo con i compagni di squadra Mattias \u00d6hlund e Ryan Kesler.\nPre-season.\nIl primo campo d'allenamento, quelli dei giovani talenti, chiamato, \"Prospect Camp\", si volge tra il General Motors Place e il campus dell'Universit\u00e0 della Columbia Britannica, dal 12 settembre 2008 al 18 settembre 2008. Il campo di allenamento principale si svolse a Whistler a partire dal 20 settembre 2008.\nRegular Season.\nClassifica della Western Division.\nLEGENDA:\nG=Giocate, V=Vinte, PS=Perse ai suppl., P=Perse, GF=Gol Fatti, GS=Gol Subiti, Pt=Punti\nClassifica della Western Conference.\nLEGENDA:\nG=Giocate, V=Vinte, PS=Perse ai suppl., P=Perse, GF=Gol Fatti, GS=Gol Subiti, Pt=Punti, Y=primi nella loro Division; X= vincitore del Presidents' Trophy; Z= vincitore del titolo di Division\nPlay Off.\nNel corso dei play-off 2009,i Canucks vennero battuti alle semifinali della Conference dai Chicago Blackhawks per 4-2, dopo che erano riusciti ad eliminare nei quarti i St. Louis Blues con un secco 4-0.\nGiocatori.\nRoster.\nLEGENDA:\nP = Portiere, D = Difensore, C = Centro, L = sinistra, R = destra\nScelte al Entry Draft.\nLe scelte fatta dai Canucks durante l'Entry Draft 2008 di Ottawa.\nLegenda: P = Portiere, D = Difensore, A = Attaccante, Rd = Giro in cui si \u00e8 fatto la scelta, Nr. = Scelta assoluta"}
{"id": "2853588", "revid": "36426", "url": "https://it.wikipedia.org/wiki?curid=2853588", "title": "Monumento di Leonardo Bruni", "text": ""}
{"id": "2853589", "revid": "466539", "url": "https://it.wikipedia.org/wiki?curid=2853589", "title": "Hotel Ambassador", "text": "L'Ambassador Hotel di Los Angeles, California, era un hotel di lusso costruito nel primo decennio del '900 ed aperto al pubblico nel 1921.\nStoria.\nFu luogo di soggiorno di molti presidenti americani, da Hoover a Nixon, e personalit\u00e0 di spicco della diplomazia, del cinema e dello spettacolo mondiale fino alla sua chiusura. L'albergo, oltre a tutti i \"comfort\" di cui un hotel potesse disporre allora, comprendeva anche il famoso locale notturno, il \"Coconut Grove\", meta di affezionate \"star\" come Frank Sinatra, Rosemary Clooney, Barbra Streisand, Judy Garland, Bing Crosby e Liza Minnelli, le quali vi si esibirono innumerevoli volte durante gli anni di attivit\u00e0. Tra gli anni cinquanta e gli anni settanta il \"Cocoanut\" e \"L'Ambassador\" ospitarono fra l'altro diverse edizioni dei \"Golden Globe\".\nL'hotel, che ospit\u00f2 lo \"staff\" e la campagna elettorale di Robert F. Kennedy, il 6 giugno 1968 fu teatro del tragico attentato in cui Kennedy fu assassinato appena dopo la \"convention\" tenutasi nella sala conferenze dell'Ambassador. Dopo l'assassinio di Kennedy, l'hotel e il \"Coconut Grove\" iniziarono una lenta fase di declino che termin\u00f2 nel 1989, anno in cui la struttura cess\u00f2 la funzione di albergo, ma venne mantenuta in servizio per essere impiegata come \"location\" per eventi privati e \"set\" cinematografici.\nNel 2004 la Los Angeles Unified School District avanz\u00f2 un progetto di demolizione dell'Ambassador allo scopo di costruire una nuova struttura scolastica nell'area. Fu l'inizio di una battaglia legale tra l'ente scolastico, la Los Angeles Conservancy and the Art Deco Society (la quale richiedeva la conservazione e l'integrazione di parte delle vecchie strutture dell'hotel nel nuovo progetto, nonch\u00e9 il salvataggio e il rilancio del \"Coconut Grove\") e i legali di Sirhan Sirhan, l'attentatore del 6 giugno '68, i quali richiedevano nuovi rilievi nei locali per tentare di scagionare l'assistito. Tutto si concluse con la vittoria nella vertenza da parte della Los Angeles Unified School District e con il varo del nuovo progetto. L'Ambassador inizi\u00f2 ad essere demolito nel 2005, demolizione che terminer\u00e0 l'anno successivo. Il film del 2006 di Emilio Estevez \"Bobby\", il quale tratta proprio i fatti dell'attentato a Kennedy, fu girato nell'hotel quando le prime fasi della demolizione erano gi\u00e0 iniziate.\nVennero preservate solo le sezioni della \"hall\" e del \"Coconut Grove\" (che negli anni per\u00f2 sub\u00ec innumerevoli e profonde trasformazioni e riadattamenti che ne snaturarono completamente l'aspetto iniziale). L'architetto Paul R. Williams fu incaricato della ristrutturazione del locale e del suo riadattamento ad \"auditorium\" per la nuova scuola. Ma il progetto, che in fin dei conti prevedeva il tentativo di recupero di una struttura costruita ad inizio secolo, modificata una dozzina di volte e rimasta in stato di abbandono per decenni, fu avallato dagli enti di sicurezza americani, i quali ne suggerirono invece la quasi totale demolizione al fine di ricostruire il locale secondo lo stile originale ma attraverso moderne tecniche edilizie, rispondendo cos\u00ec agli attuali standard di sicurezza e stabilit\u00e0 degli edifici.\nIn seguito alle proteste da parte di molte \"star\" di Hollywood, di capi di governo e di enti culturali che vedevano l'Ambassador come un monumento alla vita mondana degli anni d'oro del dopoguerra e del \"boom\" economico, vennero apportate profonde modifiche al progetto del nuovo edificio scolastico, la cui facciata riprende, seppur in chiave moderna, l'aspetto originale di quella dell'Ambassador. Il nuovo istituto \u00e8 stato inaugurato il 9 settembre 2009, con il nome di \"Robert F. Kennedy Community School\".\nCuriosit\u00e0.\nNel 1989, all'interno dell'hotel, furono girate alcune scene del film Pretty Woman interpretato da Julia Roberts e Richard Gere. Nella sala da ballo, venne girata la scena in cui l\u2019hotel manager insegnava a Miss Vivian a scegliere le posate."}
{"id": "2853590", "revid": "36426", "url": "https://it.wikipedia.org/wiki?curid=2853590", "title": "Monumento di Carlo Marsuppini", "text": ""}
{"id": "2853592", "revid": "974994", "url": "https://it.wikipedia.org/wiki?curid=2853592", "title": "Monumento funebre del doge Pietro Mocenigo", "text": "Il Monumento funebre del doge Pietro Mocenigo venne realizzato da Pietro Lombardo coi figli Tullio e Antonio tra il 1477 e il 1481 circa nella basilica dei Santi Giovanni e Paolo a Venezia. \u00c8 in pietra d'Istria.\nStoria.\nIl doge Pietro Mocenigo aveva combattuto per diversi anni i Turchi per mare a Negroponte, a Rodi, Delo, Smirne e in Albania e aveva fatto da mediatore per conto di Venezia nella successione di Caterina Cornaro a Cipro. Aveva ottenuto una fortunata, seppur modesta, vittoria sui turchi a Smirne in una campagna militare nell'Egeo che aveva fruttato schiavi e bottino. Il suo monumento funebre, commissionato dai fratelli del defunto Niccol\u00f2 e Giovanni, fu infatti decorato da un apparato che esaltasse le qualit\u00e0 militari del \"capitano do mar\". si trattava di una struttura che celebrasse un vero e proprio trionfo, a met\u00e0 strada tra una concezione cortese e una rievocazione dell'antico. \nSi tratt\u00f2 di un'opera altamente innovativa, che a Venezia ruppe con la tradizione trecentesca dei monumenti a baldacchino per importare un pi\u00f9 solenne stile rinascimentale, derivato dalla struttura degli archi di trionfo e avvalentisi anche degli arcosoli del Rinascimento fiorentino in Santa Croce (Firenze), quali il monumento di Leonardo Bruni di Bernardo Rossellino (1450) e quello di Carlo Marsuppini di Desiderio da Settignano (1453-1455). Innovativa fu anche la posizione eretta e fiera del doge, non pi\u00f9 sdraiato sul catafalco; venne rappresentato invece come gi\u00e0 risorto, non a caso in asse con la statua del \"Cristo\" sulla sommit\u00e0.\nDescrizione e stile.\nEntro un'arcata fiancheggiata da nicchie con sei statue di giovani guerrieri in costume romano, forse i \"Cesari\" con corazze un tempo dorate, tre figure virili reggono il sarcofago del doge, composto da una cassa all'antica, coronata da una cimasa arcuata con due piccole volute ai lati. La cassa \u00e8 tripartita da bassorilievi: al centro una ghirlanda contiene l'iscrizione \u00ab\"ex hostium manubiis\"\u00bb (le prede belliche hanno finanziato il monumento) e ai lati sono raffigurate le imprese pi\u00f9 famose del doge, la \"Presa di Smirne\" e la \"Consegna delle chiavi di Famagosta a Caterina Cornaro\". Sulle testate si trovano i santi \"Teodoro\" e \"Giorgio\", due santi cavalieri.\nSul sarcofago in piedi le statue a tutto tondo del doge armato, con la corazza d'acciaio sotto il mantello generalizio e di due paggi, uno col bastone di comando e l'altro reggiscudo con lo stemma dei Mocenigo. Oltre l'arco che corona il sepolcro, decorato da finissimi rilievi vegetali e all'antica, si trova un attico, decorato dal bassorilievo delle \"Marie al sepolcro con l'Angelo\" e la \"Resurrezione di Cristo\". Sopra un timpano semicircolare, del tutto simile alla cimasa del sepolcro, si trovano poi altre tre statue del \"Cristo redentore\" tra due putti. \nLo zoccolo della base \u00e8 decorato da un fregi d'armi e due bassorilievi di Antonio Lombardo, con \"Ercole e il Leone Nemeo\" ed \"Ercole contro l'Idra di Lerna\", evidenti richiami mitologici al valore militare del doge, che sono in stretta relazione coi rilievi storici sul sarcofago."}
{"id": "2853593", "revid": "36426", "url": "https://it.wikipedia.org/wiki?curid=2853593", "title": "Monumento funebre al doge Pietro Mocenigo", "text": ""}
{"id": "2853601", "revid": "483097", "url": "https://it.wikipedia.org/wiki?curid=2853601", "title": "Yvonne Ridley", "text": "Ridley \u00e8 una corrispondente di guerra, conosciuta per la sua cattura da parte dei talebani e la sua successiva conversione all'Islam dopo il rilascio e la schietta opposizione al sionismo . Ridley attualmente lavora preso Press TV, televisione iraniana in lingua inglese.\nSi candid\u00f2 alla Camera dei comuni nel 2012 nel collegio di Rotherham arrivando quarta e non riuscendo ad essere eletta."}
{"id": "2853604", "revid": "974994", "url": "https://it.wikipedia.org/wiki?curid=2853604", "title": "Monumento funebre del doge Andrea Vendramin", "text": "Il monumento funebre del doge Andrea Vendramin \u00e8 un'opera scultorea situata nella Basilica dei Santi Giovanni e Paolo a Venezia.\nStoria.\nIl monumento funebre si trovava originariamente nella chiesa di Santa Maria dei Servi, demolita nel 1815. Venne trasportato nella nuova collocazione nel 1817 e per poterlo collocare si dovette spostare il monumento vicino del doge Marco Corner e togliere l'urna del doge Giovanni Dolfin. Originariamente ai piedi del monumento esisteva un'iscrizione dettata dal patriarca di Venezia e cardinale Francesco Vendramin: \"Franciscvs S.R.E. card. Vendramenvs patr. Venet. Dalmatiae Q. Primas Andr. Dvcis Pronepos Hoc Monvmentvm P.C. Anno MDCXVIII\".\nSi tratt\u00f2 di un'opera altamente innovativa, dove Tullio lavor\u00f2 senza il padre Pietro e che fece da modello per tutta la produzione funebre ufficiale dei decenni successivi. \nDescrizione e stile.\nL'opera \u00e8 collocata nel presbiterio della basilica. Nel realizzarla Tullio Lombardo si ispir\u00f2 ancora con maggiore fedelt\u00e0, rispetto ad esempio al precedente monumento funebre del doge Pietro Mocenigo (1477-1481) alla struttura degli archi di trionfo romani, ispirandosi direttamente, pare, all'arco di Costantino, da cui riprese l'uso delle colonne sporgenti e dei medaglioni. Le decorazioni si fecero meno esuberanti, dando all'architettura un carattere pi\u00f9 classico. Tali aggiornamenti stilistici furono anche dovuti alla visita di Francesco di Giorgio Martini a Venezia del 1490, alla circolazione tra gli artisti del \"Codice Zichy\" e forse dall'influsso dell'\"Hypnerotomachia Poliphili\", romanzo allegorico di Francesco Colonna. \nAl centro, sotto una sorta di protiro coperto da arco con volta cassettonata, il sarcofago del doge, posto su uno zoccolo rialzato, \u00e8 decorato dai rilievi delle tre \"Virt\u00f9 teologali\" e dalle quattro \"Virt\u00f9 cardinali\" in fogge di matrice ellenistica. Sopra si trova il catafalco con la statua del doge con le mani incrociate sul petto, vegliato da tre geni che reggono torce spente. Ai lati si trovano due statue di \"Armati\" entro le nicchie laterali, vestiti come antichi guerrieri, opera di Lorenzo Bregno proveniente dalla chiesa di Santa Marina. Queste due statue andarono a sostituire \"Adamo\" (firmato da Tullio) ed \"Eva\" (probabile opera di Francesco Segala), i progenitori che alludevano all'inizio della storia terrena dell'umanit\u00e0, molto rare nell'arte funebre e ritenute poi inadatte per la loro nudit\u00e0. Le statue rimosse finirono a palazzo Vendramin Calergi, dove divennero propriet\u00e0, col palazzo, della duchessa di Berry; \"Adamo\" venne venduto poi alle Collezioni Dreyfus e Pereire finendo prima a Parigi e poi al Metropolitan Museum of Art di New York, mentre \"Eva\" \u00e8 ancora a Ca' Vendramin.\nSopra i \"Guerrieri\" si trovano due medaglioni con \"Apollo-Giorno\" e \"Diana-Notte\", mentre ai lati estremi sono poggiate le statue di \"Santa Caterina d'Alessandria\" e \"Santa Maria Maddalena\" di Lorenzo Bregno, gi\u00e0 sull'altare maggiore della chiesa dei Servi. \nDue colonne corinzie, decorate con festoni, reggono l'arco centrale, sotto il quale corre un fregio con angeli, elmi e cavalli marini a rilievo, che si ritrovano anche sui pilastri addossati al muro. Sulle vele ai lati dell'arco si trovano due medaglioni con profili di imperatori romani. La lunetta \u00e8 decorata dal bassorilievo raffigurante la \"Madonna col Bambino tra i santi Andrea e Teodoro\", dove sono raffigurati anche il doge, presentato da Andrea alla Vergine, e uno dei suoi figli, a destra. In quest'opera Maria ha una posizione frontale con un ricco panneggio che la fa assomigliare a una dea classica. \nAi lati, fuori dall'arco, si trovano i rilievi dell'\"Angelo annunciante\" e della \"Vergine annunciata\". Sul coronamento stavano due \"Paggi reggiscudo\", venduti nel 1841 ai Musei statali di Berlino e, danneggiati, sono ora nei depositi. In alto, oltre il cornicione sporgente, due tritoni reggono una ghirlanda al centro del quale sta un \"Ges\u00f9 Bambino benedicente\", sormontata da un vaso. \nSullo zoccolo si trovano vari rilievi, attribuiti ad Antonio Lombardo: \"Putto con ippocampo\", \"Minerva con l'egida\" e \"Giuditta con la testa di Oloferne\" e i medaglioni con il \"Ratto di Deianira\" e \"Perseo che uccide la Medusa\". Tutti sono raffigurati all'\"antica\", anche nel caso dell'eroina biblica. Ai lati estremi del basamento sono scolpiti gli stemmi Vendramin (d'azzurro alla fascia d'oro) e al centro si trova l'elegante epigrafe commemorativa, in carattere lapidario romano."}
{"id": "2853605", "revid": "62244", "url": "https://it.wikipedia.org/wiki?curid=2853605", "title": "Premier Division 1990-1991 (Irlanda)", "text": "La stagione 1990-1991 \u00e8 stata la settantesima edizione della League of Ireland, massimo livello del calcio irlandese."}
{"id": "2853614", "revid": "1123126", "url": "https://it.wikipedia.org/wiki?curid=2853614", "title": "San Samuele", "text": ""}
{"id": "2853619", "revid": "838137", "url": "https://it.wikipedia.org/wiki?curid=2853619", "title": "\u017denskij volejbol'nyj klub Dinamo-Ak Bars", "text": "La \u017denskij volejbol'nyj klub Dinamo-Ak Bars (in russo \"\u0436\u0435\u043d\u0441\u043a\u0438\u0439 \u0432\u043e\u043b\u0435\u0439\u0431\u043e\u043b\u044c\u043d\u044b\u0439 \u043a\u043b\u0443\u0431 \u0414\u0438\u043d\u0430\u043c\u043e-\u0410\u043a \u0411\u0430\u0440\u0441\") \u00e8 una societ\u00e0 pallavolistica femminile russa, con sede a Kazan': milita nel campionato di Superliga.\nStoria.\nIl Volejbol'nyj klub Kazano\u010dka viene fondato nel 2002 e gi\u00e0 nella stagione 2005-06 debutta in Superliga, il massimo livello del campionato russo. Nella stagione 2007-08, a causa di diversi problemi societari, il club precipita in una grave crisi, tale da portarlo, al termine dell'annata, alla retrocessione.\nNell'annata 2008-09 la squadra assume la denominazione di \u017denskij volejbol'nyj klub Dinamo-Kazan e partecipa al campionato cadetto russo: a fine stagione sar\u00e0 nuovamente promossa nella massima serie. Nel 2011 vince il suo primo trofeo, ossia la Coppa di Russia e qualche mese dopo vince il suo primo scudetto. Nella stagione 2011-12 arriva in finale di Coppa di Russia venendo sconfitta dalla ; inoltre raggiunge la Final Four di Champions League venendo eliminata in semifinale dal . La stagione in patria si conclude vincendo la serie di finale con la per 3-1 e la conquista del secondo scudetto, titolo bissato anche nella stagione 2012-13 quando la squadra guidata da Ri\u0161at Giljazutdinov si aggiudica anche la Coppa di Russia e raggiunge i play-off a 6 di Champions League.\nNella stagione 2013-14 la societ\u00e0 ottiene il quarto titolo nazionale e si laurea per la prima volta campione d'Europa, battendo in finale il , e campione del mondo dopo aver superato nell'atto conclusivo della competizione iridata le brasiliane dell'.\nSi aggiudica il quinto scudetto consecutivo al termine del campionato 2014-15, seguito da una stagione interlocutoria che fa da preludio alla conquista di altre due edizioni consecutive della Coppa di Russia ed alla vittoria della Coppa CEV 2016-2017.\nDopo una stagione senza acuti, nell'annata 2019-20 si aggiudica la quinta Coppa di Russia e, dopo aver concluso al primo posto la regular season, a seguito della chiusura anticipata del campionato per effetto della pandemia di COVID-19 si aggiudica per la sesta volta il titolo nazionale. Nel 2020 cambia nuovamente denominazione, passando a chiamarsi \u017denskij volejbol'nyj klub Dinamo-Ak Bars.\nAll'inizio della stagione 2020-21 conquista per la prima volta la Supercoppa russa, bissando quindi nel corso della stagione la vittoria dell'anno precedente in Coppa di Russia."}
{"id": "2853620", "revid": "1632387", "url": "https://it.wikipedia.org/wiki?curid=2853620", "title": "Soulside Journey", "text": "Soulside Journey \u00e8 il primo album in studio del gruppo musicale black metal norvegese Darkthrone, pubblicato il 13 gennaio 1991 dalla Peaceville Records.\nIl disco.\nL'album fu pubblicato anche in edizione jewel case nel 2001 e nel 2003 in edizione digipack contenente un'intervista con la band, oltre che in picture disc in edizione limitata a 1.000 copie. La grafica di copertina \u00e8 opera di Duncan Fegredo, il design e le fotografie sono di Gylve Fenris Nagell ed il logo di Nagell, Tassillo e Tompa. Ulf Cederlund figura come coproduttore.\nMusicalmente si differenzia dai successivi lavori della band poich\u00e9 fortemente legato al death metal degli esordi; solamente a partire dal successivo \"A Blaze in the Northern Sky\" il gruppo si convertir\u00e0 al black metal."}
{"id": "2853622", "revid": "400694", "url": "https://it.wikipedia.org/wiki?curid=2853622", "title": "Bubble Record", "text": "La Bubble Record fu una casa discografica italiana attiva negli anni ottanta e novanta.\nStoria della Bubble Record.\nL'etichetta fu fondata per iniziativa del \"Gruppo Editoriale Bixio\", gestito dai due figli di Cesare Andrea Bixio, Franco e Carlo: il gruppo era gi\u00e0 proprietario di una casa discografica, la Cinevox, specializzata per lo pi\u00f9 in colonne sonore, mentre con questa nuova azienda si ampli\u00f2 la presenza nella musica leggera e nel pop anche internazionale (producendo dischi di artisti come Keith Emerson e Donovan).\nPer la distribuzione la Bubble si appoggi\u00f2, dal 1980 al 1982, alla CGD, e in seguito, alla Dischi Ricordi.\nTra gli artisti dell'etichetta i pi\u00f9 noti sono Giuni Russo, Marco Armani, Eugenio Bennato, i Camaleonti, i Pandemonium e Tony Esposito.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2853628", "revid": "1305772", "url": "https://it.wikipedia.org/wiki?curid=2853628", "title": "Honky (Keith Emerson)", "text": "Honky (1981) \u00e8 un album del tastierista Keith Emerson.\nIl disco.\nL'album fu pubblicato dalla Bubble Record, casa discografica italiana, in Italia; solo in seguito venne distribuito all'estero.\nIl disco fu registrato agli \"Elite Studios\" e ai \"Compass Point Studio\" di Nassau (Bahamas).\nGli arrangiamenti sono curati dallo stesso Emerson, tranne \"Yancey Special\", arrangiata da Harry South ed Emerson.\nNel 1980 \"Salt Cay\", quarta traccia dell'album, \u00e8 stata usata come sigla del programma \"Variety\" di Raiuno, costituita da un videoclip ambientato in una localit\u00e0 caraibica, con lo stesso Emerson ripreso mentre suonava il suo piano verticale tra le onde marine."}
{"id": "2853630", "revid": "599013", "url": "https://it.wikipedia.org/wiki?curid=2853630", "title": "Honky", "text": ""}
{"id": "2853631", "revid": "80598", "url": "https://it.wikipedia.org/wiki?curid=2853631", "title": "Bubble Records", "text": ""}
{"id": "2853632", "revid": "80598", "url": "https://it.wikipedia.org/wiki?curid=2853632", "title": "Bubble (casa discografica)", "text": ""}
{"id": "2853635", "revid": "61051", "url": "https://it.wikipedia.org/wiki?curid=2853635", "title": "Lockheed F-16 Fighting Falcon", "text": ""}
{"id": "2853637", "revid": "322321", "url": "https://it.wikipedia.org/wiki?curid=2853637", "title": "Melara", "text": "Melara (\"Mlara\" in dialetto ferrarese transpadano) \u00e8 un comune italiano di abitanti della provincia di Rovigo in Veneto, situato ad ovest del capoluogo.\nIl suo territorio comunale \u00e8 il pi\u00f9 occidentale del Polesine ed \u00e8 collocato nella zona d'incontro tra le province di Mantova, Verona e Rovigo.\nStoria.\nLe origini del centro di Melara non sono certe, ma reperti in ceramica, palco di cervo, bronzo e vetro ritrovati in localit\u00e0 Mariconda, attestano che il territorio era frequentato almeno dall'et\u00e0 del Bronzo. L'insediamento protovillanoviano di Mariconda, datato al XII - XI sec.a.C. doveva trovarsi sulle rive dell'antico Po di Adria, analogamente a Frattesina di Fratta Polesine. Con questo sito protourbano, Mariconda condivideva anche la lavorazione del vetro, attivit\u00e0 artigianale all'epoca sconosciuta in gran parte d'Europa. Prodotti vetrari tipici dei villaggi del Veneto meridionale (perle monocrome o decorate) si trovano in molti siti archeologici dell'Europa centrale, lungo la cosiddetta \"via dell'ambra\".\nIl toponimo sembra sia da risalire all'epoca romana dove \"melara\" potrebbe identificare il territorio come zona di produzione di miele.\nIn epoca pi\u00f9 recente, interventi di bonifica ad opera dei monaci benedettini prima e, dopo l'acquisizione del territorio, dagli estensi migliorarono le condizioni di vita. Questi ultimi, grazie all'importanza strategica data dalla possibilit\u00e0 di controllare il confine naturale del Po, edificarono un castello una rocca ed altre opere di fortificazione ora scomparse.\nMonumenti e luoghi d'interesse.\nArchitetture religiose.\nPer la Chiesa cattolica il territorio \u00e8 amministrativamente parte del vicariato di Castelmassa, a sua volta divisione amministrativa della diocesi di Adria-Rovigo.\nAltro.\nIl monumento originale in bronzo era opera dello scultore melarese Policronio Carletti. Venne posizionato nel cortile delle scuole su una colonna di marmo ed inaugurato nel maggio 1911. Il busto venne fuso durante il secondo conflitto mondiale e solo nel marzo 1957 venne a lui dedicata una nuova piazza e nel giugno del 1958 si inaugur\u00f2 il nuovo monumento davanti al municipio (recentemente restaurato in occasione del centenario della morte)."}
{"id": "2853650", "revid": "31886", "url": "https://it.wikipedia.org/wiki?curid=2853650", "title": "Walter Horatio Pater", "text": ""}
{"id": "2853651", "revid": "287204", "url": "https://it.wikipedia.org/wiki?curid=2853651", "title": "Lago Jackson", "text": "Il lago Jackson \u00e8 situato nel nord-ovest dello Stato del Wyoming, Stati Uniti d'America entro i confini del parco nazionale del Grand Teton.\nIl lago \u00e8 di origine naturale ma la sua attuale altezza, maggiore di 10 metri rispetto a quella naturale, \u00e8 dovuta alla costruzione di una diga, avvenuta nel 1911. Le acque del lago sono utilizzate dagli agricoltori del vicino Stato dell'Idaho per l'irrigazione. Il lago si \u00e8 formato in seguito al ritiro di un grande ghiacciaio che scendeva dalla vicina catena montuosa delle Teton Range ed \u00e8 ancora alimentato dal deflusso dei piccoli ghiacciai che si trovano sulle cime di quelle montagne. Il principale apporto d'acqua \u00e8 dovuto al fiume Snake, che scorre da nord. Il lago Jackson \u00e8 uno dei pi\u00f9 grandi laghi d'alta quota degli Stati Uniti, trovandosi ad un'altitudine 2.064 metri sul livello del mare. Il lago \u00e8 lungo circa 25 km, largo circa 11,25\u00a0km e raggiunge una profondit\u00e0 massima di 134 metri. L'acqua del lago mantiene una temperatura media inferiore ai 16 \u00b0C anche durante i mesi estivi pi\u00f9 caldi. Durante l'inverno pu\u00f2 congelare formando uno strato di ghiaccio superiore ai 1,8 metri.\nNumerose le specie di pesci abitano il lago comprese la trota (\"Salmo trutta\"), la trota di lago americana (\"Salvelinus namaycush\") e la trota fario (\"Oncorhynchus clarkii\"), cos\u00ec come esocidi e salmoni.\nCi sono alcune isole nel lago, tra cui Danahoe Point, che pu\u00f2 essere vista dalla strada.\nIl John D. Rockefeller, Jr. Memorial Parkway si trova vicino alla sponda nord del lago Jackson e si estende verso l'ingresso sud del parco nazionale di Yellowstone. Una serie di sentieri si connettono con i tracciati del parco nazionale del Grand Teton, che seguono la sponda orientale del lago e consentono l'accesso per le attivit\u00e0 nautiche e per la pesca. Ci sono diversi porti turistici lungo la costa orientale. Lungo la sponda occidentale del lago si trovano soltanto dei sentieri ed alcuni campeggi."}
{"id": "2853656", "revid": "484362", "url": "https://it.wikipedia.org/wiki?curid=2853656", "title": "Kordkuy", "text": "Kordk\u016by (farsi \u06a9\u0631\u062f\u06a9\u0648\u06cc), anticamente \"Tamisheh\", \u00e8 il capoluogo dello shahrest\u0101n di Kordkuy, circoscrizione Centrale, nella provincia del Golestan. Aveva, nel 2006, una popolazione di 28.991 abitanti. Kordkuy ha fatto parte della provincia di Gorgan fino al 1979. La sua economia \u00e8 basata sull'agricoltura, con la produzione di cotone, grano, riso e soia; e su industrie quali cotonifici, produzione di olio e legname."}
{"id": "2853660", "revid": "487039", "url": "https://it.wikipedia.org/wiki?curid=2853660", "title": "\u0141acinka", "text": ""}
{"id": "2853662", "revid": "767487", "url": "https://it.wikipedia.org/wiki?curid=2853662", "title": "Lago Jenny", "text": "Il lago Jenny si trova entro i confini del parco nazionale del Grand Teton, nello stato del Wyoming. Il lago si \u00e8 formato circa 12.000 anni fa ad opera di un ghiacciaio che, spingendo i detriti rocciosi che derivati dall'erosione del Cascade Canyon durante l'ultimo massimo glaciale, port\u00f2 alla formazione di una morena terminale che diede origine all'attuale lago. La sua profondit\u00e0 massima \u00e8 di circa 79 metri. Il lago Jenny \u00e8 considerato un punto di riferimento nell'ambito del parco nazionale del Grand Teton, per via dei molti sentieri escursionistici, per la possibilit\u00e0 di effettuare gite in barca e per il rapido accesso alle principali vie di risalita delle vette pi\u00f9 alte della catena montuosa del Teton Range."}
{"id": "2853664", "revid": "109131760", "url": "https://it.wikipedia.org/wiki?curid=2853664", "title": "Maraveh", "text": "Mar\u0101veh (farsi \u0645\u0631\u0627\u0648\u0647) o Mar\u0101vehtapeh (\u0645\u0631\u0627\u0648\u0647\u200c\u062a\u067e\u0647) \u00e8 il capoluogo dello shahrest\u0101n di Maravehtapeh, circoscrizione Centrale, nella provincia del Golestan. Aveva, nel 2006, una popolazione di 5.602 abitanti. Si trova nella parte pi\u00f9 orientale della regione. \u00e8 vicino al confine con il Turkmenistan."}
{"id": "2853667", "revid": "122484057", "url": "https://it.wikipedia.org/wiki?curid=2853667", "title": "Gentiana clusii", "text": "Gentiana clusii \u00e8 una genziana dai fiori grandi e stelo corto, molto simile a Gentiana acaulis. Le due specie differiscono per la presenza o l'assenza delle strisce verdi all'interno della corolla, per la forma degli angoli tra i petali, ma soprattutto nella loro ecologia, con G. clusii che preferisce le zone calcaree, e G. acaulis che si trova sulle rocce silicee.\nLa genziana di Clusius \u00e8 una specie delle montagne dell'Europa meridionale con gravitazione orientale (manca sui Pirenei), presente sulle Alpi, gli Appennini, Giura, la Foresta Nera e i Carpazi.\nL'epiteto specifico ha preso il nome da Charles de l'\u00c9cluse (\"Carolus Clusius\"), uno dei primi botanici a studiare la flora alpina."}
{"id": "2853671", "revid": "188116", "url": "https://it.wikipedia.org/wiki?curid=2853671", "title": "Bonifica integrale", "text": ""}
{"id": "2853673", "revid": "486946", "url": "https://it.wikipedia.org/wiki?curid=2853673", "title": "Scuola Superiore di Agricoltura", "text": ""}
{"id": "2853675", "revid": "767487", "url": "https://it.wikipedia.org/wiki?curid=2853675", "title": "Variazione di fuoco computazionale", "text": "La variazione di fuoco computazionale (o multifocalizzazione) \u00e8 un metodo di calcolo su \"n\" piani focali per ottenere un'immagine nitida e per misurare la profondit\u00e0 mediante l'impiego di un'ottica con limitata profondit\u00e0 di campo.\nAlgoritmo.\nL'algoritmo opera come segue:\nOttica.\nLa metodologia di variazione di fuoco computazionale \u00e8 tanto pi\u00f9 efficace quanto pi\u00f9 limitata \u00e8 la profondit\u00e0 di campo, \u00e8 pertanto necessario l'impiego di obiettivi da microscopio, tali obiettivi hanno infatti un'elevata apertura numerica che d\u00e0 una piccola profondit\u00e0 di campo.\nCampi di impiego.\nQuesta metodologia viene utilizzata in metrologia ottica delle superfici e con macchine di misura a coordinate per misure senza contatto di forma, ondulazioni e rugosit\u00e0 di componenti di qualsiasi natura.\nMediante l'impiego di un sistema hardware opportuno ed un software dedicato \u00e8 possibile effettuare misurazioni con una risoluzione laterale di 500 nanometri (limitazione della lunghezza d'onda della luce nel visibile) e una risoluzione verticale fino a 10\u00a0nm.\nVantaggi e svantaggi.\nLa metodologia consente l'acquisizione e la misura di componenti con pareti molto ripide in quanto pu\u00f2 essere utilizzata una illuminazione anulare per estendere il campo di superficie inquadrata.\nPossono essere acquisite informazioni addizionali relativamente al colore del soggetto in esame.\nPossono essere misurate superfici anche molto ruvide.\nDi contro, la metodologia non pu\u00f2 essere utilizzata se la superficie del campione non fornisce la struttura dell'immagine. Questo significa ad es. che non pu\u00f2 essere utilizzata per l'esame di wafers, vetri, specchi eccetera per i quali sono pi\u00f9 indicati sistemi di misura interferometrici.\nNormative.\nIl Comitato ISO sta lavorando ad una nuova serie di standard ISO che prende il nome di serie ISO 25.178. La parte 6 del documento descrive i metodi disponibili per la misura della rugosit\u00e0. La Variazione di Fuoco Computazionale \u00e8 uno dei metodi descritti."}
{"id": "2853684", "revid": "30696687", "url": "https://it.wikipedia.org/wiki?curid=2853684", "title": "La Salle County (Texas)", "text": ""}
{"id": "2853691", "revid": "36426", "url": "https://it.wikipedia.org/wiki?curid=2853691", "title": "Monumento funebre al doge Andrea Vendramin", "text": ""}
{"id": "2853700", "revid": "30696948", "url": "https://it.wikipedia.org/wiki?curid=2853700", "title": "Funzione porta", "text": ""}
{"id": "2853702", "revid": "287204", "url": "https://it.wikipedia.org/wiki?curid=2853702", "title": "Scuola superiore di agricoltura di Milano", "text": "Scuola superiore di agricoltura di Milano \u00e8 stato un istituto di istruzione superiore attivo tra il 1870 e il 1935 divenuto in seguito la facolt\u00e0 di Scienze agrarie e alimentari dell'Universit\u00e0 degli Studi di Milano.\nL'istituto ebbe come suo primo direttore e \"maestro\" Gaetano Cantoni.\nLe precedenti istituzioni \"teresiane\".\nMaria Teresa d'Austria dispose con sovrana risoluzione del 14 aprile 1774 che venisse istituito un orto botanico riutilizzando l'orto dell'allora soppresso Collegio dei Gesuiti di Brera. Tale orto botanico venne finalizzato inizialmente all'insegnamento della \"botanica officinale\" per gli studenti \"speziali\" e medici. Nello stesso anno per iniziativa del ministro Kaunitz venne aggiunta la denominazione di \"Orto Botanico economico\" per sottolineare la destinazione anche all'insegnamento dell'agronomia.\nNel 1859 venne istituito l'\"Istituto tecnico superiore\", divenuto in seguito il nucleo del futuro Politecnico di Milano, il quale conferiva i diplomi di ingegnere agronomico e meccanico. L'\"Orto di Brera\" fu definitivamente aggregato all'Istituto tecnico superiore nel 1863.\nRiconoscimento ufficiale.\nNel 1870 si ebbe il riconoscimento ufficiale e fu fondata la \"Regia scuola superiore di agricoltura di Milano\", la prima in Italia. Le cattedre erano: agronomia, economia rurale, idraulica agricola, giurisprudenza agricola, botanica e zoologia.\nLa sua prima sede fu l'edificio, detto San Luca, dell'ex Collegio militare, che tuttavia nel 1874 fu ridestinato a collegio militare, mentre la scuola di agricoltura pass\u00f2 negli spazi pi\u00f9 angusti dell'antico convento dell'Incoronata di via Marsala.\nSuccesse al preside Cantoni il senatore Francesco Brioschi, sotto il quale si ebbe la completa statalizzazione dell'istituto e la scuola pass\u00f2 sotto il diretto controllo dello Stato. Il numero delle materie insegnate aument\u00f2 e gli anni di studio furono portati a quattro, di cui l'ultimo di tirocinio pratico per gli studenti.\nNel 1926 vi fu il trasferimento in via Celoria 2, nella zona dove vennero concentrate le facolt\u00e0 scientifiche e venne denominata Citt\u00e0 Studi.\nDal 1935 gli Istituti superiori di agricoltura italiani passarono dal Ministero dell'agricoltura e delle foreste al Ministero della pubblica istruzione e la scuola divenne \"Facolt\u00e0 di agraria\" dell'Universit\u00e0 di Milano."}
{"id": "2853710", "revid": "682087", "url": "https://it.wikipedia.org/wiki?curid=2853710", "title": "Ecocolordoppler venoso", "text": ""}
{"id": "2853714", "revid": "256896", "url": "https://it.wikipedia.org/wiki?curid=2853714", "title": "Calommata fulvipes", "text": "Calommata fulvipes \u00e8 un ragno appartenente al genere Calommata della famiglia Atypidae.\nIl nome del genere deriva dall'aggettivo greco , kal\u00f2s, che significa bello, e dal sostantivo greco , \"omma, ommatos\", cio\u00e8 occhio, ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nIl nome proprio deriva dal sostantivo latino \"fulvipes\", composto da \"fulvus\", che significa \"di colore fulvo, arancione-grigiastro-giallo\" e dal sostantivo \"pes\", cio\u00e8 \"piede\", ad indicare il colore delle zampe..\nCaratteristiche.\nSpecie tipo del genere, ha i due occhi anteriori mediani sono posti su una prominenza elevata, i restanti formano un gruppo su ogni lato, lontano dai mediani anteriori. La \"pars cephalica\" \u00e8 di forma allungata e quasi orizzontale. I pedipalpi sono molto lunghi, slanciati, dalla base arcuati verso l'esterno. Il \"labium\" \u00e8 oblungo trasversalmente, inciso alla base. Le filiere posteriori sono trisegmentate. Le zampe sono di colore fulvo, pi\u00f9 tendente all'arancione che al giallo, e quelle posteriori sono pi\u00f9 robuste delle anteriori. I tarsi sono slanciati e flessibili nei maschi.\nComportamento.\nCome tutti i ragni del genere Calommata, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nL'areale di rinvenimento di questa specie spazia dall'isola di Sumatra all'isola di Giava, in zone forestali."}
{"id": "2853715", "revid": "1271241", "url": "https://it.wikipedia.org/wiki?curid=2853715", "title": "Valtteri Bottas", "text": "Ha debuttato in Formula 1 nel con la Williams ed \u00e8 passato nel alla Mercedes, con la quale \u00e8 stato vicecampione del mondo nel 2019 e 2020. Dal 2022 \u00e8 un pilota dell'Alfa Romeo.\n\u00c8 soprannominato \"Woodman\" (\"Il boscaiolo\") per via delle sue origini nordiche. Il suo numero di gara \u00e8 il 77. \nCarriera.\nGli esordi.\nFino al 2006, Bottas milita in vari campionati finlandesi, vincendo nel 2004 il campionato finlandese ICA Junior. Nel 2007 compete nella britannica Formula Renault 2.0 Winter Series, riportando tre vittorie e un secondo posto nelle quattro gare in programma. Questi risultati lo avrebbero reso vincitore del campionato, ma non essendo in possesso della licenza della Motor Sports Association per partecipare ai campionati motoristici del Regno Unito non gli vengono assegnati punti. Nel 2008 ha vinto la Formula Renault Eurocup.\nPassato a correre nel 2009 per il team ART Grand Prix in Formula 3 Euroseries, pur non vincendo alcuna gara, \u00e8 arrivato terzo in campionato, conquistando anche due pole position. Nel 2010 \u00e8 diventato terzo pilota della Williams e ha corso nuovamente in F3 Euro Series, chiudendo al terzo posto finale con due vittorie all'attivo.\nNel 2011 \u00e8 passato alla GP3 Series sempre con la ART. Dopo un inizio di campionato deludente, dovuto per lo pi\u00f9 a problemi nella ricerca dell'assetto ideale, riesce a imporsi in quattro gare e a vincere il titolo piloti.\nNel 2012 Bottas fa il suo debutto in una competizione ufficiale di Formula 1, sostituendo il titolare Bruno Senna nella prima sessione di prove libere in quindici dei venti Gran Premi stagionali. A fine stagione viene promosso titolare a scapito proprio del brasiliano, venendo affiancato a Pastor Maldonado per la stagione 2013.\nFormula 1.\nIl debutto con la Williams (2013-2016).\n2013.\nBottas ha un debutto difficile in Formula 1, in gran parte a causa della scarsa competitivit\u00e0 della sua FW35. Nelle prime gare della stagione il pilota finlandese riesce sempre a giungere al traguardo, reggendo il confronto con il pi\u00f9 esperto compagno di squadra, ma rimanendo sempre confinato nella seconda met\u00e0 del gruppo. Si mette in luce nelle qualifiche del Gran Premio del Canada, disputate su pista bagnata: il finlandese riesce a entrare per la prima volta nel gruppo dei primi dieci, cogliendo un sorprendente terzo posto. La gara viene, per\u00f2, disputata in condizioni di asciutto, nelle quali la vettura si dimostra ancora una volta poco competitiva, e Bottas taglia il traguardo addirittura quattordicesimo, fuori dalla zona punti.\nNel prosieguo della stagione il pilota finlandese continua a giungere al traguardo fuori dalla zona punti, con l'eccezione di un ritiro per problemi meccanici nel Gran Premio d'Ungheria. Conquista i primi punti in carriera solo nella penultima gara del campionato, il Gran Premio degli Stati Uniti, nel quale giunge ottavo al traguardo dopo essere scattato dalla nona posizione. Bottas chiude quindi il campionato in diciassettesima posizione, con quattro punti.\n2014.\nLa stagione seguente inizia in modo migliore, con la nuova Williams FW36 motorizzata Mercedes che si rivela nettamente pi\u00f9 competitiva della vettura precedente. Nel Gran Premio d'apertura Bottas conquista il suo miglior risultato in carriera, tagliando il traguardo in sesta posizione e venendo poi promosso al quinto posto per la squalifica di Daniel Ricciardo. Il pilota finlandese coglie punti anche nelle tre gare seguenti, ottenendo un settimo e due ottavi posti. Ripete poi il suo miglior piazzamento in Spagna, dove giunge quinto. A Monaco invece \u00e8 costretto al ritiro.\nIn Canada Bottas si qualifica in quarta posizione, ma in gara deve accontentarsi del settimo posto, dopo essere stato rallentato da problemi tecnici nella seconda met\u00e0 della corsa. Nel successivo Gran Premio d'Austria, invece, il pilota finlandese conquista il primo podio in carriera, tagliando il traguardo in terza posizione dopo essere scattato dalla prima fila. Nel Gran Premio di Gran Bretagna ottiene il suo miglior risultato in carriera con un secondo posto, risultato bissato nel successivo Gran Premio di Germania. In Belgio ottiene il suo quarto podio, concludendo la gara in terza posizione dopo aver sorpassato nelle ultime tornate il connazionale Kimi R\u00e4ikk\u00f6nen.\nNel Gran Premio di Russia Bottas ottiene il quinto podio stagionale, facendo anche segnare il primo giro veloce in carriera. Dopo due piazzamenti a punti negli Stati Uniti e in Brasile, Bottas chiude la stagione con un altro podio, tagliando il traguardo al terzo posto nel Gran Premio di Abu Dhabi. Il pilota finlandese si piazza al quarto posto nella classifica generale, con 186 punti.\n2015.\nNel primo Gran Premio della stagione, in Australia, Bottas si qualifica in sesta posizione, infortunandosi per\u00f2 alla schiena durante le qualifiche. In seguito ad un controllo medico il giorno successivo il pilota finlandese non ottiene il permesso di prendere parte alla gara.\nBottas torna al volante della Williams nel successivo Gran Premio della Malesia, tagliando il traguardo in quinta posizione. Giunge a punti anche in Cina, in Bahrein e in Spagna, cogliendo rispettivamente un sesto e due quarti posti.\nLa serie di piazzamenti a punti si interrompe nel Gran Premio di Monaco, nel quale la Williams si dimostra poco competitiva sia in qualifica sia in gara. Nel successivo Gran Premio del Canada le monoposto britanniche recuperano terreno e Bottas conquista il primo podio stagionale, chiudendo la gara in terza posizione. In Gran Bretagna il pilota finlandese arriva ad occupare la seconda posizione nelle prime fasi di gara, alle spalle del compagno di squadra. Sceso in terza posizione dopo il primo cambio gomme, Bottas perde ulteriormente terreno nella seconda parte di gara, disputata sul bagnato, venendo superato da Nico Rosberg e Sebastian Vettel e chiudendo al quinto posto.\nNel successivo Gran Premio d'Ungheria Bottas \u00e8 penalizzato da una foratura nelle fasi finali della gara e non fa segnare punti, chiudendo tredicesimo. Anche in Belgio la gara del pilota finlandese \u00e8 piuttosto movimentata: scattato dalla terza posizione, nelle prime tornate il pilota perde alcune posizioni, retrocedendo ulteriormente a causa di un \"drive through\" inflittogli perch\u00e9 al cambio gomme i meccanici avevano erroneamente montato una gomma di mescola diversa dalle altre. Bottas riesce, comunque, a chiudere in zona punti, conquistando il nono posto. Dopo aver fatto segnare punti nelle tre gare seguenti, in Russia il pilota finlandese \u00e8 costretto al ritiro in seguito a un contatto con Kimi R\u00e4ikk\u00f6nen, con il quale si stava contendendo la terza posizione. Dopo la gara i commissari giudicano R\u00e4ikk\u00f6nen responsabile per la collisione, penalizzandolo.\nDopo un ritiro per problemi tecnici nel Gran Premio degli Stati Uniti, nel Gran Premio del Messico Bottas conquista il terzo posto, dopo essere uscito indenne da un altro contatto con R\u00e4ikk\u00f6nen, costato invece il ritiro al pilota della Ferrari. Bottas chiude la stagione con un quinto posto in Brasile e un arrivo fuori dalla zona punti ad Abu Dhabi, in una gara compromessa da una cattiva partenza e da un contatto con Jenson Button in corsia dei box. Il pilota finlandese conquista il quinto posto nella classifica finale, con 136 punti.\n2016.\nBottas apre la sua quarta stagione consecutiva in Williams con una serie di cinque piazzamenti a punti, con un quarto posto nel Gran Premio di Russia (dove \u00e8 partito dalla prima fila al fianco del poleman Nico Rosberg) come miglior risultato. La serie si interrompe nel Gran Premio di Monaco, nel quale il pilota finlandese giunge dodicesimo al traguardo dopo essere scattato dalla decima posizione in griglia di partenza. Nel successivo Gran Premio del Canada Bottas conquista il primo podio stagionale, chiudendo al terzo posto sotto la bandiera a scacchi, alle spalle di Lewis Hamilton e Sebastian Vettel. Nelle gare seguenti il pilota finlandese giunge quasi sempre in zona punti, con un quinto posto nel Gran Premio della Malesia come miglior piazzamento. La minore competitivit\u00e0 della monoposto nella seconda fase della stagione gli impedisce, per\u00f2, di lottare per il podio.\nBottas chiude l'anno in ottava posizione assoluta, con 85 punti.\nGli anni in Mercedes (2017-2021).\n2017.\nIl 16 gennaio 2017 Valtteri Bottas viene ufficialmente annunciato come pilota Mercedes per sostituire il ritirato, campione in carica, Nico Rosberg, affiancando il 3 volte campione del mondo Lewis Hamilton.\nNella gara d'apertura, a Melbourne, Bottas parte in seconda fila e conclude la gara al terzo posto, alle spalle di Sebastian Vettel e Lewis Hamilton. Nel successivo Gran Premio di Cina il pilota finlandese, autore di un testacoda, non ripete il risultato, chiudendo in sesta posizione. In Bahrein Bottas ottiene la prima pole position della carriera, battendo di appena 23 millesimi di secondo il suo compagno di squadra. In gara il pilota finlandese conquista un altro terzo posto, preceduto come nella gara inaugurale da Vettel e da Hamilton.\nNel Gran Premio di Russia, sul circuito di So\u010di, Bottas conquista la prima vittoria in carriera: il pilota della Mercedes, qualificatosi terzo, supera in partenza le Ferrari di Kimi R\u00e4ikk\u00f6nen e Vettel, resistendo poi alla rimonta del pilota tedesco nelle fasi conclusive di gara e precedendolo sul traguardo di appena 6 decimi. Due settimane pi\u00f9 tardi, a Barcellona, Bottas \u00e8 costretto al ritiro per un problema meccanico, mentre occupava la terza posizione.\nA Montecarlo la Mercedes si dimostra meno competitiva della Ferrari; Bottas, qualificatosi terzo, taglia il traguardo in quarta posizione, scavalcato da Daniel Ricciardo durante i cambi gomme. Nelle gare seguenti, a Montr\u00e9al e Baku, il confronto tra le due scuderie torna ad essere equilibrato e Bottas ottiene due secondi posti. Nella seconda occasione il pilota finlandese, scivolato in ultima posizione dopo un contatto con R\u00e4ikk\u00f6nen alla prima curva, si rende protagonista di una rimonta conclusa con il sorpasso sul debuttante Lance Stroll sul rettilineo d'arrivo.\nNel seguente Gran Premio d'Austria Bottas conquista la seconda vittoria stagionale, dopo essere scattato dalla pole position. Una settimana pi\u00f9 tardi, a Silverstone, il pilota finlandese viene arretrato di cinque posizioni sulla griglia di partenza per aver sostituito il cambio: in gara Bottas rimonta fino al secondo posto, approfittando anche della foratura subita da R\u00e4ikk\u00f6nen nelle ultime fasi del Gran Premio.\nIn Ungheria Bottas, obbedendo a un ordine di scuderia, cede il terzo posto al compagno di squadra Hamilton, in quel momento pi\u00f9 veloce, in modo da permettergli di attaccare il ferrarista R\u00e4ikk\u00f6nen. Non essendo riuscita la manovra, il pilota finlandese si vede restituire la terza posizione all'ultima curva, potendo cos\u00ec salire sul podio. Dopo un quinto posto nel Gran Premio del Belgio, Bottas torna a podio a Monza, dove chiuse secondo alle spalle del compagno di squadra. Anche a Singapore Bottas conquista il podio, giungendo terzo anche in virt\u00f9 del ritiro dei due piloti della Ferrari e di Max Verstappen, che gli partivano davanti, per un incidente alla prima curva.\nIl Gran Premio della Malesia \u00e8 pi\u00f9 difficile per Bottas, che si qualifica in quinta posizione con un pesante distacco dal compagno di squadra, in pole position, e taglia il traguardo nella stessa posizione, staccato di quasi un minuto dal vincitore Verstappen. Bottas chiude fuori dal podio anche nel successivo Gran Premio del Giappone, nel quale conquista il quarto posto. Il contemporaneo ritiro di Vettel porta, per\u00f2, il pilota finlandese ad appena tredici punti di distacco dal pilota tedesco, in seconda posizione nella classifica generale. Il confronto tra i due si decide, di fatto, alla penultima gara della stagione, in Brasile: Bottas, partito dalla pole position, viene superato dal rivale in partenza, chiudendo la gara alle sue spalle. Nel Gran Premio di chiusura, ad Abu Dhabi, Bottas conquista la terza vittoria in carriera, arricchita da pole position e giro pi\u00f9 veloce. Il pilota finlandese chiude la stagione in terza posizione assoluta, con 305 punti.\n2018.\nConfermato dalla Mercedes, Bottas apre il 2018 in maniera negativa: nell'inaugurale Gran Premio d'Australia il pilota finlandese finisce contro le barriere nell'ultima fase delle qualifiche, venendo relegato al quindicesimo posto in griglia di partenza per via della sostituzione del cambio resasi necessaria sulla sua Mercedes. In gara Bottas rimonta solo parzialmente, risalendo fino all'ottavo posto finale.\nBottas torna a podio nel successivo Gran Premio del Bahrein, chiuso in seconda posizione dopo essere scattato dal terzo posto. Nel Gran Premio di Cina si qualifica terzo dietro le Ferrari e termina al secondo posto, dietro il vincitore Daniel Ricciardo. Nella gara successiva si qualifica sempre terzo alle spalle di Lewis Hamilton e Sebastian Vettel. Dopo il pit stop del tedesco, Bottas passa in testa al Gran Premio, che mantiene per alcuni giri, fino a poco prima della conclusione, per via della foratura della gomma posteriore destra alla sua Mercedes. Viene classificato quattordicesimo, per aver coperto almeno il 90% della distanza di gara. Nel Gran Premio di Spagna si qualifica secondo dietro il compagno di squadra e termina nella stessa posizione completando la doppietta Mercedes. A Monaco non riesce ad essere competitivo per tutto il weekend e arriva quinto dopo essere partito nella stessa posizione. In Canada Bottas coglie un secondo posto sia in qualifica che in gara, dietro alla Ferrari di Vettel. Due settimane dopo, al Gran Premio di Francia che si tiene sul Circuito Paul Ricard Bottas si qualifica secondo, dietro il compagno Hamilton. In gara \u00e8 vittima di un incidente con Vettel, che lo costringe ad una sosta per una foratura. Il finlandese, nonostante i danni riportati al fondo della vettura, termina la gara in settima posizione dopo una rimonta. Nel Gran Premio d'Austria conquista la sua quinta pole position in Formula 1 bissando il risultato del 2017. In partenza il finlandese viene sorpassato da Hamilton, ma dopo soltanto tredici giri \u00e8 costretto al ritiro per un problema idraulico. Nel Gran Premio di Gran Bretagna termina quarto. Dopo una buona partenza, che lo porta in seconda posizione dietro Vettel, riesce a portarsi al comando dopo l'uscita della safety car, non effettuando il cambio gomme. Nel finale di gara, con gli pneumatici ormai in crisi, viene superato dalle Ferrari e dal compagno di squadra. In Germania si qualifica secondo dietro Vettel e chiude la corsa nella stessa posizione completando la doppietta con il compagno di squadra Hamilton. Nell'ultima gara prima della sosta estiva, in Ungheria, si qualifica in prima fila dietro il compagno sfruttando le condizioni di pista bagnata delle qualifiche. Rimane secondo per gran parte della gara tenendo dietro le Ferrari e Ricciardo, ma termina quinto, dopo un contatto con quest'ultimo per cui riceve una penalit\u00e0 di 10 secondi. A Spa corre una gara in rimonta a causa della sostituzione della Power Unit, e riesce a risalire dal diciassettesimo al quarto posto. A Monza finisce sul podio grazie a una penalit\u00e0 inflitta a Verstappen. Nel Gran Premio di Singapore conclude quarto, senza guadagnare n\u00e9 perdere posizioni rispetto alla griglia di partenza.\nNel Gran Premio di Russia riesce a conquistare la pole position, siglando un tempo inferiore di 145 millesimi rispetto al compagno di scuderia, ma termina la gara in seconda posizione dietro ad Hamilton. Nel post-gara si susseguono polemiche per l'ordine di scuderia che lo relega alle spalle del compagno in lotta per il campionato. In Gran Premio del Giappone chiude la gara al secondo posto resistendo agli attacchi di Verstappen nel finale, mentre nel Gran Premio degli Stati Uniti finisce quinto, sorpassato da Vettel nel finale di gara. Bottas chiude la stagione al quinto posto in classifica piloti.\n2019.\nLa stagione di Bottas comincia con la vittoria del Gran Premio d'Australia, dominato dal primo all'ultimo giro, a seguito del sorpasso effettuato su Hamilton in partenza. Con la conquista del giro veloce, inoltre, diventa il primo pilota ad usufruire del punto aggiuntivo introdotto a partire da questa stagione, ottenendo 26 punti totali. Nel weekend del Gran Premio del Bahrein non riesce a battere Hamilton, qualificandosi in quarta posizione dietro al compagno, qualificatosi in terza; lo sorpassa nei primi giri guadagnando anche la seconda posizione, ma in seguito commette un errore e torna alle sue spalle. A fine gara finisce al secondo posto grazie a un guasto alla power unit di Charles Leclerc, che era avviato a vincere la gara.\nNelle settimane seguenti Bottas riesce ad ottenere ben tre pole consecutive a Shanghai, Baku e Barcellona, battendo il compagno in qualifica. Nonostante questi risultati, riesce a conquistare il gradino pi\u00f9 alto del podio solamente nel Gran Premio d'Azerbaigian (tornando in testa al campionato per solo 1 punto) e arriva secondo dietro il compagno di squadra negli altri due Gran Premi, in cui Hamilton riesce a superarlo alla partenza. A Monte Carlo si qualifica secondo, con un deficit di soli 86 millesimi da Hamilton. Inizia la gara tenendo la seconda posizione, ma nei box subisce un contatto con la monoposto di Verstappen, che stava tentando di superarlo dopo un pit stop effettuato in contemporanea. Bottas a seguito dell'incidente \u00e8 costretto ad effettuare un altro pit stop per evitare la foratura di una gomma, e riesce a tornare in pista in quarta posizione. Finir\u00e0 comunque sul podio sul terzo gradino grazie alla penalit\u00e0 di 5 secondi inflitta a Verstappen.\nNel Gran Premio del Canada, durante la fase finale delle qualifiche riesce a posizionarsi in griglia solo sesto, a causa di un bloccaggio nell'ultimo giro lanciato. In gara, dopo una battaglia durata qualche giro, sorpassa la Renault di Ricciardo; verso la fine effettua un pit stop per le gomme nuove e riesce a conquistare il giro pi\u00f9 veloce. Finisce la gara in quarta posizione, per la prima volta fuori dal podio nel 2019, mentre Hamilton vince la corsa. Anche nel Gran Premio di Francia il finlandese viene battuto dal pilota britannico, che a questo punto ha un vantaggio di 36 punti su Bottas nella classifica piloti.\nNel Gran Premio d'Austria si piazza in terza posizione, con Hamilton al quinto posto. A Silverstone Bottas conquista la pole battendo il tempo del suo compagno di squadra con un vantaggio di soli 6 millisecondi. Durante i primi giri della gara riesce a difendere il primo posto dagli attacchi di Hamilton, ma il suo compagno di squadra, approfittando della safety car per fare un pit stop, conquista la vittoria.\nAd Hockenheim il pilota finlandese resiste durante prime fasi del Gran Premio, caratterizzate da numerosi incidenti dovuti alla pioggia. Durante il giro 56 per\u00f2, mentre la pista si sta asciugando, Bottas esce di pista alla prima curva e sbatte contro le barriere. Il suo ritiro dalla gara fa sfumare le possibilit\u00e0 di ottenere un podio che gli avrebbe permesso di restringere il vantaggio di Hamilton nel campionato, dato che la gara del pilota britannico era gi\u00e0 stata fortemente compromessa. In Ungheria batte Hamilton in qualifica portandosi in prima fila al fianco di Verstappen, ma durante il primo giro della corsa l'ala anteriore della sua monoposto viene danneggiata a causa di un contatto con Leclerc. Finir\u00e0 l'ultima gara prima della pausa estiva in ottava posizione, per poi venire riconfermato come pilota della Mercedes anche per il 2020.\nA Spa-Francorchamps finisce sul podio in terza posizione dietro Hamilton e Leclerc; mentre a Monza, grazie ad un brillante overcut, riesce a superare il compagno di squadra per ottenere la seconda posizione e lanciarsi all'inseguimento di Leclerc, senza per\u00f2 ottenere successo. Dopo una gara anonima a Singapore, torna sul podio in Russia grazie a una buona strategia con i pit stop e grazie al ritiro di Vettel.\nIn Giappone parte terzo, ma grazie alla falsa partenza di Vettel e all'incidente tra Leclerc e Verstappen, si ritrova presto al comando, che riesce a mantenere fino alla fine della corsa conquistando la sesta vittoria in carriera. Nel Gran Premio del Messico conquista un terzo posto che gli permette di rimanere matematicamente ancora in gara per il titolo mondiale piloti per un solo punto. Al Circuito delle Americhe domina il weekend con pole position e la settima vittoria in carriera, ottenuta tramite un'aggressiva strategia a due soste, che per\u00f2 non gli permette di rimanere in gara per il titolo mondiale. Il secondo posto di Hamilton infatti lo conferma campione con due gare di anticipo. Dopo uno sfortunato ritiro in Brasile dovuto a un guasto al motore, ottiene un quarto posto ad Abu Dhabi partendo dalla ultima posizione, e chiude cos\u00ec il mondiale in seconda posizione, il suo miglior risultato in carriera.\n2020.\nDopo un'attesa di 217 giorni dall'ultima gara, a causa della sospensione del campionato a causa della pandemia COVID-19, si ritorna a correre nel Gran Premio d'Austria dove Bottas riesce a ottenere pole position e vittoria, in una gara caotica che vede molti ritiri, ma che il finlandese percorre in testa dal primo all'ultimo giro. Sullo stesso tracciato, la settimana successiva, nel Gran Premio di Stiria, non riesce a replicare il risultato, in una qualifica bagnata ottiene un quarto posto, mentre in gara si piazza in seconda posizione dietro al compagno di squadra. In Ungheria scatta male dalla prima fila in partenza e in una gara completamente in salita, rimonta dal settimo al terzo posto, finendo dietro a Verstappen e al compagno di squadra, che con la seconda vittoria consecutiva strappa a Valtteri la testa del campionato.\nIl 6 agosto, comunica attraverso i propri canali social di aver rinnovato, per un altro anno, il suo contratto con la Mercedes.\nNel Gran Premio di Gran Bretagna il finlandese mantiene la seconda posizione per tutta la gara fino a quando, al quarantanovesimo giro, subisce una foratura all'anteriore sinistra e finisce fuori dai punti. La settimana successiva sullo stesso tracciato, parte dalla pole position ma conclude terzo dietro a Verstappen e Hamilton a causa di una peggiore strategia con le gomme. Dopo due podi in Spagna e Belgio, segue una scarsa performance a Monza, dove, dopo una brutta partenza, conclude in quinta posizione dopo essere rimasto bloccato dietro altre vetture per tutta la gara.\nTorna sul podio nel Gran Premio della Toscana, e riassapora la vittoria in Russia, dopo essere partito terzo. In Germania si ritira a causa di un problema alla power unit, mentre in Portogallo e in Emilia Romagna conquista due secondi posti. In Turchia ha la sua peggior performance della stagione. Chiude la gara ampiamente fuori dalla zona punti in seguito di una gara anonima con vari errori e testacoda, anche a causa delle condizioni atmosferiche. Dopo questa gara \u00e8 matematicamente fuori dalla lotta per il mondiale, vinto quindi ancora una volta dal compagno di squadra Hamilton.\nIn Bahrein, dopo una foratura nei primi giri chiude all'ottavo posto. La settimana successiva, nel Gran Premio di Sakhir, viene affiancato da George Russell in Mercedes, poich\u00e9 Hamilton risulta positivo al test per il SARS-CoV-2. Parte dalla pole position, ma viene subito incalzato da Russell alla prima curva, che gli strappa la testa della gara. Le posizioni rimangono congelate per gran parte della gara, fino a quando la Williams di Jack Aitken, sostituto di Russell per questo weekend nel team inglese, provoca una safety car, e causa indirettamente il rientro ai box delle due Mercedes. A causa di molteplici errori ai box da parte della squadra, sia Bottas che il compagno si ritrovano nelle retrovie, perdendo cos\u00ec una doppietta praticamente garantita e concludendo rispettivamente all'ottavo e al nono posto. Ad Abu Dhabi finisce secondo dietro Verstappen e davanti ad Hamilton, ritornato a correre dopo una settimana di pausa. Con questo risultato conclude il campionato in seconda posizione per il secondo anno consecutivo.\n2021.\nNel 2021 Bottas continua a correre per la Mercedes, finendo tre volte terzo nelle prime quattro gare, mentre nel Gran Premio dell'Emilia-Romagna \u00e8 coinvolto in un incidente con George Russell. Nel Gran Premio di Monaco, Bottas ha un problema durante il pit stop, la gomma anteriore sinistra non si toglie ed \u00e8 costretto al ritiro dopo essere stato al secondo posto fino a quel momento. In Azerbaigian Bottas conclude una delle sue peggiori gare da quando \u00e8 in Mercedes arrivando solo dodicesimo, mentre in Francia non riesce a tornare a podio concludendo quarto dopo essere stato superato da Sergio P\u00e9rez nelle battute finali della gara . Bottas torna a podio nel Gran Premio di Stiria, con un altro terzo posto. Nel successivo Gran Premio d'Austria, il pilota finnico ottiene il secondo posto. In Ungheria provoca un incidente alla partenza causando il ritiro di Lando Norris e P\u00e9rez.\nDopo il Gran Premio d'Olanda viene ufficializzato il passaggio di Bottas in Alfa Romeo a partire dalla stagione 2022. Al Gran Premio d'Italia Bottas vince per la prima volta in carriera una Qualifica Sprint. Costretto a partire dal fondo della griglia per la sostituzione della power unit, in gara rimonta fino alla terza posizione finale. Partito diciassettesimo nel successivo Gran Premio di Russia, il finlandese sfrutta la pioggia nei giri finali per concludere quinto. Torna a vincere dopo oltre un anno al Gran Premio di Turchia facendo siglare un \"hat trick\". Nel Gran Premio di Citt\u00e0 del Messico ottiene la terza pole position stagionale, venendo premiato da Jackie Stewart con il trofeo Fangio Award. In gara \u00e8 coinvolto in un incidente alla prima curva con Daniel Ricciardo, perdendo il controllo della propria vettura. Conclude 15\u00ba. Nel successivo Gran Premio di San Paolo 2021 vince la \"Sprint Qualifying\", ottenendo la quarta pole position stagionale, mentre in Qatar, dopo una brutta partenza, \u00e8 costretto al ritiro da una foratura. Arriva terzo nel Gran Premio d'Arabia Saudita, grazie ad un sorpasso su Esteban Ocon all'ultimo giro. Bottas conclude la sua esperienza in Mercedes con un sesto posto al Gran Premio di Abu Dhabi. \nIl giorno dopo debutta con l'Alfa Romeo in occasione dei test post-stagionali, dove conduce i test per le gomme della stagione 2022 a bordo di una versione modificata dell'Alfa Romeo Racing C38. \nRally e altre corse.\nNel gennaio 2019, Bottas ha preso parte al Rally Artico, conquistando una vittoria di tappa e finendo quinto assoluto. Nel dicembre dello steso anno ha vinto il \"Rallycircuit Cote d'Azur\" corso al Paul Ricard. Nel 2020, Bottas ha partecipato nuovamente all'Arctic Lapland Rally, dove con una Citro\u00ebn DS3 WRC e si classifica nono. In seguito ha partecipato a un test Extreme E nell'ottobre 2020, insieme a Jean-\u00c9ric Vergne e S\u00e9bastien Loeb. Nel gennaio 2021, Bottas ha gareggiato nel suo terzo Arctic Lapland Rally, ottenendo un podio nella propria classe e sesto in assoluto.\nNel 2021 partecipa anche alla Race of Champions, correndo sia per \"Campione dei Campioni\" e per la \"Coppa per Nazioni\", nella seconda partecipa per la Finlandia con il connazionale due volte campione del mondo di Formula 1 Mika H\u00e4kkinen."}
{"id": "2853722", "revid": "72396", "url": "https://it.wikipedia.org/wiki?curid=2853722", "title": "Ristorazione collettiva", "text": ""}
{"id": "2853738", "revid": "104265", "url": "https://it.wikipedia.org/wiki?curid=2853738", "title": "It Might as Well Be Swing", "text": "It Might as Well Be Swing \u00e8 un album del crooner statunitense Frank Sinatra, pubblicato dalla Reprise Records nel 1964.\nIl disco.\n\"It Might as Well Be Swing\" \u00e8 stato registrato con l'accompagnamento di Count Basie e la sua orchestra, ed \u00e8 la seconda collaborazione fra \"The Voice\" e Count Basie, poich\u00e9 la prima fu nel 1963, quando venne pubblicato Sinatra-Basie.\nQuesto \u00e8 il primo album registrato in studio con Quincy Jones. Il titolo del disco \u00e8 riferito all'omonima canzone jazz \"It Might as Well Be Swing\"."}
{"id": "2853742", "revid": "287204", "url": "https://it.wikipedia.org/wiki?curid=2853742", "title": "Gro\u00df Meckelsen", "text": "Gro\u00df Meckelsen \u00e8 un comune di 496 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853744", "revid": "2062065", "url": "https://it.wikipedia.org/wiki?curid=2853744", "title": "Paul di Resta", "text": "Biografia.\nNato a Uphall, villaggio scozzese della municipalit\u00e0 di Livingston in una famiglia di origine italiana di Sessa Aurunca, di Resta \u00e8 cugino dell'ex pilota Dario Franchitti.\nGli esordi.\nDi Resta ha iniziato la sua carriera nei kart, concorrendo in varie categorie tra il 1994 e il 2001. Nel 2002 pass\u00f2 alla Winter Series della British Formula Renault per poi, nel 2003, dedicarsi interamente a questo campionato; vi rimase anche nel 2004, partecipando anche ad alcune gare dell'Eurocup Formula Renault 2.0, grazie ai buoni risultati nella serie nazionale. Nel 2005 partecip\u00f2 alla F3 Euro Series col team Manor Motorsport, vincendo il McLaren Autosport BRDC Young Driver of The Year Award (vinto anche da suo cugino Dario Franchitti nel 1992), e imponendosi nel campionato nella stagione 2006, avendo come compagno di team Sebastian Vettel; nello stesso anno vinse il BP Ultimate Masters sul Circuito di Zandvoort.\nDTM.\nNel 2007 Di Resta partecip\u00f2 al DTM, con la Mercedes; termin\u00f2 quinto in campionato dietro a Mattias Ekstrom (che aveva vinto il suo secondo titolo), Bruno Spengler, Martin Tomczyk e Jamie Green; fu il migliore tra quelli che non avevano a disposizione una vettura del 2007. Grazi\u00e8 a ci\u00f2, nel 2008, ottenne il volante di una Mercedes C Klasse 2008; Di Resta corse un'ottima stagione, vincendo due gare e terminando secondo in classifica, quattro punti dietro il campione Timo Scheider su Audi. Nel 2009 termin\u00f2 terzo, dietro Scheider e Gary Paffett, mentre nel 2010, si aggiudica il titolo superando Spengler proprio all'ultima gara.\nFormula 1.\n2010-2013: Force India.\nDi Resta test\u00f2 una McLaren e fu in ballottaggio per guidare per la Force India nel campionato 2009, grazie al fatto che le due scuderie utilizzano lo stesso propulsore, fornito dalla Mercedes; tuttavia la Force India decise di confermare Giancarlo Fisichella e Adrian Sutil, con Vitantonio Liuzzi pilota di riserva. Nel dicembre 2009, dopo che Fisichella era passato in Ferrari e Liuzzi promosso definitivamente a pilota titolare, Di Resta prese parte a un test col team indiano sul Circuito di Jerez de la Frontera assieme a J. R. Hildebrand. Nel gennaio 2010 Di Resta afferm\u00f2 di essere vicino alla firma, quale pilota collaudatore, per il team per la stagione 2010, con l'obiettivo di diventarne pilota titolare dal 2011; il 2 febbraio \u00e8 stato confermato l'accordo con la Force India. Nel secondo appuntamento del mondiale 2010, in Australia, come gi\u00e0 anticipato ad inizio stagione, di Resta prender\u00e0 parte alle prove libere del venerd\u00ec, in questo caso in sostituzione di Sutil; anche nelle prime prove libere del venerd\u00ec del Gran Premio d'Italia va a sostituire Sutil. Nel 2011 viene confermato pilota titolare dalla Force India come compagno di squadra di Adrian Sutil. Va a punti nelle prime due gare, per poi ottenere spesso risultati inferiori e alterni; verso il finale di stagione guadagna numerosi punti che gli permettono di conquistare il 13\u00ba posto finale. Nel 2012 \u00e8 ancora confermato titolare della scuderia indiana. Nella prima gara conquista subito un punto, per il resto la stagione \u00e8 migliore della precedente, con il pilota inglese che ottiene vari piazzamenti a punti e regge bene il confronto col compagno di squadra Nico H\u00fclkenberg, eguagliando il miglior risultato della stagione: un quarto posto a Singapore; conclude la stagione al 14\u00ba posto con 46 punti, contro i 63 di H\u00fclkenberg.\nNel 2013 rimane in Force India al fianco del rientrante Adrian Sutil; in Australia conquistano entrambi dei punti, ma in Malesia si ritirano tutti e due per guasti meccanici. In Cina conclude con un buon ottavo posto, dopo un contatto col compagno Sutil nel corso dei primi giri; in Bahrein eguaglia il suo miglior risultato in carriera, quarto, dopo aver lottato per il podio ed aver comandato la gara per alcuni giri. Nelle quattro gare successive ottiene due settimi posti in Spagna e in Canada e due noni a Monaco e in Gran Bretagna a cui fanno seguito tre ritiri e quattro arrivi fuori dalla zona punti. Nel finale di stagione ottiene due arrivi a punti, in India e ad Abu Dhabi, e due fuori, negli Stati Uniti e in Brasile; conclude la stagione al 12\u00ba posto con 48 punti.\nIl ritorno nel DTM.\nNel 2014 ritorna a correre nel DTM al volante di una Mercedes del team M\u00fccke Motorsport. Continua a competere nella categoria anche nelle stagioni seguenti, con una quinta posizione assoluta nel 2016 come miglior risultato.\nIl ritorno in Formula 1.\n2016-2017: Williams.\nIl 14 marzo 2016, alla vigilia del primo appuntamento stagionale, viene scelto dalla Williams per rivestire il ruolo di terzo pilota. Viene confermato anche per la stagione successiva. Nel Gran Premio d'Ungheria 2017 prende il posto di Felipe Massa a partire dalle qualifiche, in seguito ad un malessere del pilota brasiliano. Tornato a competere in Formula 1 dopo un'assenza di quasi quattro anni, il pilota scozzese si qualifica in penultima posizione, due posti pi\u00f9 indietro del compagno di squadra Lance Stroll, e si ritira per problemi tecnici mentre si trovava nelle retrovie.\n2020-: McLaren.\nDal 2020 viene nominato terzo pilota della McLaren, nella settimana del Gran Premio del 70\u00ba Anniversario, e viene riconfermato nel nella settimana del Gran Premio dell'Emilia-Romagna. Nella stagione seguente viene confermato per tutta la stagione come pilota di riserva della McLaren.\nCampionato del mondo endurance.\n2018-2021 : United Autosports.\nNel 2018, Paul di Resta ha corso nell'Asian Le Mans Series per United Autosports, segnando una vittoria e 4 podi insieme a Philip Hanson. Chiude la stagione vincendo il campionato Asian Le Mans Series 2018-19.\nNel 2019 sempre con la United Autosports partecipa al Campionato del mondo endurance] nella categoria LMP2 con Filipe Albuquerque e Philip Hanson. Nella sua prima stagione riesce a vincere la 24 Ore di Le Mans e altre tre gare chiudendo secondi nella loro categoria. Di Resta corre anche la 24 Ore di Le Mans nel 2021 concludendo settimo.\n2022- : Peugeot.\nL'otto febbraio del 2021 viene annunciato Paul di Resta come nuovo pilota Peugeot per la stagione 2022 del WEC nella categoria Hypercar ."}
{"id": "2853751", "revid": "287204", "url": "https://it.wikipedia.org/wiki?curid=2853751", "title": "Hamersen", "text": "Hamersen \u00e8 un comune di 468 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853754", "revid": "287204", "url": "https://it.wikipedia.org/wiki?curid=2853754", "title": "Carlos Manuel de Cespedes", "text": ""}
{"id": "2853756", "revid": "287204", "url": "https://it.wikipedia.org/wiki?curid=2853756", "title": "Klein Meckelsen", "text": "Klein Meckelsen \u00e8 un comune di 953 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853758", "revid": "599013", "url": "https://it.wikipedia.org/wiki?curid=2853758", "title": "Stanislav \u017dekov", "text": "Carriera.\nHa giocato con vari club, tra cui Spartak Varna e \u010cernomorec. Dal 2010 milita nel Montana."}
{"id": "2853760", "revid": "287204", "url": "https://it.wikipedia.org/wiki?curid=2853760", "title": "Lengenbostel", "text": "Lengenbostel \u00e8 un comune di 460 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853761", "revid": "287204", "url": "https://it.wikipedia.org/wiki?curid=2853761", "title": "Portici (disambigua)", "text": ""}
{"id": "2853763", "revid": "767487", "url": "https://it.wikipedia.org/wiki?curid=2853763", "title": "Lorenzo Parodi (musicista)", "text": "Studi\u00f2 con Ernest Guiraud e Jules Massenet a Parigi; fu uno dei primi sostenitori, in Italia, di Claude Debussy. \nScrisse opere liriche, musica sinfonica e vocale.\nPubblic\u00f2 libri di critica e trattati didattici; fu critico musicale per il Caffaro di Genova."}
{"id": "2853764", "revid": "110157", "url": "https://it.wikipedia.org/wiki?curid=2853764", "title": "Sittensen", "text": "Sittensen \u00e8 un comune di 5.510 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853767", "revid": "110157", "url": "https://it.wikipedia.org/wiki?curid=2853767", "title": "Tiste", "text": "Tiste \u00e8 un comune di 881 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853770", "revid": "287204", "url": "https://it.wikipedia.org/wiki?curid=2853770", "title": "Vierden", "text": "Vierden \u00e8 un comune di 839 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853771", "revid": "729019", "url": "https://it.wikipedia.org/wiki?curid=2853771", "title": "Bushmaster (DC Comics)", "text": "Bushmaster \u00e8 un supereroe immaginario pubblicato dalla DC Comics. Comparve per la prima volta in \"Super Friends\" n. 45 (giugno 1981), e fu creato da E. Nelson Brindwell e Romeo Tanghal.\nBiografia del personaggio.\nBernal Rojas \u00e8 un erpetologo che invent\u00f2 dei gadget che mimavano le abilit\u00e0 dei rettili, passati e presenti. Aiut\u00f2 Batman e Robin a smantellare una bomba in Venezuela e a dare la caccia ad un criminale. Fu anche un membro fondatore dei Guardiani del Globo. Successivamente, fu visto a Parigi, in Francia, nel coadiuvare i suoi compagni di squadra contro un'orda di alieni Apellaxiani. Insieme agli altri Guardiani, fu sottoposto al lavaggio del cervello da Queen Bee in Byalya.\nMentre si trovava sotto il controllo mentale di Queen Bee, lui e i suoi compagni di squadra viaggiarono fino all'ambasciata francese della Justice League International. Queen Bee, nel tentativo di sollevare un favore pubblico positivo per la squadra, invi\u00f2 un robot, creato da un membro dei Dominatori, per attaccare sia loro che la JLI. Durante la battaglia, Bushmaster dimostr\u00f2 l'abilit\u00e0 di mimetizzarsi come i camaleonti, di saper utilizzare uno scudo tecnologico che si apre in un secondo, e l'abilit\u00e0 di costruire una vasta gamma di armi nel giro di pochi secondi.\nL'intera squadra riusc\u00ec, infine, a sfuggire al controllo di Queen Bee, grazie anche ad alcuni nemici della Justice League.\nLa situazione degli ostaggi.\nBushmaster torn\u00f2 in Venezuela. Fu chiamato per dare una mano in una situazione di rapina in una banca locale con ostaggi. I criminali accettarono che lui, da solo, entrasse disarmato per negoziare. Una volta entrato nella banca con un serpente, mise i criminali a disagio convincendoli che il suo rettile fosse velenoso, cosa che gli permise di sconfiggere subito i rapinatori. Fuori dalla banca, fu attaccato dall'antica entit\u00e0 Fain Y'onia. Durante la battaglia, fu temporaneamente accecato da Fain e scaraventato all'interno della banca. Atterr\u00f2 vicino ad uno dei rapitori, che fu arrestato da un poliziotto in borghese. Il criminale prese la pistola dell'ufficiale e spar\u00f2 tre volte al petto di Bushmaster uccidendolo.\nArrabbiata, Fain lanci\u00f2 un raggio energetico verso il criminale. Uccise quest'ultimo e tre poliziotti che vi si trovavano vicino.\nFain continu\u00f2 la sua battaglia contro i Guardiani, ed uccise Thunderlord. Dopo la sua sconfitta, furono erette delle statue a tutti i Guardiani del Globo che morirono nel corso degli anni. La statua di Bushmaster lo rappresentava con in mano un serpente."}
{"id": "2853772", "revid": "767487", "url": "https://it.wikipedia.org/wiki?curid=2853772", "title": "Wohnste", "text": "Wohnste \u00e8 un comune di 799 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sittensen."}
{"id": "2853773", "revid": "287204", "url": "https://it.wikipedia.org/wiki?curid=2853773", "title": "Taiji (Wakayama)", "text": " \u00e8 una cittadina del distretto di Higashimuro, nella prefettura di Wakayama, in Giappone.\nCaccia del delfino.\nI pescatori a Taiji sono noti per la caccia al delfino che si svolge ogni anno da settembre ad aprile ed \u00e8 una delle principali attivit\u00e0 economiche della zona. Secondo la Agenzia Giapponese per la Ricerca della Pesca, nella prefettura di Wakayama nel 2007 sono stati catturati 1.623 delfini per il consumo della carne e per la vendita ad acquari. Diversi ricercatori hanno misurato concentrazioni di mercurio particolarmente alte in abitanti di Taiji che mangiano regolarmente carne di delfino.\nUn documentario intitolato \"The Cove\" \u00e8 stato registrato a Taiji in segreto per cinque anni. Il film documenta le tecniche utilizzate per la cattura e uccisione dei delfini e l'alto tasso di mercurio presente nella carne di delfino di Taiji.\nIl 7 marzo 2010 il filmato ha vinto un Premio Oscar come miglior documentario."}
{"id": "2853779", "revid": "110157", "url": "https://it.wikipedia.org/wiki?curid=2853779", "title": "Breddorf", "text": "Breddorf \u00e8 un comune di 1.149 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853781", "revid": "287204", "url": "https://it.wikipedia.org/wiki?curid=2853781", "title": "B\u00fclstedt", "text": "B\u00fclstedt \u00e8 un comune di 728 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853784", "revid": "1573940", "url": "https://it.wikipedia.org/wiki?curid=2853784", "title": "Calommata obesa", "text": "Calommata obesa \u00e8 un ragno appartenente al genere Calommata della Famiglia Atypidae.\nIl nome deriva dall'aggettivo greco , kal\u00f2s, che significa \"bello\", e dal sostantivo greco , \"omma, ommatos\", cio\u00e8 \"occhio\", ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nIl nome proprio deriva dal sostantivo latino \"obesus\", che significa \"ben pasciuto, grossolano\" ad indicare la forma corpulenta dell'opistosoma..\nCaratteristiche.\nSi distingue dalle altre specie per la robustezza e la grossezza delle dimensioni.\nComportamento.\nCome tutti i ragni del genere Calommata, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nL'areale di rinvenimento di questa specie \u00e8 legato ad alcune zone forestali della Thailandia."}
{"id": "2853786", "revid": "110157", "url": "https://it.wikipedia.org/wiki?curid=2853786", "title": "Hepstedt", "text": "Hepstedt \u00e8 un comune di 1.032 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853787", "revid": "488739", "url": "https://it.wikipedia.org/wiki?curid=2853787", "title": "Apaflurano", "text": ""}
{"id": "2853788", "revid": "488739", "url": "https://it.wikipedia.org/wiki?curid=2853788", "title": "R-227ea", "text": ""}
{"id": "2853790", "revid": "599013", "url": "https://it.wikipedia.org/wiki?curid=2853790", "title": "John Aston (1921)", "text": "Gioc\u00f2 per tutta la carriera da professionista nel e che partecip\u00f2 con la maglia della Nazionale inglese al Campionato mondiale di calcio 1950 tenutosi in Brasile.\nL'appellattivo \"senior\" viene usato per distinguerlo dal figlio, John Aston \"junior\", anch'egli giocatore dello United negli anni sessanta.\nCaratteristiche tecniche.\nAlto e fisicamente ben piazzato, Aston si distingueva per saper giocare la palla con entrambi i piedi, una buona capacit\u00e0 di sbrogliare le situazioni pericolose in fase difensiva e una chiara visione di gioco. La sua forma fisica, mantenuta nel corso degli anni fino alla malattia che lo costrinse al ritiro, gli dava sia resistenza che forza, a cui egli univa una buona velocit\u00e0 e una discreta tecnica solitamente non diffusa nei giocatori con un fisico come il suo. Grazie a queste peculiarit\u00e0, Aston cambi\u00f2 spesso ruolo nella sua carriera: inizi\u00f2 infatti come ala offensiva, venendo poi spostato a centrocampo prima e come laterale difensivo poi. Nella stagione 1950-1951 venne spostato come attaccante centrale al posto dell'infortunato Jack Rowley, dimostrando anche capacit\u00e0 realizzative mettendo a segno 15 reti in 22 partite e confermando la sua duttilit\u00e0 tattica.\nCarriera.\nClub.\nNativo di Prestwich, nella contea di Greater Manchester, Aston inizi\u00f2 a giocare a calcio nella squadra della sua scuola, la \"Ravensbury Street School\" e successivamente nella squadra della Chiesa Metodista di Clayton. All'et\u00e0 di 15 anni firm\u00f2 un contratto da amatore con il Manchester United, giocando dal 1937 al 1939 con i \"Mujacs\" (acronimo del Manchester United Junior Athletic Club): proprio nel dicembre 1939 firm\u00f2 il suo primo contratto da professionista.\nLa sua carriera venne interrotta dallo scoppio della Seconda guerra mondiale: durante la stessa, Aston si arruol\u00f2 nei Commando della Marina Militare e fu mandato in missione in Medio Oriente. Alla fine del conflitto, rientrato in patria, torn\u00f2 nelle file dello United con il quale esord\u00ec in campionato (dopo ben sette anni dalla firma come professionista) il 18 settembre 1946, nel pareggio per 1-1 contro il . Nella stagione d'esordio e in quella successiva lo United guidato da Matt Busby fin\u00ec secondo per due volte consecutive, rispettivamente dietro e . In quest'ultima, la sua seconda stagione da titolare, Aston riusc\u00ec a vincere con i \"Red Devils\" la FA Cup, sconfiggendo per 4-2 il Blackpool nella finale giocata a Wembley. Nel campionato 1948-1949 il Manchester fin\u00ec ancora una volta secondo, questa volta dietro il Portsmouth: Aston ricevette un'offerta per giocare in Sudamerica, ma rifiut\u00f2. Dopo il quarto posto ottenuto nella stagione 1949-1950 e un nuovo secondo posto nel 1950-1951 dietro il Tottenham, giunse finalmente la vittoria in campionato nel 1951-1952. La stagione successiva alla vittoria fu di tono minore, dato che lo United fin\u00ec solo all'ottavo posto: durante il 1954, gli venne diagnosticata la tubercolosi, che di fatto mise fine alla sua carriera da professionista all'et\u00e0 di 32 anni e dopo 8 stagioni giocate ad alti livelli: con la maglia del Manchester Aston segn\u00f2 complessivamente 30 reti in 284 presenze.\nNazionale.\nLe buone prestazioni con il club valsero ad Aston la convocazione con l'Inghilterra B, il 19 maggio 1948 nella vittoria per 5-1 a Bellinzona contro la Svizzera B e successivamente l'esordio con la Nazionale maggiore il 26 settembre 1948 contro la , partita pareggiata 0-0 a Copenaghen. Dopo numerose presenze da titolare venne convocato per il Campionato mondiale di calcio del 1950 giocatosi in Brasile, nel quale scese in campo nella vittoria contro il e nella sconfitta con gli . I vari spostamenti a cui Busby lo sottopose (e a cui rispose in maniera egregia) gli costarono per\u00f2 il posto in Nazionale: difatti, mentre nel club Aston gioc\u00f2 per un periodo come attaccante, il CT Walter Winterbottom non lo convoc\u00f2 in quanto lo considerava esclusivamente un difensore. In totale, Aston gioc\u00f2 17 partite con la Nazionale sempre nel ruolo di difensore, senza segnare alcuna rete.\nDopo il ritiro.\nDopo il ritiro, gioc\u00f2 una partita di addio al calcio nel 1956 insieme ai vecchi compagni dello United. Successivamente al Disastro aereo di Monaco di Baviera, torn\u00f2 allo United come allenatore dei giovani, finch\u00e9 un problema al ginocchio non lo costrinse a dedicarsi esclusivamente alla ricerca di giovani talenti a partire dal 1969, sotto il manager Wilf McGuinness. Rimase a capo degli \"scout\" fino al 1972, anno in cui venne licenziato in seguito all'esonero del successore di McGuinness, Frank O'Farrell. Dopo di ci\u00f2 fece l'osservatore per alcuni club minori, come il Luton Town e il Birmingham City prima di ritirarsi definitivamente dal mondo del calcio. Insieme al figlio lavor\u00f2 nel mercato del cibo per animali, fino alla morte sopraggiunta il 31 luglio 2003 all'et\u00e0 di 81 anni."}
{"id": "2853791", "revid": "110157", "url": "https://it.wikipedia.org/wiki?curid=2853791", "title": "Kirchtimke", "text": "Kirchtimke \u00e8 un comune di 1.012 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853794", "revid": "110157", "url": "https://it.wikipedia.org/wiki?curid=2853794", "title": "Tarmstedt", "text": "Tarmstedt \u00e8 un comune di 3.545 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853795", "revid": "488739", "url": "https://it.wikipedia.org/wiki?curid=2853795", "title": "HFC-227", "text": ""}
{"id": "2853800", "revid": "22475", "url": "https://it.wikipedia.org/wiki?curid=2853800", "title": "Vorwerk (Germania)", "text": "Vorwerk \u00e8 un comune di 1.083 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853801", "revid": "110157", "url": "https://it.wikipedia.org/wiki?curid=2853801", "title": "Westertimke", "text": "Westertimke \u00e8 un comune di 632 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853802", "revid": "488739", "url": "https://it.wikipedia.org/wiki?curid=2853802", "title": "1,1,1,2,3,3,3-Eptafluoropropano", "text": ""}
{"id": "2853804", "revid": "110157", "url": "https://it.wikipedia.org/wiki?curid=2853804", "title": "Wilstedt", "text": "Wilstedt \u00e8 un comune di 1.675 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Tarmstedt."}
{"id": "2853806", "revid": "123830357", "url": "https://it.wikipedia.org/wiki?curid=2853806", "title": "Zeven", "text": "Zeven \u00e8 una comunit\u00e0 di 12.328 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Zeven.\nGeografia fisica.\nZeven si trova a met\u00e0 strada tra Amburgo e Brema. Zeven \u00e8 inoltre ancora in Zevener Geest. \u00c8 qui attraversata dalla pianura Mehde-Aue. Questo finisce due chilometri a nord di Zeven nel Oste. Del comune di circa 13.000 abitanti comprende i seguenti distretti: Aspe, Badenstedt, Badem\u00fchlen, Brauel, Br\u00fcttendorf, Oldendorf e Wistedt. I seguenti comuni rasentano Zeven (orario di partenza): Seedorf, Elsdorf, Gyhum, B\u00fclstedt, Kirchtimke e Ostereistedt.\nZeven dalla strada federale 71, che si traduce anche in direzione sud, a un'autostrada connessione del punto di corse."}
{"id": "2853807", "revid": "599013", "url": "https://it.wikipedia.org/wiki?curid=2853807", "title": "Georgi Vasilev", "text": "Carriera.\nClub.\nDurante la sua carriera ha giocato con Pirin Goce Del\u010dev e Lokomotiv Plovdiv.\nNazionale.\nHa rappresentato pi\u00f9 volte la Nazionale bulgara."}
{"id": "2853818", "revid": "107002541", "url": "https://it.wikipedia.org/wiki?curid=2853818", "title": "Tom Lucy", "text": ""}
{"id": "2853820", "revid": "1494169", "url": "https://it.wikipedia.org/wiki?curid=2853820", "title": "Gaetano Cantoni", "text": ""}
{"id": "2853823", "revid": "256896", "url": "https://it.wikipedia.org/wiki?curid=2853823", "title": "Calommata pichoni", "text": "Calommata pichoni \u00e8 un ragno appartenente al genere Calommata della famiglia Atypidae.\nIl nome deriva dall'aggettivo greco , kal\u00f2s, che significa \"bello\", e dal sostantivo greco , \"omma, ommatos\", cio\u00e8 \"occhio\", ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nIl nome proprio deriva dal zoologo Pichon.\nComportamento.\nCome tutti i ragni del genere Calommata, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nL'areale di rinvenimento di questa specie \u00e8 legato ad alcune zone forestali della Cina."}
{"id": "2853824", "revid": "767487", "url": "https://it.wikipedia.org/wiki?curid=2853824", "title": "The Cove - La baia dove muoiono i delfini", "text": "The Cove \u00e8 un documentario statunitense del 2009 diretto da Louie Psihoyos, che descrive la caccia annuale del delfino che si svolge in un parco nazionale giapponese a Taiji, da settembre ad aprile.\nProduzione.\nIl film, registrato a Taiji in segreto per cinque anni e successivamente censurato in Giappone, documenta le tecniche utilizzate per la cattura e l'uccisione dei delfini e l'alto tasso di mercurio presente nella carne di delfino, consumata dalla popolazione di Taiji.\nDistribuzione.\nIl 7 marzo 2010 il film ha vinto l'Oscar al miglior documentario."}
{"id": "2853828", "revid": "107002960", "url": "https://it.wikipedia.org/wiki?curid=2853828", "title": "Richard Egington", "text": ""}
{"id": "2853829", "revid": "1776051", "url": "https://it.wikipedia.org/wiki?curid=2853829", "title": "Thunderlord", "text": "Thunderlord il cui vero nome \u00e8 Liang Xih-k'ai, \u00e8 un supereroe immaginario della DC Comics, un Monaco buddhista con poteri di manipolazione vocale.\nStoria.\nLiang Xih-k'ai, vero nome di Thunderlord, aiut\u00f2 Black Canary a smantellare una bomba nell'isola di Taiwan. Pi\u00f9 in l\u00e0, assistette i fratelli Thunder e Lightning in Vietnam durante la \"Crisi sulle Terre infinite\". Thunderlord si un\u00ec agli altri Guardiani del Globo come pedone controllato mentalmente di Queen Bee. Gli sforzi di controllo mentale furono lunghi e complessi. Come la maggior parte dei Guardiani assistette la Justice League Europe nel sconfiggere una minaccia robotica. Ci fu bisogno di un viaggetto nelle fogne prima che il gruppo potesse distruggerlo. Senza che gli eroi lo sapessero, il robot era controllato da Queen Bee e a lei non importava se avesse ucciso Thunderlord o qualsiasi altro Guardiano, era solo una manovra relazionale pubblica.\nCome per il resto delle vittime del controllo mentale, Thunderlord rimase leale a Queen Bee fino all'omicidio di Sumaan Harjavti. Allo stesso tempo, molti membri licenziati di recente della Justice League, Blue Beetle, Capitan Atomo, Elongated Man e Crimson Fox violarono le leggi internazionali per investigare in Byalya. Tutti loro sospettavano che dietro il loro licenziamento e le altre manipolazioni della League ci fosse proprio questa nazione (ed avevano ragione). Il gruppo si confront\u00f2 contro i Guardiani e nel fuoco incrociato, la Sirenetta fu uccisa da un'esplosione di Jack O'Lantern. Thunderlord ed il resto dei Guardiani inseguirono la League per tutti i laboratori scientifici di Bee. L\u00ec, fu scoperto il centro del lavaggio del cervello.\nSumaan fece detonare l'intero edificio, uccidendo molte persone innocenti tra cui molti scienziati. Ice salv\u00f2 quante pi\u00f9 vite possibili con uno scudo di ghiaccio. Fall\u00ec nel salvataggio di Jack O'Lantern, ma si scopr\u00ec pi\u00f9 tardi che a morire non fu il supereroe, bens\u00ec un impostore che nessuno conosceva.\nMorte.\nGli eroi rimasero per il tempo necessario a guarire le ferite riportate, poi ognuno and\u00f2 per la propria strada. Thunderlord ottenne un lavoro facendo da imitatore di celebrit\u00e0. Fain Y'onia, un'antica nemica di Dottor Mist, cominci\u00f2 ad attaccare i membri dei Guardiani del Gruppo uno dopo l'altro. Godiva, Impala e Olympian rimasero feriti. Bushmaster perse la vita durante il suo scontro con lei.\nI Guardiani rimanenti si riunirono ancora, attaccando Fain quando attacc\u00f2 Owlwoman nel deserto dell'Arizona. Gli attacchi energetici di Fain trafissero Thundelord uccidendolo. Dopo la sconfitta di Fain, fu eretta una statua per commemorare Thunderlord, piantata vicino alle statue di altri Guardiani caduti."}
{"id": "2853830", "revid": "1814636", "url": "https://it.wikipedia.org/wiki?curid=2853830", "title": "Gaetano Cantoni (agronomo)", "text": "Biografia.\nNel 1837 si \u00e8 laureato in Medicina all'Universit\u00e0 degli Studi di Pavia, ma si \u00e8 poi progressivamente dedicato all'agronomia. Luogotenente di Cattaneo durante le Cinque giornate, Cantoni \u00e8 emigrato, al termine delle vicende del '48, in Svizzera, dove pi\u00f9 tardi, nel liceo del Canton Ticino a Lugano, avrebbe insegnato chimica e scienze naturali. Tornato in patria alla fine degli anni Cinquanta, dal 1861 \u00e8 stato chiamato a dirigere la scuola agricola creata, da un'associazione di comuni lombardi, a Corte Palasio, nei pressi di Lodi: tale esperienza, tuttavia, si sarebbe conclusa un lustro pi\u00f9 tardi, a causa dei conflitti con i promotori dell'iniziativa, poco propensi ad investire in strumenti didattico-scientifici. In seguito ha insegnato Agronomia presso il Regio Istituto Tecnico di Torino (1866-1870), fino a quando la Provincia di Milano non ha fondato la Scuola superiore di agricoltura di Milano, seconda sola a quella creata, prima del '48, da Cosimo Ridolfi a Pisa.\nUn parallelo \u00e8 stato posto fra Ridolfi e Cantoni, che hanno operato in un periodo, la prima met\u00e0 del XIX secolo, ancora dominata dall'arretratezza della cultura agronomica italiana, tanto che le opere pi\u00f9 diffuse tra i possidenti erano i volumi del reggiano Filippo Re, un autore che ignorava, all'inizio di quel secolo, le principali scoperte dei chimici e dei fisiologi vegetali europei, e l'enciclopedia del bolognese Berti Pichat, eclettica personalit\u00e0 di propensioni peripatetiche in pieno Ottocento. Ridolfi e Cantoni, infatti, hanno avuto il merito di avere compreso il significato della svolta copernicana degli studi agronomici, imposta teoricamente da De Saussure e sul piano applicativo da Liebig, propugnando tenacemente il radicale rinnovamento degli studi agrari nazionali. S'inscrive in questa ottica la loro intuizione di fondare una scuola superiore per formare gli agronomi necessari al progresso di un'agricoltura, quale quella italiana, che viveva, dopo l'Unit\u00e0, di tradizioni fondate sulla ripetizione di pratiche, che non si erano mai confrontate con la scienza. Anche in Cantoni, come in Ridolfi, vi era il convincimento che nel cuore dell'Et\u00e0 moderna un'agricoltura tradizionalista rischiasse di essere schiacciata dalla concorrenza dei prodotti derivati da metodi che adottavano nuovi fertilizzanti, sementi selezionate, meccanizzazione razionale. Seppure sar\u00e0 necessaria una generazione intermedia per la realizzazione dell'obiettivo di formare agronomi competenti, quando l'Italia disporr\u00e0, all'alba del XX secolo, di una compagine di agronomi di formazione europea non sar\u00e0 difficile, come \u00e8 stato osservato, identificarne la matrice culturale nell'insegnamento di Cantoni e di Ridolfi.\nNel 1868 ha fondato, e per un decennio diretto, finch\u00e9 non \u00e8 stato sostituito da Ottavio Ottavi, il periodico l'\u00abAlmanacco agrario\u00bb. Ha scritto numerosi trattati e manuali relativi all'agricoltura e ha curato, per la UTET, i quattro volumi dell'\u00abEnciclopedia agraria italiana\u00bb usciti tra il 1880 e il 1882. Le sue ceneri sono al Cimitero Monumentale di Milano."}
{"id": "2853835", "revid": "119852448", "url": "https://it.wikipedia.org/wiki?curid=2853835", "title": "Galleria della Guinza", "text": "La galleria della Guinza \u00e8 un traforo stradale a canna unica, completato allo stato grezzo ma non ancora aperto al traffico, situato nell'Appennino umbro-marchigiano, situata fra Bocca Trabaria a nord e Bocca Serriola a sud. La sua costruzione rientra nel pi\u00f9 ampio progetto di realizzazione della strada europea E78, comunemente nota con il nome di superstrada Fano - Grosseto o \"Superstrada dei Due Mari\", andando a creare un asse trasversale, oggi mancante, tra il versante adriatico e quello tirrenico di questa parte dell'Italia centrale. L'E78 fa parte della rete stradale trans-europea.\nCaratteristiche e ubicazione.\nLa galleria ha inizio sul versante marchigiano nel territorio del comune di Mercatello sul Metauro (PU), dove il tracciato della costruenda E78, per ora solo impostato, lascia la valle del fiume Metauro per risalire lo stretto canalone del torrente Sant'Antonio, alla sommit\u00e0 del quale in localit\u00e0 Guinza a circa 560 metri di quota \u00e8 situato il portale d'ingresso. Dopo un percorso di 5.960 metri il tunnel termina sul versante umbro (581 m s.l.m.) ad ovest di localit\u00e0 Parnacciano, nel comune di San Giustino (PG), da dove la strada dovrebbe ridiscendere verso la Val Tiberina. La sua lunghezza ne farebbe il sesto tunnel stradale per estensione in territorio italiano. Il tracciato della galleria raggiunge il punto pi\u00f9 elevato a circa 200m dal portale d'ingresso sul lato umbro (581.4 m s.l.m.). Da tale punto in poi il tracciato ha un andamento discendente verso il portale marchigiano con una pendenza di circa lo 0.5%. La sezione trasversale ha un diametro di circa 10m con arco superiore ed arco rovescio in calcestruzzo armato.\nStoria e progetti futuri.\nIl progetto di un traforo a doppia canna attraverso l'Appennino come asse portante della nuova superstrada Fano - Grosseto risale agli anni ottanta. I lavori per lo scavo del primo tubo, costati circa 500 miliardi di lire, sono iniziati negli anni novanta e si sono conclusi nel 2004. Da allora i cantieri si sono interrotti a causa dei finanziamenti mancanti per la costruzione del secondo tubo e di indecisioni riguardo al tracciato di collegamento con la strada europea E45 sul versante umbro. Negli ultimi mesi del 2009 tuttavia il Ministro delle Infrastrutture e dei Trasporti Altero Matteoli ha promesso la ripresa dei lavori in tempi brevi. Una volta completata, l'opera assicurer\u00e0 un collegamento veloce tra Marche e Toscana, prendendo il posto dell'attuale e meno agevole percorso culminante nel valico di Bocca Trabaria a 1.049 metri di quota, il quale presenta caratteristiche di strada di montagna.\nNel 2018 la progettazione ANAS si \u00e8 concentrata in modo esclusivo sul tratto tra Parnacciano nel Comune di San Giustino e Mercatello sul Metauro; il progetto definitivo prevedeva l\u2019apertura della galleria della Guinza e della restante parte dell\u2019infrastruttura gi\u00e0 realizzata in territorio marchigiano ad unica carreggiata con doppio senso di marcia e l'immissione temporanea del traffico nella viabilit\u00e0 ordinaria (nella strada comunale passante per Mercatello, via Ca\u2019 Lillina). Il progetto \u00e8 passato al vaglio del Consiglio superiore dei lavori pubblici nel novembre 2018 la cui indicazione \u00e8 stata quella di riprendere il vecchio progetto a due carreggiate che quindi prevede la realizzazione della seconda canna della galleria della Guinza.\nNel mese di maggio 2019 il Ministro delle Infrastrutture Danilo Toninelli ha annunciato la nomina di un commissario straordinario per il completamento della Galleria della Guinza.\nLa galleria, essendo parte della rete stradale trans-europea, ricade in ambito di applicazione della direttiva europea 54/2004 riguardante i requisiti minimi di sicurezza per gallerie della rete stradale trans-europea con lunghezza superiore a 500 m. Ne consegue che qualsiasi progettazione finalizzata all'apertura al traffico della galleria dovr\u00e0 seguire rigidi criteri atti a garantire il transito dei veicoli nella galleria con elevati criteri di sicurezza. Ci\u00f2 aumenter\u00e0 anche i tempi di realizzazione.\nAttualmente (2020) i tratti realizzati sono rimasti inutilizzabili, per cui l'opera pu\u00f2 essere considerata un'incompiuta."}
{"id": "2853836", "revid": "340840", "url": "https://it.wikipedia.org/wiki?curid=2853836", "title": "Picenti", "text": ""}
{"id": "2853837", "revid": "729019", "url": "https://it.wikipedia.org/wiki?curid=2853837", "title": "Graciosa (Azzorre)", "text": "Graciosa \u00e8 un'isola, di origine vulcanica, dell'arcipelago delle Azzorre, la pi\u00f9 settentrionale del gruppo centrale. Ha una superficie di circa 60,7\u00a0km\u00b2 ed una popolazione di 4391 abitanti.\n\u00c8 la seconda pi\u00f9 piccola dell'arcipelago e anche la pi\u00f9 pianeggiante, la massima elevazione \u00e8 situata a 450 m s.l.m. in corrispondenza della \"Caldeira de Graciosa\", un cratere spento classificato come monumento naturale regionale.\nL'isola comprende un solo comune, Santa Cruz da Graciosa.\nDal 2007 l'isola fa parte della Rete mondiale di riserve della biosfera."}
{"id": "2853838", "revid": "98077", "url": "https://it.wikipedia.org/wiki?curid=2853838", "title": "Cinque giornate", "text": ""}
{"id": "2853840", "revid": "1305772", "url": "https://it.wikipedia.org/wiki?curid=2853840", "title": "Hazel", "text": ""}
{"id": "2853841", "revid": "643494", "url": "https://it.wikipedia.org/wiki?curid=2853841", "title": "Sandy Powell", "text": "Biografia.\nCresciuta a sud di Londra, ha studiato alla Central School of Art and Design, che ha poi abbandonato per iniziare la sua carriera creando costumi per produzioni teatrali e compagnie di danza. Tra gli altri, nel 1986, ha lavorato in \"Caravaggio\" di Derek Jarman, con cui ha continuato a lavorare negli anni successivi. \nNel corso della sua carriera \u00e8 stata una fidata collaboratrice del regista Neil Jordan, inoltre ha lavorato per registi come Mike Figgis, Stephen Frears e molti altri. Ha collaborato, inoltre, in ben sei pellicole del regista Martin Scorsese e quattro del regista Todd Haynes.\nNel 2011 \u00e8 stata nominata \"Ufficiale dell'Ordine dell'Impero Britannico\" (OBE) per i suoi servizi all'industria cinematografica. Nel 2014 \u00e8 membro della Giuria della selezione ufficiale in occasione della 71\u00aa Mostra internazionale d'arte cinematografica di Venezia."}
{"id": "2853843", "revid": "110157", "url": "https://it.wikipedia.org/wiki?curid=2853843", "title": "Cerchio di Carlyle", "text": "In matematica, il cerchio di Carlyle \u00e8 un sistema semplice e ingegnoso per risolvere per via geometrica (con l'uso di soli riga e compasso) un'equazione di secondo grado. Prende il nome da Thomas Carlyle il quale, prima di dedicarsi alla storia e alla filosofia, in giovent\u00f9 aveva mostrato notevoli doti come matematico.\nEnunciato.\nData l'equazione\nin cui formula_2 e formula_3 sono segmenti di lunghezza data (con segno), \u00e8 sufficiente disegnare su un piano cartesiano i punti formula_4 e formula_5. Costruito un cerchio il cui diametro \u00e8 identificato dai punti formula_6 e formula_7, se tale cerchio interseca l'asse delle formula_8, i punti formula_9 e formula_10 di intersezione sono le soluzioni reali dell'equazione data.\nDimostrazione.\nPrimo modo.\nA destra \u00e8 riportata le descrizione dei due casi principali, per formula_3 maggiore o minore di zero. In entrambi i casi \u00e8 semplice verificare che\nSe formula_13 (figura 1), per il teorema delle corde abbiamo la seguente equivalenza:\novvero\nPer formula_16 (figura 2) si pu\u00f2 analogamente arrivare al risultato\nRicapitolando, in entrambi i casi abbiamo:\nDi conseguenza, sviluppando l'espressione di partenza otteniamo che\nda cui risulta evidente che formula_9 e formula_10 sono le soluzioni dell'equazione di secondo grado originale; notare che in questa costruzione, formula_2 rappresenta la somma delle soluzioni e formula_3 il prodotto: il cerchio di Carlyle consente quindi di trovare in modo semplice le soluzioni di un'equazione di secondo grado in cui sono noti la somma e il prodotto delle radici.\nSecondo modo.\nUn'altra dimostrazione \u00e8 ricavabile mediante le regole della geometria analitica.\nSia C centro del cerchio di diametro formula_4 e formula_26. Esso \u00e8 il punto medio del segmento formula_27:\nIl raggio del cerchio \u00e8 il segmento formula_29:\nData l'equazione analitica del cerchio:\nformula_31\nformula_32\nLe intersezioni con l'asse formula_8, chiamate formula_9 e formula_10, sono le soluzioni del sistema:\nformula_9 e formula_10 sono pertanto le soluzioni dell'equazione\nformula_39\nformula_40\nDa cui:\nformula_41\nformula_42\nformula_9 e formula_10 sono pertanto le soluzioni di questa equazione, come volevasi dimostrare.\nVariante.\nIl centro del cerchio di Carlyle si trova, per costruzione, nel punto medio formula_45 del segmento formula_27. Usando solo riga e compasso, non \u00e8 immediato determinare il punto formula_5: una soluzione che rende pi\u00f9 efficiente la costruzione \u00e8 di tracciare un segmento formula_48, il cui punto medio coincide con formula_45. Per tracciare tale segmento basta riportare formula_2 sull'asse delle formula_8, mentre sull'asse delle formula_52 va riportato il punto formula_53.\nUsi del cerchio di Carlyle.\nIl cerchio di Carlyle \u00e8 della massima utilit\u00e0 nella costruzione esatta dei poligoni regolari con l'uso di soli riga e compasso. Con un cerchio di Carlyle infatti si costruisce agevolmente un pentagono regolare mentre, con elaborazioni via via pi\u00f9 complesse, si possono costruire anche l'ettadecagono, il 257-gono e il 65537-gono."}
{"id": "2853844", "revid": "107002822", "url": "https://it.wikipedia.org/wiki?curid=2853844", "title": "Josh West", "text": ""}
{"id": "2853845", "revid": "216401", "url": "https://it.wikipedia.org/wiki?curid=2853845", "title": "Subaru-Montgomery", "text": ""}
{"id": "2853854", "revid": "474175", "url": "https://it.wikipedia.org/wiki?curid=2853854", "title": "Merna", "text": "Merna (in sloveno: Miren) \u00e8 un paese della Slovenia, frazione e sede comunale (presso l'agglomerato di Conez) del comune di Merna-Castagnevizza.\n\u00c8 nota storicamente per essere stata teatro di aspri scontri fra italiani ed austriaci durante la prima guerra mondiale.\nGeografia fisica.\nMerna \u00e8 situata alle pendici settentrionali del Carso, lungo le rive del fiume Vipacco che qui riceve in destra idrografica le acque del torrente Vertoibizza.\nLa localit\u00e0 \u00e8 sorge lungo il confine tra l'Italia e la Slovenia ed \u00e8 costituita anche dagli agglomerati di Conez (\"Konec\"), Fornace (\"Forna\u017ea\"), Grabici (\"Pri Grapci\"), Iapnisce (\"Japni\u0161\u010de\"), \"Lasec\", Merna superiore (\"Gornji Miren\"), Stanti (\"Staro mesto\" / \"Pri \u0160tanti\"), \"V Klancu\" e a sud-est dell'insediamento, sul Monte Grado, il Santuario di San Grado di Merna (o \"Madonna di Grado\") dedicata alla Madonna Addolorata (\"cerkev \u017dalostne Matere Bo\u017eje\").\nStoria.\nDopo la caduta dell'Impero romano, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Fu cos\u00ec che tutto il suo territorio entr\u00f2 a far parte del Ducato del Friuli. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; tra il 952 e il 957 il Patriarcato di Aquileia (assieme a Istria, Carinzia e Carniola) pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nFece quindi parte della signoria di Ranziano prima come parte della Contea di Gorizia e in seguito, passando nel 1500 alla Casa d\u2019Asburgo, nella Contea di Gorizia e Gradisca.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849, con giurisdizione fino al 1866 anche su Savogna d'Isonzo; dopo il 1866, persa Savogna d'Isonzo divenuta comune autonomo, fu comune che comprendeva anche l'insediamento di Rupa, nell'attuale comune di Savogna d'Isonzo.\nDurante la prima guerra mondiale Merna si ritrov\u00f2 improvvisamente sulla linea del fronte dopo la sesta battaglia dell'Isonzo, quando gli italiani riuscirono finalmente a conquistare Gorizia ed il Sabotino. Durante la settima battaglia dell'Isonzo i soldati della 3\u00aa Armata italiana espugnarono il Santuario San Grado, fino ad allora saldamente in mano agli austro-ungarici. Nei mesi successivi, nonostante i durissimi combattimenti e le ripetute offensive, Merna rimase lungo le prime linee italiane, mentre la frazione di Raccogliano, situata sulla riva opposta del Vipacco, su quelle nemiche. L'abitato, occupato dagli italiani sino alla battaglia di Caporetto, sar\u00e0 cos\u00ec completamente distrutto.\nDopo la guerra, con le medesime frazioni del periodo asburgico, fu comune autonomo della provincia del Friuli per poi passare, nel 1927, alla ricostituita Provincia di Gorizia ed ingrandirsi assorbendo il comune di Savogna d'Isonzo. Secondo il censimento del 1921, circa il 3% della popolazione era italiana.\nDal settembre 1931 era sede del 4\u00ba Stormo con il 10\u00ba Gruppo e dall'ottobre 1931 con il 9\u00ba Gruppo Caccia fino al 1940.\nFu soggetta alla Zona d'operazioni del Litorale adriatico (OZAK) tra il settembre 1943 e il 1945 e tra il 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia.\n\u00c8 famosa per avere avuto per anni il cimitero attraversato dal confine con l'Italia.\nInfrastrutture e trasporti.\nL'abitato di Merna sorge lungo la frontiera italo-slovena che qui \u00e8 attraversabile mediante un valico stradale secondario."}
{"id": "2853857", "revid": "107002408", "url": "https://it.wikipedia.org/wiki?curid=2853857", "title": "Alastair Heathcote", "text": ""}
{"id": "2853860", "revid": "729019", "url": "https://it.wikipedia.org/wiki?curid=2853860", "title": "Formigas", "text": "Formigas sono un gruppo di minuscole isole e scogli affioranti che sorgono nei pressi del gruppo orientale delle isole dell'arcipelago delle Azzorre. Amministrativamente si trovano nella zona di giurisdizione della Capitania dei Porti di Vila do Porto.\nLe Formigas si trovano a circa 43\u00a0km dall'isola di Santa Maria e ricoprono approssimativamente una superficie di circa 9\u00a0000\u00a0m\u00b2.\nFurono scoperte da Diogo de Silves e Gon\u00e7alo Velho nel 1431 durante un viaggio in direzione di Madera.\nIl gruppo delle Formigas \u00e8 segnalato da un faro, a cui \u00e8 stata assegnata la sigla internazionale D-2638, che sorge sull'isolotto pi\u00f9 meridionale. Fu costruito nel 1948 e modernizzato nel 1962."}
{"id": "2853865", "revid": "1185701", "url": "https://it.wikipedia.org/wiki?curid=2853865", "title": "Matthew Langridge", "text": ""}
{"id": "2853876", "revid": "547034", "url": "https://it.wikipedia.org/wiki?curid=2853876", "title": "Calommata signata", "text": "Calommata signata \u00e8 un ragno appartenente al genere Calommata della famiglia Atypidae.\nIl nome deriva dall'aggettivo greco , kal\u00f2s, che significa \"bello\", e dal sostantivo greco , \"omma, ommatos\", cio\u00e8 \"occhio\", ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nIl nome proprio deriva dall'aggettivo latino \"signatum\", che significa \"marcato, impresso, segnato\".\nCaratteristiche.\nIn questa specie sono state osservate in dettaglio 4 spermateche, ciascuna con diversi ricettacoli terminali stipati a guisa di cavolfiore, caratteristica poi rinvenuta anche in C. sundaicum e in C. simoni\nAltra caratteristica peculiare \u00e8 la forma e la disposizione degli organi tarsali del tarso della prima zampa.\nComportamento.\nCome tutti i ragni del genere Calommata, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene.\nDistribuzione.\nL'areale di rinvenimento di questa specie \u00e8 legato ad alcune zone forestali della Cina, della Corea del Sud e del Giappone."}
{"id": "2853877", "revid": "70935", "url": "https://it.wikipedia.org/wiki?curid=2853877", "title": "Lightning", "text": ""}
{"id": "2853878", "revid": "767487", "url": "https://it.wikipedia.org/wiki?curid=2853878", "title": "Colin Smith", "text": ""}
{"id": "2853888", "revid": "76963", "url": "https://it.wikipedia.org/wiki?curid=2853888", "title": "James Ward (pittore)", "text": "Biografia.\nNato a Londra, fratello minore dell'incisore William Ward, James Ward sub\u00ec l'influenza di vari artisti, ma la sua carriera \u00e8 solitamente suddivisa in due periodi: fino al 1803 si ispir\u00f2 all'opera del cognato George Morland; successivamente a Rubens. Dal 1810 circa, Ward inizi\u00f2 a dipingere i cavalli all'interno di vedute paesaggistiche, un po' pi\u00f9 tardi prese a dipingere ampi paesaggi, di cui \"Gordale Scar\" (Tate Gallery, Londra), completato nel 1814, resta un esempio della categoria del sublime ed \u00e8 considerato il suo capolavoro ed un capolavoro della pittura romantica inglese.\nWard dedic\u00f2 gran parte del periodo 1815-1821 a dipingere una gigantesca opera intitolata \"Waterloo Allegory\" (non giunta a noi); quest'opera non fu molto apprezzata n\u00e9 port\u00f2 per Ward l'introito che aveva sperato. Questa esperienza, unita alla perdita della prima moglie e di una figlia prostr\u00f2 l'artista. Come molti artisti del tempo, Ward cerc\u00f2 presso personaggi benestanti commissioni per dipingere quadri dei loro cavalli preferiti, dei loro cani da caccia o dei loro figli.\nUna di queste famiglie che Ward ritrasse pi\u00f9 volte e che annover\u00f2 tra i suoi amici, fu la famiglia Levett di Wynchnor Park nello Staffordshire. Uno dei ritratti pi\u00f9 noto dipinto da Ward fu \"Theophilus Levett Hunting at Wychnor, Staffordshire\" del 1817. Un altro dipinto del 1811 si intitolava \"The Reverend Thomas Levett and His Favourite Dogs, Cock-Shooting.\" Ward dipinse anche un gruppo con i tre figli di Levett\u2014John, Theophilus e Frances.\nNel 1830, Ward si trasfer\u00ec a Cheshunt (Hertfordshire) con la seconda moglie, continu\u00f2 a lavorare dipingendo specialmente temi religiosi. Un ictus pose fine al suo lavoro e mor\u00ec nel 1855 in totale povert\u00e0.\nJames Ward fu uno dei sommi artisti del suo tempo, il suo stile singolare e la grande capacit\u00e0 lo posero al di sopra della maggior parte dei suoi contemporanei esercitando un notevole influsso sulla crescita dell'arte inglese. Come uno dei grandi pittori di animali del suo tempo, James Ward produsse dipinti a soggetto storico, ritratti e paesaggi. Egli inizi\u00f2 la sua carriera come incisore, sotto la guida del fratello William, che in seguito incise molte delle opere di James. La collaborazione fra William e James Ward diede il meglio che l'arte Inglese potesse offrire, la loro grande abilit\u00e0 tecnica e artistica produsse immagini che riflettono la grazia e il fascino di un'epoca. Nel 1811, James Ward fu ammesso nella Royal Academy.\nUno dei dipinti pi\u00f9 noti di Ward, \"The Deer Stealer\", fu commissionato nel 1823 per la cifra di 500 ghinee dal mecenate di Ward, Theophilus Levett. Quando il dipinto fu completato, Levett si disse deliziato dal risultato e di conseguenza aument\u00f2 il compenso a 600 ghinee. Successivamente \u00e8 stato detto che a Ward vennero offerte per il dipinto ghinee da un nobiluomo, ma l'artista rifiut\u00f2. Il dipinto \u00e8 oggi presso la Tate Gallery di Londra.\nDiscendenza.\nJames Ward spos\u00f2 in prime nozze Charlotte Fritche; rimasto vedovo, spos\u00f2 Emma Louise, dalla quale ebbe due figli:\nJames Ward fu il nonno paterno della pittrice Henrietta Ward e il bisnonno di Leslie Ward, il famoso caricaturista della rivista \"Vanity Fair\"."}
{"id": "2853889", "revid": "767487", "url": "https://it.wikipedia.org/wiki?curid=2853889", "title": "Cvetan Genkov", "text": "Carriera.\nClub.\nHa giocato con Lokomotiv Mezdra, Lokomotiv Sofia e Dinamo Mosca.\nIl 28 gennaio 2011 si trasferisce ai polacchi Wisla Cracovia, con i quali firma un contratto triennale."}
{"id": "2853890", "revid": "138642", "url": "https://it.wikipedia.org/wiki?curid=2853890", "title": "Superph\u00e9nix", "text": ""}
{"id": "2853892", "revid": "74801", "url": "https://it.wikipedia.org/wiki?curid=2853892", "title": "Acer Nethercott", "text": "\u00c8 morto nel 2013 all'et\u00e0 di 35 anni, a seguito di un tumore cerebrale."}
{"id": "2853893", "revid": "138642", "url": "https://it.wikipedia.org/wiki?curid=2853893", "title": "Ph\u00e9nix", "text": ""}
{"id": "2853896", "revid": "290948", "url": "https://it.wikipedia.org/wiki?curid=2853896", "title": "Idrocarburo policiclico aromatico", "text": ""}
{"id": "2853898", "revid": "123183929", "url": "https://it.wikipedia.org/wiki?curid=2853898", "title": "Fluorene", "text": "Il fluorene \u00e8 un idrocarburo policiclico aromatico avente formula molecolare C13H10.\nCaratteristiche generali.\nA temperatura ambiente e pressione atmosferica si presenta sotto forma di cristalli bianchi, dall'odore simile al naftalene. \u00c8 dotata di fluorescenza violacea (da cui il nome) ed \u00e8 combustibile. \u00c8 insolubile in acqua, mentre \u00e8 solubile in benzene e in etere dietilico.\nLa molecola del fluorene \u00e8 quasi planare, infatti ognuno dei due anelli benzenici \u00e8 complanare con il carbonio centrale (il numero 9).\nPropriet\u00e0.\nIl fluorene ha blande caratteristiche acide, infatti gli idrogeni del carbonio 9 sono debolmente acidi (pKa = 22,6 in dimetilsolfossido).\nLa deprotonazione d\u00e0 l'anione stabile \"fluorenile\" (C13H9-), che \u00e8 aromatico ed ha un intenso colore arancio. L'anione \u00e8 un nucleofilo e molti composti elettrofili reagiscono con esso, aggiungendosi al carbonio 9. La purificazione del fluorene sfrutta la sua acidit\u00e0 e la bassa solubilit\u00e0 dei suoi derivati di sodio in idrocarburi.\nTutti e due i protoni possono essere rimossi dal carbonio 9. Ad esempio, il \"9,9-dipotassio-fluorenile\" pu\u00f2 essere ottenuto trattando il fluorene con potassio metallico in diossano bollente.\nUsi e produzione.\nViene in genere ricavato dal catrame, ma pu\u00f2 essere prodotto anche tramite deidrogenazione del difenilmetano.\nIl fluorene \u00e8 usato nella produzione di medicine, tinture e poliammidi aromatiche. I composti derivanti dal fluorene, hanno molte applicazioni.\nL'acido 9-flurenoico, un acido carbossilico, \u00e8 usato nella preparazione di farmaci. Il 2-amminofluorene, il 3,6-bis-dimetilamminofluorene e il 2,7-diiodiofluorene sono usate nei processi di produzione dei coloranti.\nL'ossidazione del fluorene d\u00e0 il fluorenone, che viene nitrato per dare composti commercialmente utili. Il 9-fluorenilmetil-cloroformiato (clorato Fmoc) \u00e8 usato per introdurre il carbammato di 9-fluorenilmetile sulle ammine nella sintesi peptidica.\nIl fluorene d\u00e0 origine anche a dei polimeri (il polifluorene). Nel polifluorene il carbonio 7 di una unit\u00e0 \u00e8 legato al carbonio 2 di un'altra unit\u00e0, al netto di due atomi di idrogeno, questo polimero \u00e8 capace di condurre elettricit\u00e0 e ha propriet\u00e0 di fotoluminescenza e di elettroluminescenza, infatti \u00e8 stato a lungo studiato per applicazioni nel campo degli OLED (Organic Light-Emitting Diode).\nTossicit\u00e0.\nGli studi effettuati su ratti (esposti da 0, 125, 250 o 500\u00a0mg/kg al giorno per 13 settimane) evidenziano: incremento della salivazione, ipoattivit\u00e0; la percentuale di presenza dei seguenti sintomi \u00e8 correlata alla quantit\u00e0 dispensata. Ad una concentrazione elevata \u00e8 stato registrata una difficile respirazione e blefaroptosi (palpebre cadenti). Nelle femmine trattare con 250\u00a0mg/kg/giorno di fluorene, si registra un significante calo dei globuli rossi, diminuzione dell'emoglobina ed un incremento dei livelli di bilirubina. Tuttavia questi sintomi, anche se dipendenti dalla quantit\u00e0 somministrata, non sono statisticamente significanti.\nUno studio sugli aspetti cancerogeni del fluorene effettuato da Wilson nel 1947, ha introdotto varie concentrazioni del composto nella dieta di due gruppi di ratti albini. Una parte dei ratti fu esposta ad elevate concentrazioni (tra lo 0,062% e l'1%) per 104 giorni. Si registr\u00f2 una significante riduzione della loro velocit\u00e0 di crescita, ma per altri aspetti, nulla di significante.\nAlla seconda parte dei ratti, fu somministrata una percentuale di fluorene oscillante tra i 0,125% e lo 0,5% nella dieta per 453 giorni e solo un ratto svilupp\u00f2 un piccolo adenoma tubolare benigno ad un rene.\nIl numero totale di animali esaminati non fu indicata.\nGli studi effettuati su gatti mostrano una diminuzione di peso (sia per i maschi che per le femmine), per dosi elevate sono stati registrati danni alla milza e ai reni, accompagnati da un aumento istopatologico della quantit\u00e0 di emosiderina nella milza e nelle cellule di Kupffer del fegato.\nInoltre, dopo sette iniezioni sottocutanee di 10\u00a0mg di fluorene in dieci gatti, non si evincono siti tumorali."}
{"id": "2853902", "revid": "118259263", "url": "https://it.wikipedia.org/wiki?curid=2853902", "title": "Echinorhinus brucus", "text": "Il ronco (\"Echinorhinus brucus\" ) \u00e8 un pesce cartilagineo d'acqua salata appartenente alla famiglia Echinorhinidae.\nDescrizione.\n\u00c8 uno squalo con un lungo corpo cilindrico, ricoperto da grandi dentelli cutanei che protrudono dalla superficie, privo di pinna anale, con due piccole pinne dorsali poste molto posteriormente, prossime alla pinna caudale, e cinque aperture branchiali. Pu\u00f2 raggiungere una lunghezza massima di 3,94 m e un peso di 227\u00a0kg..\nDistribuzione e habitat.\nQuesta specie \u00e8 presente nell'Oceano Atlantico occidentale, dalla Georgia al Maine e l'Argentina, nell'Atlantico orientale dal Sudafrica alla Norvegia, nella maggior parte del Mediterraneo, Mozambico, il Mar Arabo , nell'Oceano Indiano dal Sud dell'India allo Sri Lanka, nell'Oceano Pacifico nei pressi di Honsh\u016b in Giappone nel sud dell'Australia e Nuova Zelanda. Specie bentonica, il ronco abita pendii continentali e insulari a una profondit\u00e0 di 400-900 m. Tuttavia \u00e8 stato segnalato ad una profondit\u00e0 di 18 m, in aree fredde. Invece nelle acque europee, durante l'estate, questa specie pu\u00f2 migrare in profondit\u00e0 pi\u00f9 basse sui 20-200 m.\nBiologia.\nDi natura lenta, il ronco si nutre di squali pi\u00f9 piccoli (come lo spinarolo), pesci ossei e granchi . Le grandi dimensioni della sua faringe, rispetto alla sua bocca, suggeriscono che potrebbe catturare le prede per aspirazione. Questa specie \u00e8 vivipara; le femmine hanno due ovaie funzionali e due uteri. Si stima che i cuccioli appena nati misurino 40-50 cm di lunghezza. I denticoli dermici negli embrioni sono a breve sottosviluppati, compaiono come piccole spine situate all'interno di fossette aperte della pelle. Le dimensioni alla maturit\u00e0 sessuale sono incerte; i maschi e le femmine maturi pi\u00f9 piccoli conosciuti sono lunghi rispettivamente 1,5 m e 2,1 m. "}
{"id": "2853906", "revid": "107831", "url": "https://it.wikipedia.org/wiki?curid=2853906", "title": "Beau Hoopman", "text": ""}
{"id": "2853907", "revid": "1369234", "url": "https://it.wikipedia.org/wiki?curid=2853907", "title": "Xherdan Shaqiri", "text": "Biografia.\nNato a Gjilan da genitori albanesi del Kosovo (allora Provincia Socialista Autonoma del Kosovo, Jugoslavia), la sua famiglia si rifugi\u00f2 in Svizzera nel 1992, stabilendosi a Augst nel Canton Basilea Campagna.\nCaratteristiche tecniche.\nMancino naturale, \u00e8 un calciatore duttile, in grado di agire sia come esterno offensivo che trequartista; si distingue in particolare per la visione di gioco e il bagaglio tecnico, con cui sopperisce alla fisicit\u00e0 non eccelsa.\nNel 2010 \u00e8 stato inserito nella lista dei migliori calciatori nati dopo il 1989 stilata da \"Don Bal\u00f3n\".\nCarriera.\nClub.\nGli inizi e le giovanili.\nShaqiri inizi\u00f2 a giocare a calcio nelle giovanili del SV Augst nel 1999, per poi passare a quelle del nel 2001.\nNel 2007 con la Under-15 fu premiato quale miglior giocatore della Nike Cup, un'importante competizione giovanile. Nel 2007-2008 disputa la sua prima partita nella squadra riserve contro lo Young Boys Under-21 e in seguito totalizza 19 presenze e 8 gol.\nBasilea.\nNella stagione 2009-2010 avviene il salto in prima squadra del Basilea, con la quale esordisce nell'Axpo Super League nella sconfitta 2-0 contro il San Gallo del 12 luglio 2009 per poi segnare la sua prima rete in una vittoria 4\u20131 contro il Neuch\u00e2tel Xamax il 9 novembre 2009. Nel corso della stagione gioca anche in Europa League, collezionando 10 presenze e 2 reti.\nA fine anno vince il campionato e la coppa nazionale, dove segna nella finale vinta 6-0 contro il Lausanne-Sport. Nella stagione 2010-2011 totalizza 29 presenze segnando 5 reti in campionato, vincendolo per il secondo anno di fila e fa il suo esordio in Champions League contro il CFR Cluj il 15 settembre 2010. In Champions League segna un solo gol, il 19 ottobre 2010 contro la Roma, e in seguito ne realizza uno in Europa League contro lo Spartak Mosca, per un totale di 2 reti e 4 assist in 11 presenze tra le due competizioni.\nNella stagione 2011-2012 contribuisce alla prima storica qualificazione alla fase a eliminazione diretta della Champions League del Basilea. Il 7 dicembre 2011, nell'incontro vinto 2-1 dagli svizzeri contro il Manchester United, mette a segno gli assist per entrambe le marcature. Viene anche premiato come Miglior Calciatore Svizzero dell'anno 2011, oltre ad aggiudicarsi, per la terza volta consecutiva, il campionato.\nBayern Monaco.\nIl 9 febbraio 2012 viene acquistato dal Bayern Monaco per 12 milioni di euro con un contratto quadriennale con partenza dal 1\u00ba luglio 2012. Inizia il campionato giocando con buona regolarit\u00e0 per le numerose assenze di Franck Rib\u00e9ry. Riceve degli attestati di stima quotidiani da Jupp Heynckes, il quale stravede per il giocatore, che viene considerato sempre il primo sostituto, non essendo titolare data l'alta concorrenza presente in quel reparto (Arjen Robben, Thomas M\u00fcller, Franck Rib\u00e9ry e Toni Kroos).\nLa prima annata con i bavaresi \u00e8 densa di soddisfazioni per il centrocampista rossocrociato. Il 6 aprile 2013 vince la sua prima Bundesliga (il ventitreesimo titolo dei bavaresi) con sei giornate di anticipo rispetto alla fine del campionato. Il 25 maggio vince per la prima volta la Champions League, grazie alla vittoria per 2-1 nella finale contro il Borussia Dortmund. Il 1\u00ba giugno conquista anche la sua prima Coppa di Germania, ottenendo il treble con la compagine bavarese.\nLa stagione 2013-2014 si apre con la vittoria il 30 agosto 2013 della Supercoppa UEFA, ottenuta sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. In questa occasione Shaqiri mette a segno l'ultimo rigore dei bavaresi, prima dell'errore decisivo di Lukaku. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania. In totale con la maglia del Bayern mette a segno 17 gol in 82 presenze.\nInter e Stoke City.\nNel gennaio 2015 si trasferisce all'Inter in prestito, con obbligo di riscatto al termine della stagione. Esordisce in Serie A il 17 gennaio, nella gara pareggiata contro l'Empoli; quattro giorni dopo realizza il primo gol, in occasione della sfida di Coppa Italia con la Sampdoria (conclusasi per 2-0 in favore dei milanesi). Nonostante un buon inizio, comprensivo anche delle reti in campionato con l'Atalanta e in Europa League con il Celtic, accusa poi un calo di rendimento che ne compromette il posto da titolare: utilizzato con minor frequenza dal tecnico Roberto Mancini, non riesce ad incidere in una stagione anonima per la squadra.\nIn estate passa quindi, a titolo definitivo, agli inglesi dello Stoke City divenendone l'acquisto pi\u00f9 oneroso di sempre con 16,9 milioni. Rimane con i \"Potters\" per un triennio, conquistando due salvezze consecutive nelle stagioni 2015-16 e 2016-17, prima della retrocessione nel campionato 2017-18.\nLiverpool.\nIl 14 luglio 2018 viene ufficializzato il suo trasferimento a titolo definitivo al per una cifra vicina ai 15 milioni di euro;, dove sceglie di indossare la maglia numero 23. Il 27 ottobre 2018 segna il suo primo goal con i Reds nella vittoria per 4-1 contro il Cardiff City. A Liverpool Shaqiri si impone sin da subito riuscendo addirittura a partire titolare in alcune occasioni nel 4-2-3-1 offensivo di J\u00fcrgen Klopp. Il 5 novembre 2018 non \u00e8 partito con la squadra in vista della sfida giocata (e poi persa per 2-0) a Belgrado contro la Stella Rossa di Champions League dopo che era stato minacciato dai tifosi serbi per via delle sue origini albanesi e della sua esultanza ai Mondiali in Russia. Il 16 dicembre 2018 segna la sua prima doppietta decidendo (in entrata dalla panchina) la sfida vinta per 3-1 contro il Manchester United. In stagione ha segnato 6 reti in 24 gare in Premier, vincendo (seppur da riserva e senza giocare la finale) la sua seconda Champions League con il 2-0 contro il Tottenham.\nDopo una stagione 2019-2020 in cui ha giocato molto poco (segnando comunque un gol nel derby vinto 5-2 contro l'Everton), anche a causa di problemi fisici, nel 2020-2021 torna nelle rotazioni di mister Klopp, seppur da riserva.\nLione e Chicago Fire.\nIl 22 agosto 2021 viene ceduto a titolo definitivo all\u2019 per 9,5 milioni di sterline.\nIl 9 febbraio 2022 viene acquistato dal Chicago Fire.\nNazionale.\nShaqiri, nella difficile scelta, ha preferito la maglia della a quella dell\u2019Albania o del Kosovo (solo recentemente formata), dichiarando di non avere ricevuto nessuna convocazione da quest'ultima, giocando con le nazionali giovanili.\nShaqiri esordisce con i rossocrociati il 3 marzo 2010, nell'amichevole giocata a San Gallo contro l' e persa 1-3. Convocato per il in Sudafrica, gioca solamente uno spezzone di partita nell'ultima sfida del girone eliminatorio, contro l'.\nShaqiri va a segno per la prima volta per la Svizzera il 7 settembre 2010, nella partita valida per le qualificazioni all'Europeo 2012 giocata a Basilea contro l' e persa per 1-3. Realizza la sua prima tripletta con la maglia rossocrociata a Basilea, il 6 settembre 2011, in occasione della vittoria per 3-1 contro la , sempre nell'ambito delle qualificazioni europee.\nConvocato per il Mondiale di , esordisce nel successo per 2-1 contro l'. Il 25 giugno, nella terza partita del girone eliminatorio, mette a segno contro l'Honduras la sua seconda tripletta con la maglia della nazionale, nella vittoria per 3-0 con cui la Svizzera accede agli ottavi di finale, dove viene sconfitta per 1-0 dopo i tempi supplementari dall'.\nConvocato per il in Francia, nella sfida del 25 giugno contro la e valida per gli ottavi di finale, allo scadere dei tempi regolamentari segna - con una rovesciata considerata tra le pi\u00f9 belle marcature nell'intera storia dell'Europeo - il momentaneo pareggio dei rossocrociati, poi eliminati nell'epilogo ai tiri di rigore.\nConvocato per i , nella seconda partita della fase a gironi mette a segno il gol del definitivo 2-1 nella vittoria in rimonta sulla . Sia lui sia il compagni di squadra Granit Xhaka, autore del pareggio e anche lui di origine kosovaro-albanese, e Stephan Lichtsteiner esultano facendo il gesto dell'aquila bicipite, simbolo dell'irredentismo albanese, con cui ha voluto richiamare all'Albania etnica. Dopo tale gol, entrambi i giocatori sono stati sanzionati dalla FIFA con un ammonimento e una multa di franchi svizzeri per condotta antisportiva, mentre Lichtsteiner ha ricevuto una multa di franchi.\nDopo essere stato inserito nella top 11 della Nations League 2018-2019, il 30 agosto 2019 rinuncia alla convocazione in nazionale per le partite contro Irlanda e Gibilterra; la cosa non \u00e8 stata gradita dalla federazione, tanto che ha dovuto dialogare con la federazione per chiarire l'equivoco per poi tornare a essere convocato. Tra l'altro Granit Xhaka gli aveva offerto la fascia di capitano della Nazionale per farlo tornare a giocare con gli elvetici.\nIl 2 ottobre 2020 torna tra i convocati dopo oltre un anno di assenza, salvo poi essere costretto a rinunciare alla convocazione causa positivit\u00e0 al COVID-19 riscontrata 4 giorni dopo. Tornato negativo, il 10 ottobre torna a giocare per gli elvetici nella sconfitta per 1-0 contro la Spagna subentrando al 60'. Il 28 marzo 2021 torna a segnare con la Svizzera nel successo per 1-0 contro la .\nConvocato per Euro 2020, realizza una doppietta nel successo per 3-1 contro la .\nIl 9 ottobre 2021, al termine della sfida vinta 2-0 contro l', \u00e8 stato criticato per avere indossato un giubbotto dell'UCK messogli addosso da un tifoso che aveva appena compiuto un'invasione di campo.\nIl 15 novembre 2021, in un match di qualificazione ai Mondiali vinto per 4-0 contro la Bulgaria (che ha sancito la qualificazione della Svizzera alla Coppa del Mondo 2022), ha giocato la sua centesima partita con la selezione elvetica, diventando il quinto calciatore a riuscirci.\nStatistiche.\nPresenze e reti nei club.\n\"Statistiche aggiornate al 9 febbraio 2022.\""}
{"id": "2853912", "revid": "287204", "url": "https://it.wikipedia.org/wiki?curid=2853912", "title": "Titoli Serie E", "text": "I Titoli di Serie E erano buoni del Tesoro statunitense emessi dal governo degli Stati Uniti come \u00abTitoli di guerra\u00bb (\"War Bonds\") dal 1941 al 1980. Quando negli Stati Uniti si parla di \"Titoli di guerra\", ci si riferisce normalmente ai Titoli di Serie E.\nCaratteristiche.\nQuelli emessi fra il 1941 ed il mese di novembre del 1965 avevano un periodo di ammortamento di 40 anni, mentre quelli emessi fra il mese di dicembre del 1965 ed il giugno del 1980 di 30 anni. Essi vennero generalmente emessi ad un valore di 75 centesimi (\"cents\") per ogni dollaro di valore nominale, venendo rimborsati alla pari in un numero specificato di anni che variava con il tasso di interesse. I tagli disponibili erano di $25, $50, $75, $100, $200, $500, $1\u00a0000, $5\u00a0000 e $10\u00a0000 ed erano emessi solo in forma cartacea e non erano trasferibili. Il tasso garantito minimo era del 4% composto annuo, riconosciuto semestralmente.\nIl programma dei titoli di risparmio statunitensi.\nIl primo moderno sistema di Titoli di Risparmio degli Stati Uniti d'America ebbe inizio nel 1935 per sostituire i Titoli del Servizio Postale degli Stati Uniti. Essi furono venduti come un investimento sicuro ed accessibile ad ognuno. I primi, la Serie A, fu seguita dalle serie B, C, D, E, EE, F, G, H, HH, ed I.\nNell'ottobre 2008 molte articoli di stampa sostennero che vi erano parecchi miliardi di titoli scaduti il cui rimborso non era stato richiesto. Il Dipartimento del Tesoro degli Stati Uniti istitu\u00ec un sito web chiamato \"Treasury Hunt\" (Caccia al Tesoro): questo sito fornisce informazioni sui Titoli Serie E emessi a partire dal 1974.\nScopo.\nGli Stati Uniti d'America dichiararono guerra al Giappone ed alla Germania nel dicembre del 1941: questo fu il punto di partenza per un programma di difesa su larga scala piuttosto costoso. Il problema di sostenere finanziariamente le spese della seconda guerra mondiale fu molto pi\u00f9 grande di quello relativo alla prima guerra mondiale, dato che la guerra fu pi\u00f9 lunga e le spese molto maggiori.\nLe spese di bilancio per il periodo 1941-1945 ammontarono a 317 miliardi di dollari, dei quali 281 direttamente attinenti allo sforzo bellico. Le spese salirono da 9,6 miliardi di dollari nell'anno fiscale 1940 fino ai 110 miliardi in quello del 1945. Di queste uscite circa il 45% fu coperto dalle tasse e da altre fonti, esclusi i prestiti. La differenza dovette essere coperta con la vendita di titoli. Il Dipartimento del Tesoro vendette 185.7 miliardi di dollari di titoli per finanziare la guerra ed il debito pubblico sal\u00ec dai 50 miliardi di dollari del 1940 ai 260 del 1945.\nTitoli di guerra.\nIl primo titolo della serie degli \"E Bonds\" fu venduto al Presidente Franklin D. Roosevelt dal Segretario al tesoro degli Stati Uniti Henry Morgenthau Jr. il 1\u00ba maggio 1941. Questi furono inizialmente denominati \"defense bonds\" (Titoli per la difesa) e successivamente \"war bonds\" (Titoli di guerra).\nNel corso della seconda guerra mondiale fu mutata parzialmente la tecnica di piazzamento dei titoli presso il pubblico, utilizzando la possibilit\u00e0 di pagamenti mediante deduzione diretta degli importi dagli stipendi. Furono raccolti durante le campagne di collocamento dei titoli 185.7 miliardi di dollari da 85 milioni di americani, pi\u00f9 di quanto raccolto da qualunque altro paese durante la guerra. Le quattro campagne di collocamento, i loro obiettivi e i singoli ammontari furono:\nDopoguerra.\nSebbene la Serie E di titoli del Tesoro americano sia normalmente associata ai collocamenti per finanziare la partecipazione alla seconda guerra mondiale, i relativi titoli continuarono ad essere collocati fino al giugno del 1980, dopo di che ne prese il posto la Serie EE. Una versione speciale dei titoli di questa serie, conosciuta come \"Patriot Bond\", \u00e8 una specie di Titoli di guerra del dopo-attacchi dell'11 settembre, ma essi non hanno avuto presso i potenziali sottoscrittori l'ampia accoglienza di quelli della Serie E emessi durante la seconda guerra mondiale."}
{"id": "2853913", "revid": "729019", "url": "https://it.wikipedia.org/wiki?curid=2853913", "title": "Centrale nucleare di Sizewell", "text": "La centrale nucleare di Sizewell \u00e8 una centrale elettronucleare inglese situata presso la citt\u00e0 di Sizewell, nella contea di Suffolk, in Inghilterra. L'impianto \u00e8 composto da due distinte sezioni, denominate \"Sizewell A\" e \"Sizewell B\". Il primo \u00e8 composto da due reattori Magnox da 210 MW di potenza netta, chiusi nel 2006, la seconda \u00e8 composta da un singolo reattore PWR da 1188\u00a0MW di potenza, questo \u00e8 anche l'unico reattore non gas-grafite presente sul suolo inglese per la produzione elettrica attualmente funzionante.\nEspansione dell'impianto.\n\u00c8 prevista una espansione dell'impianto, con la costruzione di due reattori EPR della potenza totale netta di 3.300 MW, questi andrebbero a costituire la sezione C dell'impianto."}
{"id": "2853918", "revid": "767487", "url": "https://it.wikipedia.org/wiki?curid=2853918", "title": "Edgaras \u010cesnauskis", "text": "Biografia.\n\u00c8 il fratello minore di Deividas \u010cesnauskis anch'egli calciatore professionista.\nCarriera.\nClub.\nEkranas.\nIncomincia a giocare a livello professionistico nel 2000 quando viene ingaggiato dall', una delle principali squadre del campionato lituano. \u010cesnauskis non gioca subito da titolare nella formazione lituana, ma diverr\u00e0 un titolare fisso negli anni seguenti collezionando 80 incontri di campionato e siglando 4 reti. Nel 2000 la squadra di Panev\u0117\u017eys conquista la Coppa di Lituania.\nDinamo Kiev.\nNel 2003 \u00e8 acquistato dagli ucraini della , la squadra pi\u00f9 rinomata dell'Ucraina. Giocher\u00e0 per\u00f2 poche partite in due stagioni dove comunque vince il campionato nella stagione 2003-2004, la Supercoppa d'Ucraina nel 2004 e la Coppa d'Ucraina nel 2005 sfiorando la Supercoppa e il campionato (finalista e secondo).\nIn Russia: Saturn Ramenskoe, FK Mosca, Dinamo Mosca e Rostov.\nSi trasferisce nel nel 2006 compagine russa dove gioca una stagione e mezza senza conseguire grandi successi (undicesima in campionato nel 2006 e quinta nel 2007) e in 52 partite segna 10 realizzazioni. Arriva nel 2008 all'FK Mosca collezionando 35 incontri e 5 reti. Nel 2009 passa alla Dinamo Mosca altra squadra della capitale russa nella quale ha collezionato 22 presenze, accompagnate da due reti.\nPassato nel 2001 al Rostov, ha giocato con continuit\u00e0 nelle prime due stagioni, per poi rimanere ai margini della rosa per due stagioni di seguito, durante le quali non \u00e8 mai sceso in campo, collezionando solo qualche panchina. Al termine della stagione 2014-2015 ha dato l'addio al calcio.\nNazionale.\n\u00c8 stato in nazionale dal 2003 al 2013 e ha giocato 42 partite segnando cinque reti."}
{"id": "2853919", "revid": "6923", "url": "https://it.wikipedia.org/wiki?curid=2853919", "title": "Hewland", "text": "Fondata da Mike Hewland nel 1957, Hewland \u00e8 una azienda britannica specializzata nella fabbricazione di cambi per vetture da corsa. Hewland \u00e8 stata la prima azienda a costruire scatole di cambi da competizione su ordinazione.\nIl primo prodotto realizzato, lo Hewland Mk1, era una modesta modifica di una scatola Volkswagen su richiesta di Lola per una loro vettura di Formula Junior. Nel giro di pochi anni si inizi\u00f2 a costruire gruppi cambio, usando solo materiale VW. Questi cambi iniziarono ad essere ampiamente usati in Formula Junior e Formula 3. Il primo cambio progettato da Hewland fu lo HD4 nel 1963, dove la sigla HD sta per Hewland Design."}
{"id": "2853920", "revid": "1573940", "url": "https://it.wikipedia.org/wiki?curid=2853920", "title": "Minudasht", "text": "M\u012bn\u016bdasht (farsi \u0645\u06cc\u0646\u0648\u062f\u0634\u062a) \u00e8 il capoluogo dello shahrest\u0101n di Minudasht, circoscrizione Centrale, nella provincia del Golestan. Aveva, nel 2006, una popolazione di 25.983 abitanti. "}
{"id": "2853921", "revid": "775372", "url": "https://it.wikipedia.org/wiki?curid=2853921", "title": "Thomas Nelson Jr.", "text": "Biografia.\nFu il quarto governatore della Virginia. Suo nonno era Thomas Nelson (1677\u20131747) un immigrato inglese proveniente da Cumberland. Suo padre \u00e8 stato un governatore coloniale della Virginia, William Nelson durante gli anni 1770 e 1771.\nStudi\u00f2 in un college a Cambridge, il Christ's College. Spos\u00f2 nel 1762 Lucy, i due ebbero 11 figli. Alla sua morte il corpo venne sepolto nel cimitero Grace a Yorktown (Virginia)."}
{"id": "2853924", "revid": "124123", "url": "https://it.wikipedia.org/wiki?curid=2853924", "title": "Ott Christoph Hilgenberg", "text": "\u00c8 ricordato specialmente per i suoi lavori sulla teoria della Espansione della Terra.\nBiografia.\nHilgenberg, nato a Grebenstein presso Kassel, era il pi\u00f9 giovane di quattro figli. Perse il padre Hermann, direttore del Granaio Hanau, all'et\u00e0 di sei anni. Subito dopo i suoi esami di maturit\u00e0, l'anno 1914 Hilgenberg fu chiamato per il servizio militare. Nello stesso anno scoppi\u00f2 la Prima guerra mondiale. Hilgenberg fu mandato in prima linea. La guerra lo lasci\u00f2 con una perdita permanente dell'udito e un colpo di pistola a un ginocchio che guar\u00ec abbastanza bene.\nSi iscrisse alla facolt\u00e0 di ingegneria elettro-meccanica presso la Technische Hochschule di Berlino (TH) (l'Universit\u00e0 Tecnica di Berlino). Dopo aver conseguito la laurea si impieg\u00f2 come assistente nella stessa facolt\u00e0 fino al 1924.\nNei successivi quattro anni si rec\u00f2 negli Stati Uniti, dove Hilgenberg trov\u00f2 la sua reale destinazione: la Geofisica. Come leader di una serie di sondaggi geofisici, prima in Texas e poi in Nuovo Messico, lavor\u00f2 a stretto contatto con geologi e geofisici per interpretare i segnali provenienti dal sottosuolo in prospezioni geologiche per l'individuazione di giacimenti petroliferi. In questo campo incontr\u00f2 innumerevoli difficolt\u00e0 perch\u00e9 non esistevano accurati mezzi di prospezione e di indagine. Queste esperienze costituirono per lui il motivo principale che, al suo ritorno all'Universit\u00e0 di Berlino nel 1929, gli fece intraprendere la sperimentazione sistematica sul comportamento della roccia e di vari materiali. Qui i suoi studi furono sostenuti da vari professori della Technische Hochschule, che capirono l'importanza della sua ricerca volta a migliorare i metodi per la ricerca delle risorse naturali.\nSempre nel 1929 conobbe Hanni Drewer, una giovane vedova, che sarebbe stata la sua compagna di vita. La Drewer si prese cura di lui per 46 anni. Nel 1932 nacque la loro figlia Helge.\nIspirato da Alfred Wegener, promulgatore della teoria della deriva dei continenti, Hilgenberg lavor\u00f2 intensamente nel settore della teoria dell'Espansione della Terra. Hilgenberg aveva iniziato a scrivere la sua pubblicazione \"Vom wachsenden Erdball\" ( \"L'espansione del Globo\") quando Wegener era ancora in vita. Egli ha sempre inteso il suo lavoro come una continuazione del lavoro di Wegener. Quando Wegener mor\u00ec improvvisamente nel 1931, Hilgenberg volle dedicare \"Vom wachsenden Erdball\" a lui. Con quattro modelli di globi, Hilgenberg fu il primo a mostrare come tutte le piattaforme continentali si adatterebbero a combaciare perfettamente se il diametro della Terra fosse circa la met\u00e0 delle dimensioni di attuali.\nDal 1934 fino al 1938 Hilgenberg fu nominato assistente regolare presso l'Istituto di Cinetica della Technische Hochschule (TH) di Berlino; per due anni fu responsabile delle lezioni di base. Rifiutando di aderire al NSDAP (partito nazista), abbandon\u00f2 ogni possibilit\u00e0 di una carriera accademica. La sua prima tesi \"\u00dcber Str\u00f6mungsversuche mit Senken und Quellen, die das Wesen der Schwerkraft grundlegend erkl\u00e4ren\" (\"Gli esperimenti di flusso con affossamenti e fonti, che spiegano la natura fondamentale della Gravit\u00e0\") fu respinta dalla facolt\u00e0, soprattutto perch\u00e9 l'idea di etere e gravitazione era in disaccordo con la teoria speciale della relativit\u00e0 di Einstein.\nDurante la Seconda guerra mondiale, Hilgenberg lavor\u00f2 presso la biblioteca della TH di Berlino. Nel 1945 vegliava sugli edifici della TH durante la Battaglia di Berlino e ricevette una pallottola nel braccio sinistro. Dopo la guerra da solo - con un camion - riport\u00f2 dalla zona sovietica migliaia di libri evacuati appartenenti alla TH di Berlino, ora denominata Technical University (TU). Grazie a buoni contatti, riusc\u00ec a recuperare 10.000 libri tecnici memorizzati su un terreno occupato dall'esercito britannico. Anni dopo, quando gli fu offerto di essere onorato con la nuova Bundesverdienstkreuz per il suo impegno, egli non manifest\u00f2 alcun interesse.\nDopo il 1947 fu assunto come bibliotecario presso la vecchia Biblioteca di Stato nel settore orientale di Berlino. Complet\u00f2 la sua tesi \"Die Bruchstruktur der sialischen Erdkruste\" (\"la frammentazione della Crosta Sialica\") e nel 1948 fu promosso Dr. Ing. (dottorato) al TH. A causa del suo soggiorno a Berlino Ovest, il suo lavoro a Berlino Est fin\u00ec nel 1950.\nFino alla fine della sua vita egli fu uno scienziato free-lance. Egli fu garantito dal suo ufficio per il suo lavoro scientifico al TU di Berlino nell'Istituto di Geologia e Paleontologia. Durante la sua attivit\u00e0 presso la TH e poi la TU \u00e8 sempre stato sostenuto dal professore di Geologia H. Quiring e dal professore di Geologia e Paleontologia W. Zeil, un amico di lunga data \u201cdell'espansione della Terra\u201d. Hilgenberg ha pubblicato numerosi saggi. Nel 1974 pubblic\u00f2 la sua opera principale \"Geotektonik, neuartig gesehen\". Mor\u00ec di infarto il 21 settembre 1976.\nGli originali globi di Hilgenberg non esistono pi\u00f9. Il dottor Giancarlo Scalera dell'Istituto Nazionale di Geofisica e Vulcanologia (INGV) di Roma ha ricostruito i modelli dei globi, che possono essere visti al Museo Geofisico di Rocca di Papa vicino a Roma."}
{"id": "2853929", "revid": "767487", "url": "https://it.wikipedia.org/wiki?curid=2853929", "title": "Galikash", "text": "G\u0101l\u012bkash (farsi \u06af\u0627\u0644\u06cc\u06a9\u0634) \u00e8 una citt\u00e0 dello shahrest\u0101n di Minudasht, nella provincia del Golestan. Aveva, nel 2006, una popolazione di 20.009 abitanti."}
{"id": "2853930", "revid": "767487", "url": "https://it.wikipedia.org/wiki?curid=2853930", "title": "M\u012bnas Gkekos", "text": ""}
{"id": "2853934", "revid": "599013", "url": "https://it.wikipedia.org/wiki?curid=2853934", "title": "Julius Peppers", "text": " I 159,5 sack di Peppers in carriera sono il quarto risultato della storia della NFL.\nCarriera universitaria.\nPepper gioc\u00f2 per tre anni con i Tar Heels, disputando 23 partite e e mettendo a segno 4 intercetti, per un totale di 69 yard ritornate con 2 touchdown e un fumble ritornato per 12 yard in touchdown.\nPremi e riconoscimenti\nCarriera professionistica.\nCarolina Panthers.\nStagione 2002.\nAl draft NFL 2002 Peppers fu selezionato come seconda scelta assoluta dai Carolina Panthers. L'8 settembre 2002 contro i Baltimore Ravens debutt\u00f2 come professionista dando subito il suo contributo quando devi\u00f2 un passaggio del quarterback dei Ravens Chris Redman che fu poi intercettato dal linebacker Dan Morgan, che lo ritorn\u00f2 per 22 yard in touchdown; i Panthers vinsero quella gara per 10-7. Nella sua seconda partita, contro i Detroit Lions, Peppers mise a segno 5 tackle, 3 sack un fumble forzato e un passaggio deviato, contribuendo alla vittoria dei Panthers per 31-7. Altri tre sack li fece registrare nella sconfitta della settimana 6 contro i Dallas Cowboys. L'apporto di Peppers nella sua stagione da rookie fu tale che la difesa dei Panthers pass\u00f2 dall'ultimo posto dell'anno precedente al secondo posto del 2002, un fatto senza precedenti dalla fusione tra NFL e AFL del 1970. La sua prima annata si concluse con 35 tackle, 12 sack, 5 fumble forzati e un intercetto. Fu premiato come miglior rookie del mese di ottobre e come rookie difensivo dell'anno dall'Associated Press. A quattro gare dal termine della stagione, Peppers fu sospeso dalla lega per avere assunto una sostanza dimagrante vietata contenente efedrina. Questi si giustific\u00f2 di avere ricevuto la sostanza da un amico ma di avere agito in buonafede e afferm\u00f2 che avrebbe prestato maggiore attenzione in futuro.\nStagione 2003.\nNella sua seconda stagione, Peppers fu parte di una defensive line che includeva Brentson Buckner, Kris Jenkins e Mike Rucker. Questi contribuirono a fare raggiungere a Carolina la prima qualificazione al Super Bowl della sua storia, perso contro i New England Patriots. In quella linea difensiva, Peppers era il sorvegliato numero uno da parte degli avversari che spesso lo raddoppiarono. La sua annata termin\u00f2 con 44 tackle, 7 sack, 3 fumble forzati, e tre passaggi deviati. Peppers e Donovan McNabb sono gli unici due giocatori della storia ad essere scesi in campo nelle Final four NCAA di basket e nel Super Bowl.\nStagione 2004.\nPeppers nel 2004 disput\u00f2 probabilmente la sua miglior stagione fino a quel momento, stabilendo anche un record NFL per un defensive lineman quando ritorn\u00f2 un intercetto per 97 in touchdown contro i Denver Broncos il 10 ottobre 2004. Un altro record NFL furono le 143 yard stagionali ritornate da intercetto, il massimo di sempre per un defensive lineman. Nella gara della settimana 12 contro i Tampa Bay Buccaneers, Peppers disput\u00f2 una delle migliori gare per un difensore quella stagione, bloccando un tentativo di field goal da 26 yard e ritorn\u00f2 un intercetto per 46 yard in touchdown, il primo della storia per un defensive lineman dei Carolina Panthers. Inoltre fece registrare un passaggio deviato, un sack, e quattro tackle. Comp\u00ec una giocata memorabile anche nella settimana 15 contro gli Atlanta Falcons, in cui recuper\u00f2 un fumble a mezz'aria del quarterback di Atlanta Michael Vick e lo ritorn\u00f2 per 60 yard in touchdown. La sua annata termin\u00f2 con 64 tackle, 11 sack, 4 fumble forzati e 2 intercetti, venendo convocato per il suo primo Pro Bowl e inserito nel First-team All-Pro. Si classific\u00f2 al quarto posto nel premio di miglior difensore dell'anno della NFL.\nStagione 2005.\nPeppers aiut\u00f2 i Panthers a raggiungere la finale della NFC in cui furono eliminati dai Seattle Seahawks per 34-14. Disput\u00f2 due partite quell'anno in cui mise a segno tre sack, una contro i Tampa Bay Buccaneers e una contro i Dallas cowboys in cui blocc\u00f2 anche un tentativo di calcio. La sua annata si chiuse con 50 tackle, 10,5 sack, 2 fumble forzati e uno recuperato, venendo convocato per il secondo Pro Bowl in carriera.\nStagione 2006.\nPeppers disput\u00f2 nuovamente due gare con tre sack nel 2006, una contro i Minnesota Vikings nella settimana 2 e poi ancora contro i Tampa Bay Buccaneers, venendo premiato come miglior difensore della NFC della settimana per quest'ultima prestazione. Il 15 ottobre 2006 in una partita contro i Baltimore Ravens, Peppers divenne il leader di tutti i tempi della franchigia per sack in carriera, un record che al 2014 detiene ancora con 81. Per la seconda volta nel mese di ottobre fu premiato come miglior difensore del mese della NFC. Il suo 2006 termin\u00f2 con 58 tackle e 13 sack venendo convocato per il terzo Pro Bowl consecutivo e inserito nel First-team All-Pro.\nStagione 2007.\nDopo il ritiro della safety dei Panthers Mike Minter a fine 2006, Peppers fu nominato capitano della difesa. Le sue statistiche per\u00f2 furono in calo e termin\u00f2 con 38 tackle e 2,5 sack a causa di una malattia non rivelata che lo colp\u00ec prima dell'inizio della stagione. Inoltre perse le ultime due gare per un infortunio al legamento mediale collaterale.\nStagione 2008.\nPeppers si riprese nella stagione 2008 e ritrov\u00f2 la sua forma delle prime annate, terminando con un primato personale di 14,5 sack. Prima dell'inizio della stagione pass\u00f2 dal ruolo di defensive end sul lato destro a quello sinistro, una posizione in cui aveva gi\u00e0 giocato alla University of North Carolina. La miglior gara stagionale la disput\u00f2 nella settimana 10 contro gli Oakland Raiders in cui mise a segno 7 tackle, 3 sack, 2 fumble forzati e un passaggio deviato, venendo premiato come miglior difensore della NFC della settimana. A fine anno fu convocato per il suo quarto Pro Bowl e inserito nel Second-Team All-Pro. I Panthers raggiunsero i playoff ma furono eliminati nel divisional round dagli Arizona Cardinals. Il 19 febbraio 2009 i Panthers applicarono sul giocatore la franchise tag.\nStagione 2009.\nLa stagione 2009 di Peppers fu l'ultima coi Panthers. La prima settimana fece registrare 5 tackle, un sack, un fumble forzato e blocc\u00f2 un calcio nella sconfitta contro i Philadelphia Eagles. Torn\u00f2 a mettere a segno 2 sack nella settimana 5 contro i Washington Redskins in cui Carolina vinse la prima gara stagionale. Nella settimana 8 contro i Cardinals, mise a segno 2 tackle, 1 sack, 1 fumble forzato e 1 intercetto ritornato per 13 yard in touchdown, venendo premiato per la terza volta in carriera come miglior difensore della NFC della settimana. La settimana successiva contro i New Orleans Saints si ruppe una mano ma ci\u00f2 non gli imped\u00ec di continuare a scendere in campo. Nella settimana 15 contro i Vikings disput\u00f2 una delle migliori prestazioni della carriera in cui fece registrare 1 sack, un passaggio deviato, cinque pressioni sul quarterback giocando a tutto campo e portando lo scrittore Peter King a dire che Peppers sembr\u00f2 Lawrence Taylor e Deacon Jones in una persona sola. Peppers gioc\u00f2 cos\u00ec bene che fece mettere in panchina l'offensive tackle sinistro e Pro Bowler dei Vikings Bryant McKinnie. La grande giornata di Peppers non solo port\u00f2 l'allenatore avversario Brad Childress a cambiare i tackle ma anche a considerare un cambiamento di quarterback, anche se Brett Favre di Minnesota si oppose fermamente. Childress disse di voler proteggere Favre il quale era gi\u00e0 stato colpito duro. Nella settimana 17 vi fu l'ultima gara in carriera di Peppers coi Panthers, una vittoria per 23-10 contro i New Orleans Saints al Bank of America Stadium in cui mise a segno 3 tackles, 1 intercetto e un passaggio deviato. La sua stagione si chiuse con 42 tackle, 10,5 sack, 5 fumble forzati e 2 intercetti. Fu convocato per il suo quinto Pro Bowl e inserito nel Second-Team All Pro. Il 22 febbraio 2010, Adam Schefter fu annunciato che la franchigia non avrebbe applicato nuovamente la franchise tag sul giocatore, rendendolo un \"unrestricted free agent\", libero di accasarsi con qualsiasi altra squadra.\nChicago Bears.\nStagione 2010.\nIl 5 marzo 2010 dopo esser diventato \"unrestricted free agent\", Peppers firm\u00f2 con i Bears un contratto di 6 anni per un totale di 91,5 milioni di dollari, di cui 42 milioni garantiti nei primi 3 anni. Ebbe un immediato impatto quando nella settimana contro i Detroit Lions mise a segno un sack sul quarterback Matthew Stafford e forz\u00f2 un fumble a 29 secondi dal termine del primo tempo. Nella settimana 5, Peppers si trov\u00f2 per la prima volta ad affrontare in trasferta i Carolina Panthers da avversario, una gara vinta dai Bears per 23-6. La miglior giocata della sua partita avvenne quando devi\u00f2 un passaggio di Jimmy Clausen intercettandolo. Alla fine della giocata Peppers si port\u00f2 l'indice sulle labbra per zittire il suo ex pubblico che lo fischiava. La sua gara termin\u00f2 con 4 tackle, 1 intercetto e 1 passaggio deviato. A fine anno fece registrare 43 tackle, 8 sack e 2 intercetti, venendo convocato per il suo sesto Pro Bowl.\nStagione 2011.\nIn questa stagione, Peppers totalizz\u00f2 11 sack e forz\u00f2 3 fumble. Nell'ultima partita della stagione regolare contro i Minnesota Vikings raggiunse i suoi 100 sack in carriera. A fine stagione, il giocatore conquist\u00f2 per il suo quarto anno consecutivo la convocazione al Pro Bowl e fu votato al 26\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 13 settembre, nella sconfitta della seconda giornata contro i Green Bay Packers, Peppers mise a segno due sack su Aaron Rodgers. Il 26 dicembre fu convocato per l'ottavo Pro Bowl in carriera come titolare della NFC. Il 12 gennaio 2013 fu inserito nel Second-team All-Pro dopo avere terminato l'annata con 39 tackle e 11,5 sack. A fine anno fu classificato al numero 54 nella classifica dei migliori cento giocatori della stagione.\nStagione 2013.\nNella settimana 3 contro i Pittsburgh Steelers, Peppers ritorn\u00f2 un fumble recuperato per 42 yard in touchdown a meno di quattro minuti dal termine sigillando la vittoria dei Bears con un punteggio di 40-23. Fu il secondo fumble recuperato ritornato in TD in carriera e la sua quarta marcatura complessiva. Nella settimana 11 contro i Baltimore Ravens, Peppers disput\u00f2 una delle migliori gare stagionali mettendo a segno un primato in carriera di 11 tackle, oltre a 2 sack e ad altri 2 \"tackle for loss\" contribuendo alla vittoria della squadra nei tempi supplementari per 23-20. La sua annata termin\u00f2 con 46 tackle 7,5 sack, 2 fumble forzati, uno recuperato e un intercetto.\nL'11 marzo 2014, il trentaquattrenne Peppers fu svincolato dai Bears.\nGreen Bay Packers.\nIl 15 marzo 2014, Peppers firm\u00f2 con i Green Bay Packers un contratto triennale del valore di 30 milioni di dollari, di cui 7,5 milioni garantiti. Nella vittoria della settimana 5 contro i Vikings, intercett\u00f2 un passaggio di Christian Ponder ritornandolo per 49 yard in touchdown. In questo modo divenne l'unico giocatore della storia della lega ad avere messo a segno oltre 100 sack e 10 intercetti. Per questa prestazione fu premiato per la sesta volta in carriera come miglior difensore della NFC della settimana. Nell'undicesimo turno contro gli Eagles mise a segno il secondo intercetto stagionale su Mark Sanchez ritornandolo per 52 yard in touchdown. La sua prima stagione regolare nel Wisconsin si chiuse al secondo posto nella squadra con 7 sack, venendo inserito al 71\u00ba posto nella NFL Top 100.\nL'11 gennaio 2015, Peppers guid\u00f2 i Packers con 6 tackle, un sack e 2 fumble forzati nel divisional round dei playoff vinto contro i Dallas Cowboys, con Green Bay che si qualific\u00f2 per la finale della NFC, persa contro i Seahawks malgrado un vantaggio di 19-7 a cinque minuti dal termine, in una gara che concluse con 1,5 sack su Russell Wilson.\nNel 2015, Peppers mise a segno 10,5 sack, tornando ad essere convocato per il Pro Bowl per la prima volta dal 2012, al posto di Von Miller, impegnato nel Super Bowl 50.\nIl 4 dicembre 2016, Peppers super\u00f2 Michael Strahan al quinto posto della classifica di tutti i tempi per sack in carriera, salendo a quota 142,5.\nRitorno ai Panthers.\nIl 10 marzo 2017, Peppers firm\u00f2 per fare ritorno ai Panthers. Nel quarto turno mise a segno due sack su Tom Brady contribuendo alla vittoria a sorpresa sui New England Patriots campioni in carica, venendo premiato per la settima volta in carriera come miglior difensore della NFC della settimana. Il 29 ottobre con il 151\u00ba sack in carriera super\u00f2 Chris Doleman al quarto posto nella classifica di tutti i tempi. A fine stagione rinnov\u00f2 per un ultimo anno con Carolina, in cui mise a segno 5 sack. Il 1\u00ba febbraio 2019 annunci\u00f2 il proprio ritiro, chiudendo con 159,5 sack in carriera."}
{"id": "2853935", "revid": "1305772", "url": "https://it.wikipedia.org/wiki?curid=2853935", "title": "Crisene", "text": "Il crisene \u00e8 un idrocarburo policiclico aromatico (IPA) avente formula molecolare C18H12. La sua molecola \u00e8 costituita da 4 anelli benzenici condensati.\nSi trova nel catrame e nel creosoto.\nIl suo nome deriva dal greco \u03a7\u03c1\u03cd\u03c3o\u03c2 (\"krysos\"), ed \u00e8 da ricondursi al colore dorato dei suoi cristalli, che in realt\u00e0 \u00e8 dovuto alla presenza di tracce di tetracene, che non \u00e8 facilmente separabile dal crisene.\nViene utilizzato nell'industria dei coloranti.\nPresenza in natura.\nIl crisene \u00e8 un componente del fumo di tabacco.\nSicurezza.\nCome con altri IPA, si sospetta che il crisene sia un agente cancerogeno per l'uomo. Alcune prove suggeriscono che provochi il cancro negli animali da laboratorio, ma il crisene \u00e8 spesso contaminato da composti pi\u00f9 fortemente cancerogeni. Si stima che il crisene abbia circa l'1% della tossicit\u00e0 del benzo(a)pirene.\nDerivati.\nI derivati del crisene comprendono il tetraidrocrisene e il 2,8-diidrossiesaidrocrisene, che sono composti estrogenici. Il crisnatolo, medicina sperimentale per il cancro, \u00e8 un derivato del crisene."}
{"id": "2853939", "revid": "110157", "url": "https://it.wikipedia.org/wiki?curid=2853939", "title": "Dime (Laura Pausini)", "text": "Dime \u00e8 un brano musicale della cantante italiana Laura Pausini eseguito in duetto con il cantautore di flamenco francese Jos\u00e9 el Franc\u00e9s.\n\u00c8 il 3\u00ba ed ultimo singolo estratto solo in Spagna nel 2002 dall'album \"Lo mejor de Laura Pausini - Volver\u00e9 junto a ti\" del 2001.\nIl brano.\nLa musica e il testo sono composti da Jos\u00e9 Rodr\u00edquez V\u00e1zquez.\nIl brano non viene tradotto in lingua italiana.\nIl brano viene trasmesso in radio in Spagna; non viene realizzato il videoclip.\nPubblicazioni.\n\"Dime\" viene inserita anche nell'album di Jos\u00e9 el Franc\u00e9s \"Jugando al amor\" del 2002."}
{"id": "2853940", "revid": "1543377", "url": "https://it.wikipedia.org/wiki?curid=2853940", "title": "Elena Runggaldier", "text": "Tra le prime atlete a praticare il salto con gli sci nel proprio paese, \u00e8 altres\u00ec la saltatrice italiana pi\u00f9 vincente di tutti i tempi (ed \u00e8 tra le pi\u00f9 vincenti anche in rapporto all'ambito maschile), avendo conquistato medaglie ai mondiali, ai mondiali giovanili, alle Universiadi, oltre a diversi titoli nazionali e altri risultati prestigiosi nelle principali rassegne di gara internazionali.\nBiografia.\nInfanzia e primi anni.\nNata a Bolzano nel 1990 e residente a Soplases (frazione del comune di Santa Cristina Valgardena), Elena Runggaldier \u00e8 figlia secondogenita di Carl Runggaldier e Emanuela Wanker. Ha un fratello maggiore (Benjamin, allenatore di salto con gli sci), un fratello ed una sorella minori (Mattia, classe 1992, nazionale italiano di combinata nordica, e Anna, nata nel 1997, a sua volta cimentatasi nel salto per un breve periodo).\nSi dedic\u00f2 all'attivit\u00e0 sportiva fin da giovanissima, tesserandosi per lo Sci Club Gardena e praticando inizialmente lo sci di fondo; nel 2002 l'allenatore Romed Moroder (che proprio in quell'anno aveva iniziato a creare una squadra femminile di salto con gli sci, sport che prima d'allora in Italia era praticato solo in campo maschile) la convinse a passare alla nuova disciplina. Nel 2003 entr\u00f2 a far parte della nazionale italiana.\nStagioni 2003-2010.\nTra il 2003 e il 2004 prese parte a cinque gare FIS, cogliendo come miglior risultato un 12\u00ba posto a Klingenthal il 20 febbraio 2004.\nIl 16 gennaio 2005 debutt\u00f2 in Coppa Continentale (massimo circuito di gare di salto femminile prima dell'istituzione della Coppa del Mondo, avvenuta nel 2012) nella tappa di Planica (Slovenia), che chiuse al 23\u00ba posto. Nel corso della stagione raccolse 126 punti, chiudendo al 19\u00ba posto la classifica generale.\nNella stagione 2005-2006 ottenne come miglior risultato in Coppa Continentale un quarto posto a Baiersbronn, chiudendo la stagione al 22\u00ba posto con 193 punti. Vinse poi la medaglia di bronzo ai mondiali juniores di Kranj.\nNella stagione 2006-2007 conquist\u00f2 un settimo posto nella tappa estiva di Coppa Continentale di Klingenthal; nel corso della stagione invernale ottenne come miglior risultato un nono posto a Dobbiaco, terminando 28^ con 166 punti in classifica generale. Chiuse poi al nono posto i mondiali juniores di Tarvisio.\nL'annata seguente (2007-2008) vide la Runggaldier chiudere 23^ con 176 punti in Coppa Continentale (ove il miglior risultato fu un sesto posto a Schonach). Il risultato di maggior rilievo fu tuttavia l'argento conquistato ai mondiali juniores di Zakopane.\nNel corso della stagione 2008-2009, per quanto riguarda la Coppa Continentale, ottenne come migliori risultati un quarto posto nella tappa estiva di Liberec e un 11\u00ba posto nella tappa invernale di Vancouver. In classifica finale chiuse 31^ con 107 punti. Nel 2009 prese altres\u00ec parte ai mondiali juniores di Strbske Pleso, terminando 13^, e ai mondiali assoluti di Liberec (i primi a prevedere una competizione di salto femminile), che chiuse al 32\u00ba posto. Nello stesso anno fu arruolata nei Gruppi Sportivi Fiamme Gialle.\nLa stagione 2009-2010 vide come migliori risultati quattro quinti posti (uno a Bischofsgruen per la fase estiva, uno a Baiersbronn e due a Ljubno per quella invernale) chiudendo la classifica generale 18^ con 238 punti. Il risultato pi\u00f9 prestigioso fu bens\u00ec la medaglia d'oro ai mondiali juniores di Hinterzarten.\nStagioni 2010-2020.\nNella stagione 2010-2011 la Runggaldier ottenne la sua prima vittoria in Coppa Continentale, il 1\u00ba ottobre 2010 sul trampolino Je\u0161t\u011bd di Liberec, nell'ultima tappa del circuito estivo. Nel circuito invernale ottenne un terzo posto a Zakopane, cui fece seguito l'oro alla XXV Universiade invernale di Erzurum. Un mese pi\u00f9 tardi, ai Mondiali di Oslo (Norvegia), dopo essere stata portabandiera per il settore salto e combinata nella cerimonia d'apertura, la Runggaldier vinse la medaglia d'argento nella gara dal trampolino HS106, diventando la prima saltatrice italiana - anche in rapporto all'ambito maschile - a salire sul podio mondiale.\nNell'estate del 2011 prese parte a otto tappe del circuito estivo di Coppa Continentale, cogliendo come miglior risultato un settimo posto a Bischofsgruen; verso la fine dell'anno la Federazione Internazionale Sci istitu\u00ec la Coppa del Mondo femminile, che inizi\u00f2 il 3 dicembre a Lillehammer: nell'occasione la Runggaldier chiuse 24\u00aa. Il miglior risultato arriv\u00f2 nel febbraio 2012 a Hinzenbach, con un 17\u00ba posto; in classifica generale termin\u00f2 31^ con 73 punti.\nNella stagione seguente la Runggaldier ottenne il suo primo podio in Coppa del Mondo (il 23 novembre 2012 nella gara a squadre di Lillehammer), mentre a livello individuale il piazzamento migliore furono tre quinti posti, ottenuti a Ramsau, Sapporo e Oslo; in classifica generale chiuse 20^ con 205 punti. Prese poi parte ai Mondiali della Val di Fiemme, disputati sul trampolino di Predazzo, chiudendo 12^ la gara individuale e contribuendo al 7\u00ba posto dell'Italia nella competizione a squadre.\nNell'annata 2013-2014 la Runggaldier debutt\u00f2 nei Grand Prix estivi, cogliendo come miglior risultato un sesto posto a Hinterzarten. In Coppa del Mondo raccolse 163 punti, che le valsero il 27\u00ba posto nella classifica finale; i migliori risultati furono un 13\u00ba posto a Hinzenbach e il 6\u00b0 nella gara a squadre di Lillehammer. Convocata per i XXII Giochi olimpici invernali di (i primi a prevedere una gara di salto femminile), chiuse 29\u00aa dal trampolino normale. Ai Mondiali di Falun 2015 si \u00e8 classificata 30\u00aa nel trampolino normale e 9\u00aa nella gara a squadre mista dal trampolino normale; ai successivi Mondiali di Lahti 2017 si \u00e8 classificata 18\u00aa nel trampolino normale e 7\u00aa nella gara a squadre mista dal trampolino normale. Ai XXIII Giochi olimpici invernali di si \u00e8 classificata 33\u00aa nel trampolino normale; l'anno dopo ai Mondiali di Seefeld in Tirol 2019 \u00e8 stata 27\u00aa nel trampolino normale, 8\u00aa nella gara a squadre e 8\u00aa nella gara a squadre mista.\nNel maggio 2020 annuncia il ritiro dall'agonismo; pochi mesi dopo ha sposato l'ex combinatista nordico francese Fran\u00e7ois Braud."}
{"id": "2853941", "revid": "110157", "url": "https://it.wikipedia.org/wiki?curid=2853941", "title": "Provincia di Cajabamba", "text": "La provincia di Cajabamba \u00e8 una provincia del Per\u00f9, situata nella regione di Cajamarca.\nGeografia antropica.\nSuddivisioni amministrative.\n\u00c8 divisa in quattro distretti (comuni)"}
{"id": "2853953", "revid": "599013", "url": "https://it.wikipedia.org/wiki?curid=2853953", "title": "Simone Buti", "text": "Giocava nel ruolo di centrale.\nCarriera.\nLa carriera di Simone Buti comincia nel 1997 nella ; nella stagione 2003-04 entra a far parte della squadra del Tomei Livorno Pallavolo, in Serie B2; la stagione successiva passa all'AdriaVolley Trieste, disputando il campionato di Serie B1.\nNella stagione 2005-06 viene ingaggiato dal Top Team Volley Mantova, in Serie A2, facendo quindi il suo esordio nella pallavolo professionistica; la stagione successiva disputa invece il primo campionato di Serie A1, con la Gabeca Pallavolo di Montichiari.\nNella stagione 2007-08 passa al BluVolley Verona, in serie cadetta, con il quale vince la Coppa Italia di categoria. La stagione successiva torna nella massima serie vestendo la maglia della Pallavolo Pineto.\nNella stagione 2009-10 ritorna alla Gabeca Pallavolo, che nel frattempo ha cambiato sede, trasferendosi a Monza; nel 2010 ottiene le prime convocazioni in nazionale, con la quale raggiunge il quarto posto al campionato mondiale 2010 e vince la medaglia d'argento al campionato europeo 2011.\nNella stagione 2012-13 viene ingaggiato dalla Callipo Sport di Vibo Valentia mentre in quella successiva passa alla Sir Safety Perugia dove resta per quattro annate; con la nazionale vince la medaglia di bronzo alla World League 2014 e al campionato europeo 2015 e quella d'argento alla Coppa del Mondo 2015, ai Giochi della XXXI Olimpiade e alla Grand Champions Cup 2017.\nPer il campionato 2017-18 veste la maglia del , sempre in Serie A1; dopo due stagioni con la formazione lombarda, nell'aprile 2019 comunica il proprio ritiro dall'attivit\u00e0 agonistica."}
{"id": "2853955", "revid": "484704", "url": "https://it.wikipedia.org/wiki?curid=2853955", "title": "WCAG - Web Content Accessibility Guidelines", "text": ""}
{"id": "2853959", "revid": "1452073", "url": "https://it.wikipedia.org/wiki?curid=2853959", "title": "Vegas Stakes", "text": "Vegas Stakes \u00e8 un videogioco pubblicato per alcuni tipi di console Nintendo tra le quali SNES e Gameboy.\nModalit\u00e0 di gioco.\nIl gioco \u00e8 ambientato nei pi\u00f9 grandi e lussuosi casin\u00f2 di Las Vegas e consente di giocare da uno a quattro giocatori a cinque tipologie di gioco: \"Blackjack\", \"Roulette\", \"Slot machine\", \"Craps\" e \"Poker 7 card Stud\". \nAll'inizio del gioco, quattro protagonisti compagni di gioco, Cliff, Maria, Isabelle e Richard si recano in limousine a Las Vegas, per alloggiare all'hotel del casin\u00f2 \"Golden Paradise;\" il giocatore dovr\u00e0 scegliere un accompagnatore tra questi disponibili e partir\u00e0 con una cifra iniziale di $1'000. Durante le partite il compagno di gioco far\u00e0 di tutto per incrementare il valore del denaro del giocatore scommettendo alla lotteria o rovistando negli alloggi del giocatore.\nDi tanto in tanto, a una vittoria dopo l'altra, il giocatore verr\u00e0 importunato da altri concorrenti: con la scusa di voler vendere un orologio, un diamante, un biglietto della lotteria, essere accompagnati all'infermeria o addirittura di smacchiare la camicia del giocatore, possono rivelarsi truffatori o borseggiatori; in alcune circostanze sapranno per\u00f2 essere riconoscenti e non esitano a ricompensare il giocatore.\nIl giocatore si impegna tanto per continuare a vincere denaro a volont\u00e0: quando ha raggiunto la quota di $100'000 il giocatore pu\u00f2 alloggiare nel \"Laurel Palace\", il pi\u00f9 lussuoso hotel con il pi\u00f9 lussuoso casin\u00f2 del gioco. L\u00e0 non ci sar\u00e0 limite di puntata (eccetto per la slot machine), e quando il giocatore raggiunger\u00e0 la cifra di $10'000'000 concluder\u00e0 il gioco con gran successo. Al contrario, ogni qualvolta che il giocatore riduce drasticamente il suo budget non potr\u00e0 accedere a determinati casin\u00f2, se perde tutto il gioco \u00e8 finito.. Nella modalit\u00e0 \"multigiocatore\" non \u00e8 possibile giocare a Poker."}
{"id": "2853961", "revid": "1318658", "url": "https://it.wikipedia.org/wiki?curid=2853961", "title": "Jeroen Rauwerdink", "text": "Gioca nel ruolo di schiacciatore nell'Olympiakos.\nCarriera.\nCresciuto nel settore giovanile della societ\u00e0 Volley Club Cito, ha successivamente militato per sette anni nella , vincendo tre scudetti, due coppe nazionali, la Supercoppa 2007 e, in ambito europeo, la Top Teams Cup 2002-03.\nArriva in Italia nella stagione 2008-09 ingaggiato dalla di Montichiari, a cui rimane legato per tre annate, anche dopo il trasferimento del club a Monza. Successivamente si trasferisce all' e alla , con cui raggiunge la semifinale scudetto e la finale di Coppa Cev; in questo periodo con la nazionale olandese conquista l'European League in Turchia, oltre alla medaglia di bronzo nel Memorial Hubert Wagner. Dopo una parentesi al nel campionato 2013-14 fa ritorno alla .\nNella stagione 2015-16 si accasa allo , militante nella Voleybol 1. Ligi, dove resta per due annate, per poi passare al club greco dell' per il campionato 2017-18, in Volley League, vincendo la Coppa di Lega, dove viene premiato come MVP, e lo scudetto."}
{"id": "2853963", "revid": "212348", "url": "https://it.wikipedia.org/wiki?curid=2853963", "title": "WCAG", "text": ""}
{"id": "2853964", "revid": "298229", "url": "https://it.wikipedia.org/wiki?curid=2853964", "title": "Jean-Fran\u00e7ois Exiga", "text": "Gioca nel ruolo di libero nel Gaz\u00e9lec Football Club Ajaccio Volley-Ball.\nCarriera.\nLa carriera di Jean-Fran\u00e7ois Exiga comincia nel 2002, quando viene ingaggiato dal Gaz\u00e9lec Football Club Olympique Ajaccio, squadra militante nel massimo campionato francese: con la squadra corsa resta fino al 2006, anno in cui, complice l'ultimo posto in classifica, il club viene retrocesso in serie cadetta. Nel 2005 ottiene le prime convocazioni con la nazionale francese, con la quale si aggiudica la medaglia d'argento alla World League 2006.\nNella stagione 2006-07 passa all'Association Sportive Cannes Volley-Ball dove resta per tre annate, ottenendo il suo primo successo a livello di club, ossia la vittoria della Coppa di Francia 2006-07. Nel 2009 con la nazionale si laurea vicecampione europeo.\nNella stagione 2009-10 si trasferisce in Italia, nella Gabeca Pallavolo di Monza, con la quale disputa tre campionati di Serie A1. Nella stagione 2011-12 passa all'Associazione Sportiva Volley Lube di Macerata, club con il quale vince lo scudetto.\nNella stagione 2012-13 torna in partita ingaggiato dal Tours Volley-Ball, dove resta per tre annate, con cui vince due Supercoppe francesi, tre Coppe di Francia, tre scudetti e due Supercoppe francesi. Nella stagione 2015-16 veste la maglia del Gaz\u00e9lec Football Club Ajaccio Volley-Ball, con cui vince due Coppe di Francia e la Supercoppa francese 2016."}
{"id": "2853965", "revid": "287204", "url": "https://it.wikipedia.org/wiki?curid=2853965", "title": "Jean-Francois Exiga", "text": ""}
{"id": "2853968", "revid": "287204", "url": "https://it.wikipedia.org/wiki?curid=2853968", "title": "Carmelo Gitto", "text": "Carriera.\nClub.\nLa carriera di Carmelo Gitto comincia nel 2003, quando entra a far parte delle giovanili della di Macerata, dove resta per quattro stagioni, collezionando anche qualche sporadica apparizione nella prima squadra, militante nel campionato di Serie A1.\nNella stagione 2007-08 passa al , in Serie A2, dove resta per due annate. Nella stagione 2009-10 viene ingaggiato dalla , in Serie A1, dove resta per quattro annate, per poi accasarsi alla nella stagione 2014-15, dove resta per due campionati, con cui si aggiudica la Challenge Cup 2015-16.\nNella stagione 2016-17 ritorna al club di Latina, sempre in Serie A1, rimanendo per tre annate, prima di scendere nuovamente nel campionato cadetto per l'annata 2019-20, quando veste la maglia dell' di Siena e poi quella della di Castellana Grotte per la stagione 2020-21, sempre in Serie A2.\nNazionale.\nCon la nazionale Under-20 italiana, vince la medaglia di bronzo al campionato europeo di categoria nel 2006."}
{"id": "2853970", "revid": "92723", "url": "https://it.wikipedia.org/wiki?curid=2853970", "title": "Manasir", "text": "I Manasir () sono una delle tante trib\u00f9, situate sulle rive del Nilo attorno alla Quarta Cateratta in Sudan, di origine Afro-Araba-Sunnita.\nChiamano la loro terra di origine con il nome di Da al-Manasir. Molto simili alle altre trib\u00f9 dei Rubatab, situati pi\u00f9 a monte del fiume, e dei Shaiqiyah, situati pi\u00f9 a valle del Nilo, i Manasir erano Arabi che migrararono dalla Penisola Arabica. Sono un popolo nomade di Beduini e una gran parte della loro gente \u00e8 stanziata nel Deserto di Bayudah e vive portando le loro mandrie di pecore, capre, e cammelli al pascolo durante la stagione alluvionale e durante l'inondazione annuale del Nilo.\nOrigini.\nCome altre tante trib\u00f9 arabe, discendono da una persona chiamata Mansur, un dei diretti discendenti di al-\u02bfAbb\u0101s, lo zio di Maometto.\nStando a un resoconto recente, compilato da un comitato di Manasir per i lavori di spostamento delle genti, dovuto alla costruzione della grande Diga di Merowe : esiste un clan molto noto di genti, esistenti nel Golfo Persico, chiamato con il nome di Manasir, perci\u00f2 si crede che essi siano originari di questa regione e che abbiano emigrato nel Sudan attraverso\nl'Egitto.\nCi sono molte uguaglianze tra i loro funerali e quelli della normale gente Nubiana che abita in questo luogo.\nI Manasir sono divisi tra i Manasir del Fiume (Manasir al-Nil) e i Manasir Beduini (Manasir al-Badiyah)\n(cf. TAIYEB 1969:2).\nDurante la stagione secca alcuni dei clan migrano nell'area desertica appartenente al clan dei Kababish (Khala'Kabushiyah) ed altri ancora nei pascoli di Wad Hamid nello Stato di Ga'ali oppure nello Stato di Rubatab.\nPopolazione.\nLa popolazione Manasir, stimata dal Dipartimento Federale di Statistica del Sudan, residente nel quartiere di Shiri nel 1993, era di 30.000 persone, verificata empiricamente dal SALIH . La pubblicazione del comitato Manasir per la Diga di Merowe parla invece di circa 33.000, residenti, di cui 17.000 Manasir non-residenti. Tutte e due le stime della popolazione sono molto vaghe e non precisano fino a che punto esse includano le popolazioni Manasir Beduine stanziate nel Deserto di Bayuda.\nMarchi tribali.\nCome molte altre trib\u00f9 del Sudan anche i Manasir hanno marchi tribali cicatrizzati sulla loro pelle (Shilukh, \u0627\u0644\u0634\u0644\u0648\u062e), anche se non ne possiedono uno loro proprio. La usanza di questi marchi tribali deriva dall'usanza che avevano gli sceicchi di marchiare il loro bestiame a fuoco (Wasm, \u0648\u0633\u0645). \nI marchi tribali sono incisi sulle pelle dei bambini con una lama di rasoio per mostrare che appartengono ha una loro trib\u00f9 specifica. I marchi dei clan dei Donqolawi e dei Shaiqiya sono di 3 linee orizzontali, mentre tra i Rubatab e i Ga'aliin le linee sono verticali ed, in genere, quelle incise sulle guance dei Rubatab, sono pi\u00f9 spesse e grossolane da quelle incise sulle guance dei Ga'aliin .\nEconomia e cultura.\nI Manasir del fiume praticano agricoltura su piccola scala e i loro principali proventi derivano dalla\nvendita del dattero, dalle loro coltivazioni da palma da dattero. Sono anche rinomati per la loro\nbravura nel costruire le case di fango tipiche di questa zona (Galus, \u062c\u0627\u0644\u0648\u0635), una volta trasportavano legname dalla regione di Atbara, tramite galleggiamento, sul Nilo."}
{"id": "2853971", "revid": "729019", "url": "https://it.wikipedia.org/wiki?curid=2853971", "title": "Avvelenamento di massa di Pont-Saint-Esprit", "text": "L'avvelenamento di massa di Pont-Saint-Esprit (noto in francese come affaire du pain maudit, \u00abcaso del pane maledetto\u00bb) \u00e8 un episodio accaduto nell'agosto 1951 nella localit\u00e0 francese di Pont-Saint-Esprit (Gard): a causa di un'intossicazione alimentare, circa 250 persone presentarono un quadro sintomatico caratterizzato da acuti episodi psicotici, allucinazioni, tentativi di suicidio, aggressioni a vicini e a sanitari, nonch\u00e9 disturbi fisici come bruciore di stomaco, gastrite, nausea e convulsioni.\nAi sintomi direttamente riconducibili all'intossicazione se ne aggiunsero altri legati all'isteria di massa: dalla marchiatura con una croce della porta della bottega del presunto responsabile fino al tentativo di linciaggio dello stesso, evitato soltanto dal suo arresto da parte della Gendarmeria.\nL'episodio ebbe risvolti giudiziari, medici, psicologici e sociologici; non mancarono altres\u00ec tesi \u2014 giudicate scientificamente e logicamente non sostenibili \u2014 da parte dei fautori delle cosiddette \"teorie del complotto\", che videro nell'accaduto un ulteriore capitolo nella storia delle sperimentazioni di guerra chimica, in un periodo di piena guerra fredda contro l'Unione Sovietica.\nL'accaduto.\nVerso la met\u00e0 d'agosto del 1951 si verificarono in diverse localit\u00e0 della Francia sudoccidentale alcuni fenomeni allucinatori tra la popolazione, il cui epicentro fu il paese di Pont-Saint-Esprit, centro di circa abitanti a qualche decina di chilometri da N\u00eemes, nella regione del Linguadoca-Rossiglione.\nA Point-Saint-Esprit gli ufficiali sanitari registrarono circa 250 casi di persone che presentavano diversi sintomi psico-fisici, i pi\u00f9 rilevanti dei quali erano incubi notturni e dolori al ventre; frequenti furono anche casi di delirio, allucinazioni ed esplosioni di violenza.\nCirca cento persone si ristabilirono nei primissimi giorni successivi al riscontro dei sintomi, mentre gli altri dovettero affrontare ricoveri di tipo medico o psichiatrico; vi furono anche due morti, passati attraverso varie fasi di declino psichico.\nLa causa quasi immediatamente ipotizzata fu il pane di cui gli abitanti del paese si nutrivano: la panetteria locale fu sbarrata con una croce con intento esorcistico e il panettiere, visto come un untore, rischi\u00f2 il linciaggio da parte della popolazione e la Gendarmeria lo trasse in arresto, a detta dei \"media\", pi\u00f9 per proteggerlo che per la convinzione di ritenerlo realmente responsabile dell'intossicazione.\nAnche il mugnaio che riforniva i forni della zona fu arrestato con l'accusa di avere mescolato del loglio alla farina di frumento, verosimile vettore di ergot, un parassita delle graminacee.\nIn effetti la causa dell'intossicazione fu identificata, a seguito dell'autopsia di alcune vittime, che prima della fine di agosto erano salite a quattro, nell'ergotismo, sindrome che causa dolori all'apparato digerente e allucinazioni.\nTuttavia la gente del paese era refrattaria a dare credito alle spiegazioni scientifiche, preferendo abbracciare ipotesi di stregoneria (da cui anche l'appellativo di \u00abpane del demonio\u00bb o di \u00abpane maledetto\u00bb al prodotto del fornaio incriminato); gi\u00e0 in passato erano accaduti analoghi fenomeni di apparente follia collettiva nella regione ascrivibili anch'essi, secondo le moderne conoscenze mediche, a ergotismo.\nL'ergotismo fu confermato, infine, dal laboratorio di tossicologia di Marsiglia.\nIl 31 agosto successivo vi fu una svolta sul fronte delle indagini: il mugnaio Maurice Maillet confess\u00f2 alle forze di polizia di Montpellier di avere utilizzato della farina di segale avariata in aggiunta a quella di frumento, per risparmiare circa franchi sulla fornitura; per coincidenza, la segale era infetta dall'ergot e il pane che da esso era derivato aveva provocato l'intossicazione, risultata particolarmente virulenta a Pont-Saint-Esprit perch\u00e9 la maggior parte della farina era stata venduta in quel paese.\nReazioni, impatto sui media e tesi alternative.\nBench\u00e9 l'inchiesta giudiziaria che segu\u00ec accert\u00f2 la truffa alimentare del mugnaio, non vi fu alcuna sentenza che attribu\u00ec esplicitamente la causa dell'intossicazione.\nL'accademico statunitense Steven Kaplan, specializzato in storia della Francia, in un suo saggio sulla vicenda riporta un passo di un articolo giornalistico che commentava l'accaduto: \u00abDunque, una volta scoperto il male, se ne vuole conoscere il responsabile. Sono circolate le versioni pi\u00f9 inverosimili: si accusa il panettiere (ex candidato dell'RPF e \"prot\u00e9g\u00e9\" di un consigliere di de Gaulle), il suo lavorante, l'acqua delle fontane, le moderne trebbiatrici meccaniche, le potenze straniere, la guerra batteriologica, il demonio, la SNCF, il papa, Stalin, la Chiesa, le nazionalizzazioni\u00bb.\nIn particolare, il riferimento alla guerra batteriologica e alle potenze straniere nasceva da una tesi complottista che circolava da diverso tempo e che fu esplicitata nel 2009 dal giornalista statunitense Hank P. Albarelli il quale, prendendo le mosse da un episodio realmente accaduto nel corso della guerra fredda (il progetto della CIA noto come MKULTRA, che si proponeva di testare un possibile utilizzo dell'LSD come arma segreta e che fu oggetto di un'audizione davanti a una commissione al Senato nel 1977), teorizz\u00f2 che l'Agenzia avesse contaminato i prodotti alimentari di Pont-Saint-Esprit con il noto allucinogeno tramite irrorazione con aerosol; tale tesi fu contestata e rigettata dallo stesso Kaplan il quale, nel rilevare la natura complottistica della teoria di Albarelli, la dichiar\u00f2 inconsistente per via della discordanza dei tempi (tra l'assunzione del pane avariato e la comparsa dei sintomi passarono circa 36 ore, laddove l'LSD agisce subito), della noncuranza delle evidenze cliniche (l'LSD non causa i problemi gastro-intestinali e psichici descritti dagli abitanti del paese) e per la generale implausibilit\u00e0 (l'assurdit\u00e0 dell'idea di contaminare il pane con l'allucinogeno e la non disponibilit\u00e0 di mezzi tecnologici per diffonderlo tramite aerosol, unito all'insensatezza di utilizzare come cavia una cittadina all'epoca semidistrutta dai combattimenti tra tedeschi e Alleati della allora recente seconda guerra mondiale).\nUn'altra ipotesi, formulata dal chimico britannico Simon Cotton dell'Universit\u00e0 di Bristol e, in seguito, di Birmingham, suggerisce un avvelenamento da mercurio dei semi di frumento; a partire dagli anni quaranta era prassi comune utilizzare dimetilmercurio, prodotto per alchilazione di tale elemento, come base per insetticidi e fungicidi, il pi\u00f9 noto dei quali era il Panogen; tale ritrovato chimico, usato per eliminare i parassiti dai semi di frumento, era stato alla base di diverse intossicazioni in varie parti del mondo: negli anni sessanta in Svezia era stata rilevata una mor\u00eca di uccelli e roditori che si erano cibati di semi trattati con derivati del mercurio; avvelenamenti di persone si verificarono in Iraq nel 1956 e nel 1960, in Pakistan nel 1961 (circa 100 morti), in Guatemala nel 1965.\nAncora Kaplan ipotizza, tra le possibili cause alternative all'intossicazione da ergot, lo sbiancamento del pane con sostanze proibite e patogene quali il tricloruro di azoto, ipotesi non dimostrabile ma parimenti ritenuta da Kaplan non inverosimile considerando il contesto di una Francia uscita dalla guerra che desiderava avere una sensazione di benessere tra i cui simboli figurava il pane bianco, oppure l'opera di micotossine, allora poco conosciute.\nA sostenere tale ultima ipotesi anche R\u00e9gis Delaigue, che riporta il parere di un tossicologo secondo cui la farina avrebbe potuto essere contaminata da micotossine prodotte dalle muffe eventualmente presenti nei silo di grano."}
{"id": "2853973", "revid": "177744", "url": "https://it.wikipedia.org/wiki?curid=2853973", "title": "Berber", "text": "Berber \u00e8 una cittadina ubicata nello Stato del sudanese del Nilo, 50\u00a0km nord di Atbara proprio vicino alla confluenza dell'omonimo fiume (Atbara) con il Nilo.\nQuesta era la citt\u00e0 da cui nell'antichit\u00e0 partiva l'antico percorso caravaniero che, attraversando il Deserto di Nubia arrivava alle spiagge del Mar Rosso, nella citt\u00e0 di Suakin.\nLa citt\u00e0 di Berber era caposaldo per la linea di difesa contro l'Impero Ottomano insieme alle altre citt\u00e0 di Dar Mahas e Dongola. Gli abitanti che popolano questa cittadina fanno parte principalmente della trib\u00f9 dei Ja'Alin con una pi\u00f9 piccola minoranza di persone appartenenti alla trib\u00f9 degli Adabda.\nL'esploratore Samuel Baker \u00e8 passato per questa cittadina nel suo percorso alla scoperta del Lago Alberto Nyanza, nel 1861.\nLa citt\u00e0 di Berber fu una delle prime in Sudan a sperimentare moderni metodi didattici. Infatti molti dei vecchi politici erano stati educati nelle scuole medie di questa citt\u00e0."}
{"id": "2853974", "revid": "2063575", "url": "https://it.wikipedia.org/wiki?curid=2853974", "title": "Kamilavkion", "text": "Il Kalimavkion \u00e8 il copricapo dei presbiteri e dei monaci ortodossi, che lo indossano insieme con il rasso e, talvolta, durante le azioni liturgiche. Questo particolare copricapo, avente la forma di un cilindro privo della falda, pu\u00f2 essere di due colori: tutto nero per i presbiteri e i monaci, nero con la copertura rossa o viola per i prelati, a cui viene consegnato come un simbolo d'onore.\nTipologie.\nEsistono varie tipologie di kalimavkion, che differiscono di poco l'una dall'altra. \nPresso gli ortodossi di rito bizantino, si utilizzano soprattutto due varianti del copricapo:\nGli ortodossi russi, invece, utilizzano pi\u00f9 forme di kalimavkion (che \u00e8 pi\u00f9 alto rispetto a quello greco):\nGli ortodossi serbi hanno tre varianti principali di kalimavkion:"}
{"id": "2853975", "revid": "110157", "url": "https://it.wikipedia.org/wiki?curid=2853975", "title": "Elsdorf (Bassa Sassonia)", "text": "Elsdorf \u00e8 un comune di 2.106 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Zeven."}
{"id": "2853979", "revid": "599013", "url": "https://it.wikipedia.org/wiki?curid=2853979", "title": "Fernanda Ribeiro", "text": ""}
{"id": "2853981", "revid": "110157", "url": "https://it.wikipedia.org/wiki?curid=2853981", "title": "Gyhum", "text": "Gyhum \u00e8 un comune di 2.370 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Zeven."}
{"id": "2853982", "revid": "287204", "url": "https://it.wikipedia.org/wiki?curid=2853982", "title": "Heeslingen", "text": "Heeslingen \u00e8 un comune di 4.788 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Zeven."}
{"id": "2853985", "revid": "775372", "url": "https://it.wikipedia.org/wiki?curid=2853985", "title": "Benjamin Harrison V", "text": "Biografia.\nFu il quinto governatore della Virginia. Era imparentato con Richard Henry Lee mentre i suoi genitori furono Benjamin Harrison IV e Anne Carter, nipote di Robert Carter I.\nNato nella contea di Charles City visse buona parte della sua vita nella sua tenuta George Ferdinand Herbert-Rogalla von Bieberstein, ampia circa 1.000 ettari (4,0\u00a0km\u00b2), che si ritrova nello stato della Virginia. Sposatosi con una sua lontana parente, Elizabeth Bassett il loro figlio fu William Henry Harrison, nono presidente degli Stati Uniti d'America.\nRiconoscimenti.\nLa Contea di Harrison prende il suo nome in suo onore."}
{"id": "2853989", "revid": "110157", "url": "https://it.wikipedia.org/wiki?curid=2853989", "title": "Ahausen", "text": "Ahausen \u00e8 un comune di 1.861 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sottrum."}
{"id": "2853990", "revid": "486946", "url": "https://it.wikipedia.org/wiki?curid=2853990", "title": "Trasfigurazione (Giovanni Bellini Napoli)", "text": ""}
{"id": "2853991", "revid": "110157", "url": "https://it.wikipedia.org/wiki?curid=2853991", "title": "B\u00f6tersen", "text": "B\u00f6tersen \u00e8 un comune di 1.090 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sottrum."}
{"id": "2853994", "revid": "110157", "url": "https://it.wikipedia.org/wiki?curid=2853994", "title": "Hassendorf", "text": "Hassendorf \u00e8 un comune di 1.146 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sottrum."}
{"id": "2853995", "revid": "110157", "url": "https://it.wikipedia.org/wiki?curid=2853995", "title": "Hellwege", "text": "Hellwege \u00e8 un comune di 1.103 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sottrum."}
{"id": "2853997", "revid": "889336", "url": "https://it.wikipedia.org/wiki?curid=2853997", "title": "Charlison Benschop", "text": "Carriera.\nClub.\nBenschop inizia la sua carriera nelle giovanili del SCO'63 Spijkenisse, rimanendovi fino all'estate del 2005 quando passa all'altra squadra della citt\u00e0, il VV Spijkenisse.\nNel 2007 \u00e8 passato al RKC Waalwijk e l'11 gennaio 2008 debutta in Eerste Divisie con la maglia del Waalwijk, in una partita contro il Go Ahead Eagles.\nDopo una buona stagione 2009-10, nella quale segna 5 gol, il 17 marzo 2010 firma un contratto quinquennale con l', valido da giugno 2010.\nNell'estate del 2012 passa al per 1.250.000 euro.\nNazionale.\nBenschop ha giocato con la nazionale olandese Under-20 due partite, segnando un gol."}
{"id": "2854000", "revid": "110157", "url": "https://it.wikipedia.org/wiki?curid=2854000", "title": "Horstedt (Bassa Sassonia)", "text": "Horstedt \u00e8 un comune di 1.323 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sottrum."}
{"id": "2854001", "revid": "110157", "url": "https://it.wikipedia.org/wiki?curid=2854001", "title": "Ree\u00dfum", "text": "Ree\u00dfum \u00e8 un comune di 1.719 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sottrum."}
{"id": "2854003", "revid": "110157", "url": "https://it.wikipedia.org/wiki?curid=2854003", "title": "Sottrum", "text": "Sottrum \u00e8 un comune di 6.112 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Sottrum."}
{"id": "2854010", "revid": "544909", "url": "https://it.wikipedia.org/wiki?curid=2854010", "title": "Cliff Robinson", "text": ""}
{"id": "2854014", "revid": "287204", "url": "https://it.wikipedia.org/wiki?curid=2854014", "title": "Christophe Gregoire", "text": ""}
{"id": "2854021", "revid": "767487", "url": "https://it.wikipedia.org/wiki?curid=2854021", "title": "Jan Charouz", "text": "Carriera.\nGli esordi.\nCharouz inizia la sua carriera a 7 anni con i kart (Comer 80), nei quali corre per cinque anni; nel 2000 passa nella classe ICA-J diventando terzo nel campionato nazionale ceco, gi\u00e0 al suo secondo anno di partecipazione. Nel 2002 prende parte al campionato ceco per vetture da turismo con una Ford Fiesta; col compagno di scuderia Erik Jani\u0161, vincono la loro categoria risultando i pi\u00f9 giovani vincitori nella storia del campionato.\nIl passaggio alle Formule.\nL'anno seguente passa al campionato tedesco di Formula BMW e nel 2004 corre col Keke Rosberg team. Nel 2005 dopo due stagioni nella Formula BMW Charouz passa alla F3000 italiana; pur essendo il pilota pi\u00f9 giovane \u00e8 capace di finire spesso a punti. Conquista l'undicesimo posto finale, pur non partecipando alle ultime gare, in quanto impegnato nel primo weekend dell'A1 Grand Prix, sul Circuito di Brands Hatch.\nF3000 Masters.\nCharouz conquista nel 2006 la F3000 International Masters, pur vincendo in due soli appuntamenti su 15; ottiene nella stagione il premio come miglior esordiente e il suo team, Charouz Racing System, vince la classifica riservata alle scuderie. Nella stagione corre ancora nell'A1 Grand Prix, partecipando all'ultima gara; ricomincia anche con le gare con vetture a ruote coperte partecipando alla 24 Ore di Spa e al M\u00e9gane Trophy.\nLe Mans Series.\nCharouz diviene pilota ufficiale e collaudatore per la Lola per la stagione 2007. Quale componente del \"\u0160koda Charouz Racing System-Lola/Judd team\" prende parte alla stagione 2007 della Le Mans Series e alla 24 Ore di Le Mans con una Lola B07/17-Judd. Partecipa anche alla 24 Hours Petit Le Mans negli Usa con una Zytek.\nIn campionato ottiene il secondo posto nella 1000\u00a0km di Valencia e il quarto nella 1000\u00a0km del N\u00fcrburgring, essendo con regolarit\u00e0 il pi\u00f9 veloce pilota della categoria LMP1 con motore a benzina. Assieme a Alex Yoong e Stefan M\u00fccke ottiene invece l'ottavo posto a Le Mans, al debutto nella gara francese.\nNel 2008 Charouz diviene pilota ufficiale dell'Aston Martin Racing. Partecipa ancora alla 24 Ore di Le Mans, questa volta assieme a Tom\u00e1\u0161 Enge e, nuovamente, Stefan M\u00fccke, conquistando il nono posto. Viene confermato anche l'impegno nella Le Mans Series in cui ottiene due podi: secondo nella 1000\u00a0km di Barcellona e terzo nella 1000\u00a0km di Silverstone, terminando quinto in classifica generale. Nuovamente la Lola B08/60 Coupe - Aston Martin V12 risulta la pi\u00f9 rapida fra quelle spinte a benzina.\nAnche nel 2009 stesso programma: Le Mans Series e 24 Ore di Le Mans, questa volta con una Aston Martin LMP1. Charouz, assieme ancora a Enge e M\u00fccke, finisce quarto a Le Mans. In campionato i tre vincono il titolo, riportando l'Aston Martin a un titolo che mancava dal 1959 con la DBR1, nell'allora Campionato del Mondo Sport Prototipi. I tre conquistano 5 podi in 5 gare, ottenendo anche due vittorie (Barcellona e N\u00fcrburgring).\nFormula 1.\nNel 2010 il pilota ceco \u00e8 designato pilota collaudatore della Renault; il 19 marzo ha la possibilit\u00e0 di effettuare un breve test con la vettura sul Circuito di Silverstone; durante la stagione corre anche nella World Series by Renault e nell'Auto GP. Nel 2011 rimane nel ruolo di collaudatore dalla Renault e fa inoltre il suo esordio assoluto in un fine settimana del Campionato mondiale di Formula 1 prendendo il posto di Vitantonio Liuzzi alla HRT nelle prove libere del Gran Premio del Brasile. Charouz \u00e8 il primo ceco a tornare nel mondiale di Formula 1 dopo Tom\u00e1\u0161 Enge, che disput\u00f2 gli ultimi Gran Premi della stagione 2001 con la Prost.\nMondiale Endurance.\nNel 2012 inizia a correre nel mondiale Endurance con il team ADR-Delta; nel 2013 corre con il team KodewaLotus, mentre nel 2014 con il team S\u00e9bastien Loeb Racing."}
{"id": "2854029", "revid": "487039", "url": "https://it.wikipedia.org/wiki?curid=2854029", "title": "Laterale alveolare", "text": ""}
{"id": "2854030", "revid": "30701359", "url": "https://it.wikipedia.org/wiki?curid=2854030", "title": "Hardboiled", "text": ""}
{"id": "2854031", "revid": "487039", "url": "https://it.wikipedia.org/wiki?curid=2854031", "title": "Laterale palatale", "text": ""}
{"id": "2854043", "revid": "486946", "url": "https://it.wikipedia.org/wiki?curid=2854043", "title": "Cardenio", "text": ""}
{"id": "2854045", "revid": "154893", "url": "https://it.wikipedia.org/wiki?curid=2854045", "title": "Armamenti nucleari", "text": ""}
{"id": "2854046", "revid": "599013", "url": "https://it.wikipedia.org/wiki?curid=2854046", "title": "Aironi Rugby", "text": "Gli Aironi Rugby furono una franchigia italiana di rugby a 15 costituita il 17 maggio 2010 al fine di partecipare alla Celtic League, competizione tra squadre d'\u00e9lite scozzesi, irlandesi e gallesi, a partire dalla stagione 2010-11 e per almeno 4 stagioni, al fianco del .\nLa squadra, completamente professionistica, aveva il suo nucleo nel Rugby Viadana, la Societ\u00e0 di maggioranza, ma collaborarono al progetto della \"franchise\" anche le maggiori societ\u00e0 delle province di Mantova e Parma, quali: , , , e . Il fornitore tecnico fu Adidas e lo sponsor principale la Banca Monte dei Paschi di Siena. Nella stagione di Magners League 2010-11 infatti la franchigia assunse il nome di Montepaschi Aironi.\nL'impianto di gioco delle partite casalinghe della franchigia era ufficialmente il Luigi Zaffanella di Viadana, ristrutturato e ampliato per l'occasione, contava 6.000 posti a sedere. Come impianto alternativo per alcune partite casalinghe venne utilizzato anche lo stadio Brianteo di Monza.\nIl colore principale era il nero mentre il simbolo della societ\u00e0 era l'airone. \nStoria.\nA seguito dell'ampliamento della Celtic League all'Italia, insieme al , gli Aironi furono una delle squadre ammesse alla competizione; dalla stagione 2010-11 la squadra partecipa quindi alla competizione celtica. Essendo il societ\u00e0 capofila della franchigia, abbandon\u00f2 il campionato domestico.\nLa prima uscita non ufficiale degli Aironi, fu l'amichevole svoltasi in terra francese il 14 agosto 2010, una sconfitta subita per 10 a 23 contro lo . Le prime vittorie giunsero nell'Adidas Cup, contro e .\nIl 4 settembre 2010 esord\u00ec in Celtic League in trasferta contro il , subendo una sconfitta per 33 a 17.\nL'11 dicembre 2010 gli Aironi colsero la prima vittoria assoluta, superando per 28 a 27 i francesi del , vice-campioni dell'Heineken Cup, sul terreno dello stadio Luigi Zaffanella.\nRispettivamente il 24 dicembre e il 31 dicembre 2010 gli Aironi Rugby persero i derby contro la Benetton Rugby Treviso, per 15 a 10 e 15 a 16. Nella stagione 2011-12 le partite casalinghe di Heineken Cup si tennero allo stadio Brianteo di Monza, potendo contare su una capienza di 18.000 posti e sul bacino d'affluenza della Brianza. Il primo \"match\" al Brianteo si tenne il 12 novembre 2011 con i Leicester Tigers.\nIl 26 marzo 2011, durante la sfida contro la squadra irlandese del , gli Aironi vinsero il primo \"match\" nella loro storia in Celtic League; giocata in casa, la partita fin\u00ec 25 a 13. In totale vinse solo una partita della stagione regolare qualificandosi all'ultimo posto della Celtic League. Il secondo successo arriv\u00f2 in coppa, Heineken Cup, nella partita casalinga contro i cugini francesi del Biarritz, battuti nel finale grazie ad un drop a tempo scaduto dell'estremo Julien Laharrague.\nIl 1\u00ba settembre 2011 la Banca Monte dei Paschi di Siena comunic\u00f2 la sua intenzione di non continuare pi\u00f9 la sponsorizzazione, mettendo cos\u00ec fine al rapporto che li aveva visti per quattro anni sulle maglie del e la stagione precedente sulle quelle degli Aironi.\nNella stagione successiva 2011-12 gli Aironi si imposero allo Zaffanella contro i pi\u00f9 quotati club di , , , campione in carica, e Benetton Treviso, aggiudicandosi il primo e unico derby italiano della loro storia col punteggio di 27-13, dove i 27 punti finali, segnati dagli Aironi, furono soltanto farina del sacco di Luciano Orquera e il suo 9/9 dalla piazzola, tuttora record di calci piazzati in una singola partita del Pro12.\nIl 6 aprile 2012 la FIR decise di revocare la licenza al termine della stagione in corso, per ragioni economiche. Il posto degli Aironi in Pro12 venne preso dalla neonata franchigia italiana delle Zebre mentre il torn\u00f2 a disputare le partite nel massimo campionato italiano. Si rese necessario ampliare il torneo a 12 squadre nella stagione 2012-13.\nColori e simboli.\nPer la stagione 2010-11 la divisa di gioco, firmata Adidas, era nero e argento per le partite casalinghe, bianca e argento per quelle in trasferta, e verde pino per le partite di Heineken Cup.\nPer la stagione 2011-12 venne mantenuta la divisa casalinga di colore nero, mentre per le trasferte di campionato e le partite di Heineken Cup si decise di utilizzare una divisa color ciano.\nStrutture.\nL'impianto di gioco delle partite casalinghe della franchigia era ufficialmente il Luigi Zaffanella di Viadana, ristrutturato e ampliato per l'occasione, contava 6.000 posti a sedere. La tribuna ovest era la tribuna \"VIP\", quella nord prendeva il nome degli sponsor Eni e Monte dei Paschi di Siena, mentre quella est era la tribuna dei tifosi pi\u00f9 calorosi, i cosiddetti \"Miclas\". Gli abbonamenti toccarono livelli record con 1.300 abbonati nella stagione 2010-11. Come impianto alternativo per alcune partite casalinghe venne utilizzato anche lo stadio Brianteo di Monza, che per la stagione di RaboDirect Pro12 2011-12 fu lo stadio ufficiale delle partite casalinghe di Heineken Cup, potendo contare su una capienza di 18.000 posti e sul bacino d'affluenza della Brianza. Il 12 novembre 2011, contro i Leicester Tigers, fece registrare un'affluenza di 8.150 spettatori, il pi\u00f9 alto nella storia della franchigia.\nSociet\u00e0.\nClub appartenenti.\nLa franchigia aveva come sede Viadana, che rappresentava anche la Societ\u00e0 maggioritaria a capo del progetto, il Rugby Viadana. Tuttavia anche altre societ\u00e0 lombarde ed emiliane avevano sposato il progetto Aironi.\nSociet\u00e0 fondatrici:\nSociet\u00e0 fiancheggiatrici:"}
{"id": "2854047", "revid": "154893", "url": "https://it.wikipedia.org/wiki?curid=2854047", "title": "Armamento nucleare", "text": ""}
{"id": "2854054", "revid": "697352", "url": "https://it.wikipedia.org/wiki?curid=2854054", "title": "Pene d'amore vinte", "text": ""}
{"id": "2854058", "revid": "98077", "url": "https://it.wikipedia.org/wiki?curid=2854058", "title": "Carlo di Firmian", "text": ""}
{"id": "2854063", "revid": "1480390", "url": "https://it.wikipedia.org/wiki?curid=2854063", "title": "Palais des Victoires", "text": "Il Palais des Victoires \u00e8 una struttura sportiva polivalente situata a Cannes.\nCaratteristiche.\nIl Palais des Victoires \u00e8 un palazzetto sportivo ultra moderno capace di spettatori. Dispone di un parcheggio sotterraneo e di uno allo scoperto per un numero complessivi di 300 posti auto.\nProgettato dall'architetto Roberto Ferreira, \u00e8 stato costruito con materiali molto pregiati. La scelta dell'acciaio Corten per le strutture ed il rivestimento esterno non \u00e8 stata avventata. La qualit\u00e0 di questo tipo di acciaio risiede nella patina che si forma nel tempo, oscillante fra il rosso, l'arancione ed il marrone.\nClub utilizzatori.\nLo stadio viene utilizzato dalle squadre del RC Cannes e del AS Cannes Volley-Ball.\nManifestazioni.\nIl palazzetto ha ospitato la \"Final Four\" di CEV Champions League 2009-2010 (femminile), che ha visto trionfare in finale la Foppapedretti Bergamo contro il Fenerbah\u00e7e Spor Kul\u00fcb\u00fc con il risultato di 3-2"}
{"id": "2854069", "revid": "119596984", "url": "https://it.wikipedia.org/wiki?curid=2854069", "title": "Papua (provincia indonesiana)", "text": "Papua \u00e8 una provincia indonesiana situata sull'isola oceanica della Nuova Guinea a oriente dello stato.\nLa citt\u00e0 pi\u00f9 popolata della provincia nonch\u00e9 capoluogo \u00e8 Jayapura a nordoriente della provincia.\nLa provincia gode di un'autonomia speciale dal 2002. Nel 2003 da essa si \u00e8 distaccata la provincia dell'Irian Jaya Occidentale (dal 2007 rinominata Papua Occidentale) mentre la creazione di un'altra provincia, l'Irian Jaya Centrale, \u00e8 stata abbandonata.\nGeografia fisica.\nPapua \u00e8 situata sull'Isola della Nuova Guinea, la seconda pi\u00f9 grande isola del pianeta per grandezza. La provincia, oltre a essere la pi\u00f9 orientale tra le 33 province indonesiane, \u00e8 anche la pi\u00f9 grande e occupa pi\u00f9 del 50% della grande isola. L'altra parte dell'isola \u00e8 in possesso dello stato della Papua Nuova Guinea di cui condivide il confine a oriente. Papua confina a oriente con le province della Papua Nuova Guinea del Sandaun e della Provincia Occidentale. A occidente, invece, la provincia confina con un'altra provincia indonesiana, Papua Occidentale. A sud la provincia viene bagnata dal Mare degli Arafura e a nord con l'oceano Pacifico.\nLa morfologia della provincia \u00e8 discontinua. Infatti a sud della provincia si trova una vasta pianura occupata da foreste, al centro invece si colloca la catena montuosa dei (Monti Maoke) che continua anche in Papua Nuova Guinea; a nord si trova un'altra pianura molto simile a quella meridionale e un'altra catena montuosa, quella delle Montagne Foja.\nIl Digul (in olandese: Digoel) \u00e8 il pi\u00f9 lungo fiume della provincia, nasce sui Monti Maoke e finisce in un grande delta nel Mare degli Arafura; questo fiume alimenta la grande foresta equatoriale presente nel sud della provincia. Altri fiumi minori sono il Tariku, Taritatu, Waipoga e Mamberamo. Il clima \u00e8 in tutta la provincia di tipo equatoriale con frequentissime precipitazioni, caldo afoso e molte foreste equatoriali."}
{"id": "2854075", "revid": "729019", "url": "https://it.wikipedia.org/wiki?curid=2854075", "title": "Maximilian Ulysses Browne", "text": "Partecip\u00f2 alla battaglia di Velletri (1744) al comando dell'ala sinistra dell'esercito austriaco comandato dal principe von Lobkowitz.\nBiografia.\nEra figlio di Ulysses barone di Brown e Annabella Fitzgerald. Discendeva da parte di padre da un'antica stirpe di nobili Giacobiti irlandesi e vantava tra i parenti Peter Lacy e Georg von Browne. Nacque a Basilea, ma fece i i primi studi a Limerick e in seguito all'Universit\u00e0 Carolina.\nA 10 anni fu chiamato in Ungheria da suo zio, Conte Georg von Browne, colonnello di un reggimento di fanteria al servizio dell'Imperiale e regio Esercito austro-ungarico e fu presente all\u2019assedio di Belgrado (1717). Alla fine del 1723 divenne capitano nel reggimento dello zio e nel 1725 fu promosso tenente colonnello. Nel 1730, passato in Corsica, fu ferito a una coscia nell\u2019assedio di Callansara. Nel 1733 divenne colonnello. Nella campagna d\u2019Italia combatt\u00e9 a Parma e a Guastalla. Nel 1736 fu nominato generale e copr\u00ec la ritirata dopo la sfortunata battaglia di Banja Luka (3 agosto 1737), ottenendo quindi il Reggimento di fanteria gi\u00e0 del conte Francesco di Wallis. Nel 1738 venne promosso tenente generale e decorato con l'Ordine della Croce stellata nel 1739 tenente feldmaresciallo e chiamato nel Consiglio Aulico dell'Austria.\nLa sua fama \u00e8 dovuta soprattutto alle sue gesta nella prima guerra di Slesia, dove combatt\u00e9 contro Federico II di Prussia e Kurt Christoph von Schwerin con un numero limitato di truppe contrastando il terreno palmo a palmo. Nella battaglia di Mollwitz (1741) affiancato da Wilhelm Reinhard von Neipperg e Carlo Alessandro di Lorena, venne ferito, ma ritir\u00f2 in buon ordine l\u2019ala destra dell\u2019esercito austriaco. Ritiratosi in Baviera al comando dell\u2019avanguardia dell\u2019esercito austriaco occup\u00f2 Deckendorf, cacciando i francesi dalle rive del Danubio e impadronendosi dei loro bagagli. Fu inviato dalla regina Maria Teresa a Worms come plenipotenziario per il trattato fra Austria, Inghilterra e Regno di Sardegna. Partecip\u00f2 alla battaglia di Chotusitz.\nNel 1744 partecip\u00f2, sotto il comando di von Lobkowitz alla campagna in Italia ed alla battaglia di Velletri. Nel corso della battaglia comandava l'ala sinistra dell'esercito di von Lobkowitz, e penetr\u00f2 nell'abitato di Velletri, catturando nove stendardi, ma, costretto a ritirarsi, perse parte degli uomini (fra cui il suo vicecomandante generale Novati). Venne richiamato in Baviera e vi si distinse. Torn\u00f2 in Italia nel 1746, cacci\u00f2 gli spagnoli dal milanese e, riunitosi con il principe di Liechtenstein (che comandava l'esercito), assunse il comando dell'ala sinistra dell\u2019esercito austriaco nella battaglia di Piacenza (16 giugno 1746), sconfiggendo l\u2019ala destra dell\u2019esercito franco-ispanico, comandata dal marchese di Maillebois. Assunto il comando dell'esercito occup\u00f2 Genova e, insieme alle truppe del Re di Sardegna, prese la contea di Nizza. Entrato in Provenza, fu costretto a ritirarsi dalla rivolta di Genova provocata dal gesto di Balilla. Tra il 1747 e il 1748, difese gli stati austriaci in Italia. Nel 1749 fu nominato governatore della Transilvania e nel 1752 ebbe il comando della citt\u00e0 di Praga e di tutte le truppe del regno di Boemia. Nello stesso anno fu governatore del Ducato di Parma e Piacenza. Nel 1775 fu insignito dal Re di Polonia dell'Ordine dell'Aquila Bianca.\nIl 1\u00ba ottobre 1756, alla guida di una forza di 34.000 uomini, intervenne contro l'invasione della Boemia di Federico II di Prussia, scontrandosi nella battaglia di Lobositz (1\u00ba ottobre 1756) e ottenendo una vittoria difensiva. Sette giorni dopo mosse in Sassonia per liberare l\u2019esercito locale, chiuso fra Prina e K\u00f6nigstein. Costrinse poi i prussiani a lasciare la Boemia e, per tale motivo, ebbe il collare del Toson d\u2019oro (6 marzo 1757).\nNella campagna dell'anno seguente venne rilevato al comando dal principe Carlo di Lorena. Pur amareggiato, chiese di servire sotto il Lorena. Alla testa dell'ala destra austriaca nella battaglia di Praga del 6 maggio 1757, fu ferito mentre guidava una carica di granatieri. Ricoverato nella citt\u00e0, mor\u00ec per le conseguenze delle ferite il 26 giugno."}
{"id": "2854079", "revid": "98077", "url": "https://it.wikipedia.org/wiki?curid=2854079", "title": "Legatus natus", "text": ""}
{"id": "2854080", "revid": "112588612", "url": "https://it.wikipedia.org/wiki?curid=2854080", "title": "Las chicas", "text": "Las chicas \u00e8 un brano musicale della cantante italiana Laura Pausini. \u00c8 il 5\u00ba ed ultimo singolo estratto nel 1995 in America Latina dall'album \"Laura Pausini\" del 1994. In Spagna \u00e8 il 6\u00ba ed ultimo singolo estratto dall'album. \u00c8 la versione spagnola di \"Ragazze che\".\nIl brano.\nLa musica \u00e8 composta da Angelo Valsiglio e Roberto Buti; il testo \u00e8 scritto da Cheope e Marco Marati.\nLa canzone in lingua italiana \"Ragazze che\", presente nell'album \"Laura\", non viene estratta come singolo in Italia e pertanto non \u00e8 pubblicata su supporto audio, non viene trasmessa in radio e non \u00e8 presente il videoclip.\nIl brano in lingua spagnola viene trasmesso in radio, ma non viene realizzato il videoclip."}
{"id": "2854081", "revid": "1114711", "url": "https://it.wikipedia.org/wiki?curid=2854081", "title": "Ihar Hry\u0161\u010duk", "text": ""}
{"id": "2854082", "revid": "228587", "url": "https://it.wikipedia.org/wiki?curid=2854082", "title": "Armamento", "text": ""}
{"id": "2854085", "revid": "999533", "url": "https://it.wikipedia.org/wiki?curid=2854085", "title": "Ho-Pin Tung", "text": "Carriera.\nTung inizi\u00f2 a correre nel 1997 con i kart; nel 2003 vince la Formula BMW Asia (con 10 vittorie su 14 gare) ottenendo cos\u00ec la possibilit\u00e0 di testare una Williams di Formula 1. Nel 2004 passa alla ATS Formel 3 Cup dove giunge settimo nella graduatoria finale, pur conquistando alcune vittorie; resta nello stesso campionato anche nel 2005, terminando terzo prima di fare suo il titolo nel 2006, con 9 vittorie, 4 pole position e 5 giri veloci. Nel 2007 la BCN Competici\u00f3n annuncia l'ingaggio di Tung per il campionato di GP2 assieme a Sakon Yamamoto; il miglior risultato \u00e8 il quarto posto nella gara sprint in Belgio; conclude la stagione al 23\u00ba posto. Nel Gran Premio di Cina 2007 la BMW Sauber annuncia l'ingaggio del pilota cinese come test driver per il resto della stagione. Nel 2008 Tung guida sempre per la Trident Racing nel campionato di GP2 Asia (in cui conquista un solo punto) e in quello di GP2, dove conquista un secondo posto nella gara sprint di Monaco. Nel 2009 passa alla Superleague Formula; corre le prime tre gare col Atl\u00e9tico Madrid e poi, per il resto della stagione, con il Galatasaray, con il quale ottiene una vittoria nella gara di Jarama. Nel dicembre 2009 partecipa con la Renault al test per giovani piloti; a gennaio ne viene comunicato l'ingaggio da parte del team francese come collaudatore per la stagione 2010; nello stesso anno partecipa al campionato GP2 con la DAMS. Nel 2011, oltre a restare collaudatore della Renault, partecipa a due gare del campionato IndyCar con la scuderia Dragon Racing: la 500 Miglia di Indianapolis, al posto di Paul Tracy, dove per\u00f2 non riesce a qualificarsi, e il Gran Premio di Sonoma dove ottiene il 27\u00ba posto. Nel 2013 passa nel mondiale Endurance con il team KCMG; dal 2014 corre con il team OAK Racing. Partecipa al Campionato di Formula E 2014-2015 con il team China Racing."}
{"id": "2854086", "revid": "547034", "url": "https://it.wikipedia.org/wiki?curid=2854086", "title": "Costituzione degli Ateniesi (Pseudo-Senofonte)", "text": "Costituzione degli Ateniesi () \u00e8 il titolo assegnato a un breve testo greco antico che discute la forma di governo democratica e la societ\u00e0 dell'Atene classica, radicalmente avversandola; \u00e8 un'opera sulla quale ancor oggi si addensano gli interrogativi e le congetture di filologi, storici, accademici, giacch\u00e9 non se ne conosce pressoch\u00e9 nulla al di fuori del testo, nemmeno il titolo originale.\nIl titolo convenzionale non rispetta il tema, giacch\u00e9 non di \"Costituzione\" si parla, ma di sistema politico in generale (anche perch\u00e9 i greci antichi non avevano costituzioni in senso moderno, ossia \"corpus\" di leggi che definiscono uno Stato). Attribuito dagli antichi a Senofonte, considerato spurio dagli studiosi moderni, quasi nulla \u00e8 certo attorno questo caustico pamphlet: n\u00e9 la natura (saggio, dialogo o esercitazione retorica?) n\u00e9 la datazione (V o IV secolo a.C., prima o dopo la Guerra del Peloponneso?) n\u00e9 l'autore (in genere viene indicato come Pseudo-Senofonte in semi-continuit\u00e0 con la tradizione).\nEssa non va confusa con la \"Costituzione degli Ateniesi\" di Aristotele (o, pi\u00f9 probabilmente, di uno dei suoi allievi).\nContenuto.\nIn esso \u00e8 contenuta l'analisi critica fatta da un oligarca del regime ateniese, mettendone in luce quelli che egli ritiene essere elementi negativi, come ad esempio l'ignoranza dei governanti, la mancanza di scrupoli morali in alcuni di essi, l'interesse dei giudici per il denaro o la libert\u00e0 di parola concessa ai meteci e agli schiavi.\nL'autore \u00e8 del tutto contrario al sistema di governo ateniese, che vede come un insieme di individui inferiori che non dovrebbero nemmeno prendere la parola in una citt\u00e0 governata saggiamente (come in un regime aristocratico), ma essere ridotti in schiavit\u00f9.\nNella seconda parte dello scritto, all'insofferenza verso il regime democratico, si sostituiscono alcune considerazioni sulla necessit\u00e0 di potenziare la flotta ateniese, per mantenere il controllo del mare e sulla validit\u00e0 della gestione economica della citt\u00e0: questo mostra una buona conoscenza e preparazione tecnica e politica dell'autore, che conclude il libello con la constatazione che la situazione, ad Atene, non possa migliorare.\nStruttura e possibili autori.\nL'opera \u00e8 strutturata solo apparentemente in forma di monologo. Secondo alcuni, come Luciano Canfora, in realt\u00e0 avrebbe forma dialogica, nel quale le considerazioni, i giudizi e le obiezioni verrebbero quindi mossi da un secondo interlocutore, cancellato (forse erroneamente) dalla tradizione manoscritta.\nLa data di composizione del testo non \u00e8 mai stata stabilita con certezza: si ritiene che il \"terminus ante quem\" sia il 424 a.C., ma sono state avanzate altre possibili date di composizione sulla base di vari eventi descritti nell'opera e di alcuni parallelismi con la fine del I libro della \"Guerra del Peloponneso\" di Tucidide.\nDiogene Laerzio elenca la \"Costituzione\" tra le opere attribuite a Senofonte, ma segnala che gi\u00e0 il grammatico Demetrio di Magnesia riteneva l'opera spuria. Tra i possibili autori erano nominati anche Tucidide di Melesia, Crizia, Alcibiade; Giulio Polluce e Stobeo ritenevano invece l'opera autentica, cos\u00ec come la tradizione manoscritta successiva. I motivi principali che portano a negare l'attribuzione a Senofonte sono lo stile ripetitivo della prosa, una generale mancanza di chiarezza nella successione delle argomentazioni e, in alcuni casi, una commistione tra dialetto attico e ionico. Per via dell'uso della prima persona plurale in due passaggi del testo, si \u00e8 supposto che l'autore fosse un ateniese all'estero al momento della composizione oppure uno straniero residente ad Atene, tuttavia mancano prove a sostegno di queste ipotesi. Appare pi\u00f9 certo, invece, che l'autore fosse di idee oligarchiche, poich\u00e9 rifiuta i principi democratici alla base della costituzione ateniese."}
{"id": "2854094", "revid": "30701975", "url": "https://it.wikipedia.org/wiki?curid=2854094", "title": "Effetto piezoelettrico", "text": ""}
{"id": "2854095", "revid": "30701986", "url": "https://it.wikipedia.org/wiki?curid=2854095", "title": "Solfuro d'idrogeno", "text": ""}
{"id": "2854101", "revid": "1543377", "url": "https://it.wikipedia.org/wiki?curid=2854101", "title": "Renato Marsiglia", "text": "Carriera.\nInternazionale dal 1990 al 1994, fu selezionato per il Campionato mondiale di calcio 1994 vincendo la concorrenza del connazionale M\u00e1rcio Rezende, in cui arbitr\u00f2 -, durante la fase a gruppi, e l'ottavo di finale -.\nIn carriera ha preso parte anche a due edizioni del Campionato mondiale di calcio Under-20 (nel 1991 in Portogallo e nel 1993 in Australia).\nAttualmente \u00e8 opinionista presso l'emittente Rede Globo.\nHa pubblicato un libro, intitolato \"Por dentro da Copa\", edito da Editora Tch\u00ea"}
{"id": "2854107", "revid": "599013", "url": "https://it.wikipedia.org/wiki?curid=2854107", "title": "Costituzione degli Ateniesi (disambigua)", "text": ""}
{"id": "2854114", "revid": "767487", "url": "https://it.wikipedia.org/wiki?curid=2854114", "title": "Predators", "text": "Predators \u00e8 un film horror fantascientifico del 2010 diretto da Nimr\u00f3d Antal, uscito nelle sale italiane il 14 luglio 2010. \u00c8 il terzo capitolo della saga di \"Predator\" che contava, fino al 2010, due capitoli, \"Predator\" e \"Predator 2\", oltre ai due cross-over \"Alien vs. Predator\" e \"Aliens vs. Predator 2\". In questa pellicola fa la sua comparsa una nuova specie di Predator: essi appaiono pi\u00f9 grossi e forti rispetto a quelli degli altri film e sono anche pi\u00f9 pericolosi e spietati poich\u00e9 non si curano del fatto che i nemici siano disarmati.\nTrama.\nIl mercenario americano \"Royce\" si sveglia improvvisamente in una giungla sconosciuta insieme ad altre persone giunte casualmente come lui: il narcotrafficante messicano Cuchillo, lo Spetsnaz russo Nikolai, la soldatessa israeliana Isabelle, il guerrigliero africano Mombasa, il detenuto condannato a morte Stans, il medico Edwin e il mafioso giapponese Hanzo. Con l'eccezione di Edwin e Stans, tutti i presenti sono uomini letali esperti nell'uso delle armi, eppure sono ignari del luogo e dei motivi della loro presenza. Esplorando il luogo, che si scoprir\u00e0 essere un remoto pianeta artificiale usato come riserva di caccia per prede umane, il gruppo trova il cadavere decomposto di un marine e tracce di una creatura sconosciuta.\nUn branco di bestie aliene uccide Cuchillo, mentre gli altri giungono in un accampamento pieno di cadaveri alieni scuoiati e un Predator vivo legato a un totem. Compaiono quindi 3 feroci Predators (di cui uno considerevolmente pi\u00f9 grande) che assalgono ferocemente e nella colluttazione Mombasa muore cadendo in una trappola. Isabelle rivela di aver gi\u00e0 sentito parlare dei Predators, in un rapporto dell'unico sopravvissuto di uno squadrone che in maniera simile fu attaccato in Guatemala nel 1987.\nAl gruppo si aggiunge Noland, un uomo sopravvissuto per anni sfruttando la tecnologia aliena, che descrive le divisioni sociali all'interno della razza aliena e delle rivalit\u00e0 tra singoli membri, diversi fra loro cos\u00ec come i tre mostri inseguitori. L'uomo, evidentemente disturbato, tenta di uccidere gli umani per potersi cibare di loro, ma Royce riesce ad attirare un predator nelle vicinanze che uccide Noland. Nikolai e Stans si sacrificano riuscendo ad uccidere un Predator , ed a sua volta anche Hanzo muore uccidendo il secondo Predator.\nEdwin rimane ferito da una tagliola e cade in una trappola con Isabelle, mentre Royce torna all'accampamento e libera il Predator legato al totem, ottenendo in cambio un'astronave diretta sulla Terra, ma viene fatta detonare dallo stesso predator mentre viene ucciso da un suo pari. Nel frattempo Edwin, rimasto bloccato in una trappola con Isabelle, l'avvelena con una neurotossina rivelando di essere un sadico serial killer (\u00e8 per questo che \u00e8 stato scelto anche lui insieme ad altri pluriomicidi).\nRoyce, sfuggito all'esplosione, smaschera facilmente Edwin e lo \"usa\" come esca per l'ultimo Predator rimasto, coprendolo di esplosivi: il mostro sopravvive all'esplosione e rimane intrappolato in un cerchio di fuoco (ove la sua visuale ad infrarossi \u00e8 confusa), ma riesce a raggiungere Royce. L'intervento di Isabelle lo salva dalla morte e gli permette di vincere l'ultimo scontro.\nAll'alba successiva Royce ed Isabelle osservano sconfortati il cielo pieno di uomini col paracadute: una nuova caccia all'uomo ha inizio.\nProduzione.\nSviluppo fallimentare.\nLa 20th Century Fox ha tentato invano di proseguire le due saghe fantascientifiche \"Alien\" e \"Predator\" con episodi a s\u00e9, e notizie riguardanti la loro produzione si sono susseguite nel corso degli anni.\nIl primo tentativo di produrre un terzo episodio fu mandato avanti dalla Fox nei primi anni '90. Venne chiamato Robert Rodriguez per scrivere un trattamento che si presentasse come un seguito ideale dei due film, e nel quale si prevedeva di ambientare la storia in un pianeta abitato da Predator e formato come una giungla, e per questo nella sceneggiatura fu anche inserito Arnold Schwarzenegger. Rodriguez era interessato all'intero progetto, e nell'attesa di girare \"Desperado\", pens\u00f2 di andare pi\u00f9 avanti del trattamento per trasformare il suo lavoro in un film. Al progetto si interess\u00f2 anche Alex Young, ma non se ne fece nulla; tra i motivi principali: la stima di una spesa di produzione ammontante a 150 ml $, cifra molto alta per l'epoca, tecnologie cinematografiche ancora arretrate per lo sviluppo integrale del progetto e l'interesse della Fox a produrre \"Alien vs. Predator\", motivo per cui verr\u00e0 anche cancellato un proposto quinto Alien.\nSi parl\u00f2 di Paul W. S. Anderson alla regia durante un secondo sviluppo di Predator 3. La sceneggiatura avrebbe dovuto ricollegarsi ai due primi episodi: ambientazione in una New York invernale con Dutch protagonista; il finale avrebbe poi lasciato le premesse a un possibile sequel incentrato su una protagonista femminile. La presenza di Dutch poteva preludere a un ritorno di Arnold Schwarzenegger per la parte e difatti si inizi\u00f2 a vagliare questa ipotesi, ma lo stesso sment\u00ec categoricamente la notizia motivandola per gli impegni politici per sostituirlo si sono fatti i nomi del wrestler John Cena, che al riguardo dichiar\u00f2 di non essere mai stato contattato da nessuno ma che comunque sarebbe stato lieto di partecipare, caso mai. Sylvester Stallone avrebbe dovuto lavorare al film dopo l'uscita di \"\", ma la notizia \u00e8 stata poi smentita. Anche Dwayne Johnson sembrava coinvolto nel progetto, notizia anch'essa negata dal diretto interessato.\nSviluppo successivo.\nNegli anni '90, tra i progetti presentati alla 20th Century Fox per proseguire la saga \"Predator\" vi fu un trattamento scritto da Rodriguez, prima che si dedicasse a \"Desperado\", all'epoca declinato insieme ad altre proposte. Solo nel 2009 la Fox ne ha preso in opzione i diritti per la produzione del film.\nIl reboot \u00e8 stato annunciato ufficialmente il 23 aprile 2009 ad una conferenza stampa in Texas, incentrata sul futuro dei Troublemaker, dal produttore Robert Rodriguez intenzionato a riavviare la saga, e che \u00e8 stato confermato come produttore delegato per la 20th Century Fox in associazione con i Troublemaker Studios (la sua casa cinematografica). Rodriguez si \u00e8 occupato della produzione in concomitanza ad altri suoi progetti quali \"Machete\" e \"Nervewrakers\", e successivamente Elizabeth Avellan \u00e8 stata ingaggiata per affiancarlo come produttrice di Predators. A un giorno dall'annuncio, il copresidente di produzione della Fox, Alex Young, ha dato semaforo verde al progetto dopo aver visionato un abbozzo di sceneggiatura scritto da Rodriguez negli anni '90 proprio per un terzo episodio.\nIn modo da \"proteggere\" il riavvio e prendere le distanze dalla saga \"Alien vs. Predator\", Rodriguez ha preferito mantenere gran parte dell'autonomia sulla produzione sotto i Troublemaker piuttosto che la 20th Century Fox.\nIn concomitanza con lo sviluppo di \"Predators\", il coamministratore delegato per la Fox, Eric Rothman, ha presentato l'eventualit\u00e0 di produrre un quinto \"Alien\" ma solo in caso di una partecipazione di Ridley Scott, e comunque a rischio di nuova cancellazione o sviluppo tardivo vista la priorit\u00e0 di riavviare la saga Predator.\nInizialmente era previsto Rodriguez alla regia, che per\u00f2 ha declinato l'invito preferendo dedicarsi alla sceneggiatura e al coordinamento della produzione. Per trovare un regista viene quindi aperto il casting diretto da Rodriguez, che mette in candidatura per il posto sette nomi tra cui spiccano Neil Marshall, Bill Duke (che fu nel cast del primo Predator, Marcus Nispel, Michael J. Bassett, Darren Lynn Bouseman e Nimr\u00f3d Antal, quest'ultimo confermato dopo che Rodriguez stesso ha visionato personalmente il suo ultimo film, \"Armored\", e considerarlo un promettente regista di film d'azione.\nRodriguez ha dichiarato come per il nuovo film non si baser\u00e0 su quelli che considera dei \"cattivi seguiti\": \"Alien vs. Predator\", \"\" e \"Predator 2\", incentrandosi sul reboot come se fosse quindi un soggetto nuovo ed indipendente dai precedenti episodi.\nSceneggiatura.\nAi primi di maggio, Alex Litvak fu incaricato della scrittura della sceneggiatura; per farlo, si ispir\u00f2 al trattamento originale di Rodriguez che prevedeva la presenza di un gruppo militare alle prese con delle creature aliene, in modo che il film si ponesse come una sorta di sequel del primo e smentendo nel frattempo la possibilit\u00e0 di vedere Rodriguez alla regia visti i numerosi progetti cui gi\u00e0 concorreva.\nLa stesura fu ultimata agli inizi di giugno e fu giudicata adempiente al trattamento originale ma con un'inedita aggiunta di violenza. Poco tempo dopo inizi\u00f2 il processo di rimaneggiamento per mano di Rodriguez e Michael Finch, che termin\u00f2, poi, circa un mese dopo, il 12 luglio 2009. La sceneggiatura ultimata aveva una lunghezza complessiva di 90 pagine, e \"Latino Review\", che fu il primo sito web a poterla recensire, la defin\u00ec molto violenta tanto da annunciare con certezza la probabilit\u00e0 di un visto censura \"hard-R\" (ultra-restrittivo) conseguente alle forti atmosfere di violenza e sanguinolente, di gran lunga superiore a un VM 13.\nCast.\nDopo che nella prima versione della sceneggiatura veniva ritrattato il personaggio Dutch come protagonista, si \u00e8 parlato di un possibile ritorno di Arnold Schwarzenegger - che lo interpret\u00f2 nel primo film. Le notizie concernenti il coinvolgimento dell'ex attore come protagonista o in una parte facente da ponte reboot-sequel furono inizialmente smentite ma Rodriguez conferm\u00f2 in seguito d'averlo effettivamente contattato perch\u00e9 interessato a rivolerlo nell'iconico ruolo.. Si parl\u00f2 dell'apparizione in un cameo dopo che un'apparizione fu inserita appositamente nella sceneggiatura ma in definitiva non fu coinvolto.\nSi parl\u00f2 anche di Danny Glover per riprendere il ruolo interpretato in \"Predator 2\", ma l'attore in un'intervista sment\u00ec la cosa.\nDanny Trejo \u00e8 stato il primo membro del cast artistico a confermare l'ingaggio, tramite un'intervista, per un ruolo da coprotagonista, Cuchillo, un narcotrafficante messicano, e che non appena avr\u00e0 finito di lavorare alle riprese si dedicher\u00e0 a \"Sin City 2\", altro progetto di Rodriguez in stallo da alcuni anni. Topher Grace, noto per essersi immedesimato come Venom in \"Spider-Man 3\" \u00e8 entrato in negoziati per un ruolo da definire. La lista completa dei principali interpreti \u00e8 stata pubblicata dal blog \"Heat Vision\" il 6 ottobre: Adrien Brody \u00e8 Royce il protagonista, seguito da Alice Braga, Mahershala Ali, Walton Goggins e Oleg Taktarov. Louis Ozawa Changchien interpreta Hanzo, un pistolero temuto e rispettato della \"yakuza\" con eccellenze anche con l'uso della spada. Derek Mears ha confermato in un'intervista a \"Shock Till You Drop\" di partecipare al film, lasciando in forse il suo coinvolgimento dietro il costume da Predator e non tra i protagonisti. Laurence Fishburne \u00e8 stato confermato nel ruolo di Roland, un personaggio \u00abun po' ombroso, folle, solitario, con un carattere piuttosto logoro\u00bb. Prima che venisse confermato Fishburne, si \u00e8 parlato di Jean-Claude Van Damme (che fu preso in considerazione per il cacciatore alieno in Predator, prima che il \"concept\" del personaggio fosse cambiato) e Bruce Willis sempre per una parte nel film.\nRiprese.\nIn accordo con quanto dichiarato da Rodriguez ed Harry Knowles, la lavorazione si svolse al 60% negli Austin Studios di propriet\u00e0 Troublemaker cosicch\u00e9 si potessero sfruttare le agevolazioni fiscali sulle produzioni cinematografiche fornite dallo stato del Texas e consentirgli nel contempo di scegliere in parte quali scene fosse meglio riprendere e quali altre scartare.\nIl bollettino iniziale della lavorazione prevedeva una durata totale delle riprese di 53 giorni: inizio il 28 settembre ai Troublemaker, proseguimento dal 1\u00ba novembre per un periodo di 22 giorni, su un totale dei 18 giorni inizialmente previsti, a Kolekole e nella costa Hamakua (Hawaii) per rendere al meglio i panorami lussureggianti e le giungle previste in sceneggiatura, avendo scelto di utilizzare in modo limitato la grafica computerizzata.\nAntal adott\u00f2 poca grafica computerizzata per le riprese, scegliendo di usare poco i \"green screen\" preferendo che fossero gli attori a indossare i costumi dei Predators.\nLe riprese terminarono la seconda settimana del gennaio 2010.\nPost-produzione.\nGli effetti speciali furono curati dal KNB Effects Group, anche se Rodriguez dichiar\u00f2 di non ritenere utile troppa grafica computerizzata in favore di pi\u00f9 riprese tradizionali a costo di spendere pi\u00f9 ore di lavoro; la stessa societ\u00e0 si occup\u00f2 della realizzazione dei Predators e in precedenza aveva lavorato al film originale. Howard Berger, capo della KNG, \u00e8 stato incaricato a capo dell'aspetto dei Predator e per farlo si \u00e8 basato su delle bozze usate da Stan Winston per il film originale, dichiarando che \u00ab\u00e8 stato fantastico tornare indietro nella serie di film, non essendo stato coinvolto in alcuno dei sequel. \u00c8 stato grandioso anche poter rifare quello che fece Stan Winston\u00bb. I concetti artistici delle creature sono stati definiti fantastici da Berger, che commentandoli ha fatto notare come abbia voluto mantenere lo stile del film originale.\nIl film entr\u00f2 in piena postproduzione nel marzo 2010.\nColonna sonora.\nPer la realizzazione della colonna sonora si parl\u00f2 inizialmente di Alan Silvestri, colui che fu autore delle musiche del \"Predator\" originale, ma nel febbraio 2010 fu annunciato l'ingaggio di John Debney, gi\u00e0 collaboratore con Rodriguez per le musiche di \"Spy Kids\" e \"Sin City\".\nPromozione.\nAl SXSW Film Festival di Austin fu mostrata la prima locandina promozionale, e il 12 marzo 2010 alle 22 e 15 una prima anticipazione con scene inedite tratte dalle riprese. Il giorno dopo fu mostrato al pubblico del festival il primo trailer, annunciando che sarebbe stato allegato il 19 marzo alle copie di \"Repo Men\", e una seconda versione pi\u00f9 estesa e lavorata.\nIl 19 marzo fu pubblicato in rete il primo trailer ufficiale, disponibile anche in versione sottotitolata in italiano. La versione doppiata in italiano fu invece caricata in rete nella pagina di YouTube della 20th Century Fox il 17 aprile.\nA pochi giorni dal 14 luglio 2010, giorno di uscita nelle sale cinematografiche italiane del film, \u00e8 stato distribuito un nuovo e pi\u00f9 violento trailer di Predators.\nDistribuzione.\nA un giorno dall'annuncio di produzione (23 aprile 2009), Alex Young, presidente delle produzioni 20th Century Fox, ha fissato al 7 luglio 2010 la data di distribuzione cinematografica statunitense, data posticipata qualche giorno dopo al 9 dello stesso mese e in seguito rimessa al 7 del mese.\nIl 3 marzo 2010 fu annunciato che un \"primo sguardo\" al film sarebbe stato dato nel corso del SXSW Film Festival di Austin (Texas), il 12 marzo alle 22 e 15, per la felicit\u00e0 di Rodriguez e Antal nella scelta di mostrare l'opera proprio nella citt\u00e0 prediletta da Rodriguez. Il filmato mostrato fu un'anticipazione del trailer, corredato da diverse scene del film, dietro le quinte, interviste al regista.\nCensura.\nSecondo l'attrice Alice Braga, il film avrebbe potuto ottenere un visto censura VM 13 ma a causa di sequenze molto forti sarebbe stato pi\u00f9 probabile un R (vietato ai minori).\nAl SXSW Film Festival di Austin fu comunicata la decisione della MPAA sul tipo di censura adottata nei confronti del film. In relazione a questa scelta, per il trailer presentato al festival si pens\u00f2 a un finale in cui la scritta \"Predators\" veniva tolta via con del sangue per far rimanere solo una \"R\", ma la MPAA non approv\u00f2 tale cosa.\nSequel.\nNel 2014, la Fox ha annunciato l'uscita di un sequel del film, diretto da Shane Black, scritto da Fred Dekker e prodotto da John Davis. Il film, intitolato \"The Predator\", \u00e8 uscito nel 2018."}
{"id": "2854139", "revid": "30702323", "url": "https://it.wikipedia.org/wiki?curid=2854139", "title": "Prima Guerra di Slesia", "text": ""}
{"id": "2854144", "revid": "30702354", "url": "https://it.wikipedia.org/wiki?curid=2854144", "title": "Antisettici", "text": ""}
{"id": "2854145", "revid": "889336", "url": "https://it.wikipedia.org/wiki?curid=2854145", "title": "Jamal Al Sharif", "text": "Biografia.\n\u00c8 stato selezionato per tre edizioni del Campionato mondiale di calcio (record vantato in coabitazione con altri 19 fischietti al mondo): nel 1986 arbitr\u00f2 - e l'ottavo di finale -, nel 1990 diresse - e nel 1994 diresse tre partite (-, - e l'ottavo di finale -).\n\u00c8 stato inoltre selezionato per le edizioni 1992 e 1996 della Coppa d'Asia (nel 1992 arbitra la finalissima tra Giappone e Arabia Saudita) e per la Coppa delle Nazioni Africane del 1990 e del 1994.\nNel suo ricco palmar\u00e8s trovano spazio anche la partecipazione al Campionato mondiale di calcio Under-20 del 1985 in URSS, al torneo calcistico alle Olimpiadi di Seoul del 1988 (dove dirige la semifinale tra Italia e URSS) e alla prima edizione della Confederations Cup nel 1992.\nNel 2001 la FIFA gli conferisce il prestigioso FIFA Special Award..\nAttualmente \u00e8 commentatore sportivo presso l'emittente Al-Jazeera."}
{"id": "2854151", "revid": "767487", "url": "https://it.wikipedia.org/wiki?curid=2854151", "title": "Cella 211", "text": "Cella 211 (\"Celda 211\") \u00e8 un film del 2009 diretto da Daniel Monz\u00f3n, basato sul romanzo \"Celda 211\" di Francisco P\u00e9rez Gandul.\nIl film ha ottenuto sedici candidature ai Premi Goya 2010, vincendo otto premi, tra cui miglior film, miglior regia e miglior attore protagonista (Luis Tosar).\n\u00c8 stato distribuito nelle sale cinematografiche italiane il 16 aprile 2010.\nIl film \u00e8 stato dedicato al pompiere della citt\u00e0 di Zamora Luis \u00c1ngel Puente, il quale partecip\u00f2 alle riprese del film e mor\u00ec successivamente durante il salvataggio di due ragazzi in un fiume.\nTrama.\nJuan Oliver \u00e8 stato da poco assunto come secondino presso un carcere di massima sicurezza. Prima di iniziare il suo primo turno di lavoro, decide di visitare una sezione del carcere dove sono rinchiusi dei pericolosi criminali, ma durante la visita viene ferito alla testa da un pezzo di intonaco caduto da una parete in ristrutturazione. Juan viene soccorso dalle guardie, che lo adagiano su una brandina della cella 211, momentaneamente vuota, ma proprio in quel momento scoppia una rivolta, guidata dal duro e carismatico Malamadre, leader dei detenuti. Dopo che le guardie si sono date alla fuga, Juan Oliver rimane abbandonato nella cella, in balia degli eventi. Nonostante le tragiche circostanze, il giovane secondino non si perde d'animo e decide di aguzzare l'ingegno, fingendosi un detenuto come gli altri. Nel tentativo di ottenere la libert\u00e0 e sedare la rivolta, Juan Oliver scoprir\u00e0 nuovi aspetti della sua personalit\u00e0, scoprendo che in caso di minaccia alla propria sopravvivenza un uomo \u00e8 disposto a tutto.\nLocation.\nLe scene del carcere sono state girate nella vecchia prigione di Zamora, chiusa da anni."}
{"id": "2854153", "revid": "71433", "url": "https://it.wikipedia.org/wiki?curid=2854153", "title": "Celda 211", "text": ""}
{"id": "2854156", "revid": "466539", "url": "https://it.wikipedia.org/wiki?curid=2854156", "title": "Beverley Randolph", "text": "Biografia.\nFu l'ottavo governatore della Virginia. I suoi genitori furono Peter e Lucy (Bolling) Randolph. Studi\u00f2 al College di William e Mary, partecip\u00f2 alla guerra d'indipendenza americana. Alla sua morte il corpo venne sepolto al cimitero Westview a Farmville."}
{"id": "2854158", "revid": "599013", "url": "https://it.wikipedia.org/wiki?curid=2854158", "title": "Articolo 18 dello statuto dei lavoratori", "text": "L'articolo 18 dello statuto dei lavoratori \u00e8 un articolo della legge 20 maggio 1970, n. 300 della Repubblica Italiana (meglio conosciuta come statuto dei lavoratori).\nL'articolo tutela i lavoratori dipendenti in caso di licenziamento illegittimo, ingiusto e discriminatorio: nella sua versione iniziale, abolita nel 2015, tramite il Jobs Act, costituiva applicazione della tutela reale, disciplinando il reintegro con risarcimento e l'indennit\u00e0 in sostituzione della reintegrazione in caso di licenziamento illegittimo (cio\u00e8 effettuato senza comunicazione dei motivi, ingiustificato o discriminatorio) di un lavoratore.\nStoria.\nLa disposizione \u00e8 contenuta nello statuto dei lavoratori emanato nel 1970, dall'inizio degli anni 2000 vari partiti italiani hanno tentato a pi\u00f9 riprese di riformarlo. Negli anni '80, gli stessi sindacati ritenevano che producesse \u201csperequazioni irrazionali di trattamento dei lavoratori donne\u201d. Una commissione del CNEL di cui faceva parte anche l'allora leader della CGIL Luciano Lama propose la limitazione del reintegro a due sole fattispecie, vizio di forma o discriminazione (il diritto di reintegro in questo caso \u00e8 tuttora garantito dalla Costituzione e dal Codice Civile), sul modello del diritto del lavoro tedesco. Successivamente, i sindacati si sono opposti con decisione a tentativi di riforma, temendo un allentamento della tutela dei lavoratori.\nTuttavia la norma negli anni Dieci del nuovo secolo ha subito modificazioni nell'ottica della flexicurity: nel 2012 con la riforma del lavoro Fornero durante il governo Monti prima, e con il \"Jobs Act\" del governo Renzi poi.\nIn particolare l'articolo, dapprima modificato nel 2012 dalla riforma del lavoro Fornero, \u00e8 stato abrogato il 29 agosto del 2014, in seguito alla promulgazione e attuazione del Jobs Act da parte del governo Renzi, attraverso l'emanazione di diversi provvedimenti legislativi varati tra il 2014 e il 2016, rimanendo comunque in vigore per i soli rapporti instaurati prima del 7 marzo 2015 (data di entrata in vigore del decreto legislativo numero 23/2015) e gi\u00e0 destinatari della tutela prevista dalla norma. Da tale data, invece, per i contratti a tempo indeterminato si applica la disciplina del cosiddetto contratto di lavoro a tutele crescenti, introdotta dallo stesso decreto legislativo n. 23/2015.\nIl testo.\nConfronto fra il testo originario e quello risultante all'esito delle successive modifiche e integrazioni:\nAmbito di applicazione.\nLa norma riguardava:\nL'insussistenza del fatto, e la possibilit\u00e0 di reintegrazione, non concerne la condotta materiale, ma il \"fatto giuridico\". Ovvero, \u00e8 il giudice che deve valutare se un determinato comportamento del lavoratore \u00e8 giuridicamente rilevante e reca le conseguenze di legge. Ci\u00f2 deriva:\nCritiche.\nLa reintegrazione non sarebbe legittima per cause in pendenza di giudizio, ammettendo l'art. 612 del codice di procedura civile l'esecuzione forzata degli obblighi di fare solamente riferendosi a una sentenza di condanna per obblighi di fare o di non fare (o a un provvedimento di cui all'art. 669 duodecies c.p.c.). In secondo luogo, l'esecuzione forzata \u00e8 ammessa solo per obblighi di fare fungibili (art. 2131 c.c.), laddove la reintegrazione nel posto di lavoro richiederebbe inevitabilmente la partecipazione attiva del datore.\nLa prima critica riguarda il principio del diritto romano del \"nemo ad factum precise cogi potest\", presente all'art. 2931 sull'esecuzione forzata degli obblighi di fare per il quale l'avente diritto pu\u00f2 richiedere l'esecuzione forzata avvenga a spese dell'obbligato. Tale norma vale solo per gli obblighi di fare fungibili, eseguibili da persona diversa dal debitore il cui unico onere consister\u00e0 nel pagamento delle spese dell'esecuzione forzata, mentre sarebbe incontestabile l'incoercibilit\u00e0 diretta degli obblighi infungibili di fare, per infungibilit\u00e0 sia di diritto che di fatto, maggiormente con l'intervento surrogatorio di un terzo.\nNon si ritiene ammissibile n\u00e9 la scomposizione dell'obbligo di reintegrazione nel posto di lavoro in una serie di modalit\u00e0 attuative che siano obbligazioni fungibili, non richiedenti atti del datore di lavoro poich\u00e9 sarebbero lesivi del suo potere direttivo, organizzativo e disciplinare nell'azienda; n\u00e9 la nomina giudiziale di un commissario \"ad acta\", di cui all'art. 612 c.p.c. Secondo questa interpretazione, il dominio di intervento della polizia giudiziaria, dopo le sentenze definitive di condanna, e l'oggetto possibile di esecuzione forzata di fare solamente o principalmente i provvedimenti pignoratizi a tutela dei diritti di credito, che sicuramente sono obbligazioni fungibili di fare, le quali non richiedono la collaborazione fattiva del debitore, mentre resterebbero senza tutela giurisdizionale una vasta categoria di diritti soggettivi pi\u00f9 importanti di quelli di credito, e garantiti dalla Costituzione italiana.\nSe il codice civile limita l'esecuzione forzata agli obblighi di fare fungibili, non esclude affatto sanzioni di carattere penale a carico delle parti inadempienti davanti a una sentenza di condanna definitiva. Diversamente, se in presenza di una sentenza definitiva di condanna, l'inadempiente non pu\u00f2 subire n\u00e9 un'esecuzione forzata della stessa perch\u00e9 obbligo di fare infungibile richiedente la sua partecipazione attiva, n\u00e9 sanzioni di carattere penale e pecuniario ulteriori rispetto alle obbligazioni economiche alternative alla condanna perch\u00e9 l'inadempimento reca vilipendio alla Corte e danno di immagine ed esistenziale al creditore, vengono meno la basi dello stato di diritto, vale a dire la natura imperativa e coattiva del diritto e l'effettivit\u00e0 della tutela giurisdizionale, nonch\u00e9 la credibilit\u00e0 dell'istituzione magistratura.\nSi incoraggia una risoluzione bonaria, transattiva ed extragiudiziale delle controversie, che distoglie dal giudice naturale precostituito per legge, essendo l'accordo economico comunque l'epilogo ultimo davanti al comportamento inadempiente della parte che soccombe in giudizio. Limitando l'esecuzione forzata ai soli obblighi di fare fungibili con la contestuale inapplicabilit\u00e0 di sanzioni penali per i comportamenti inadempienti ovvero ostativi verso l'esecuzione dell'ordine giudiziale, la norma cadrebbe in contraddizione con il principio per il quale i diritti soggettivi non possono essere oggetto di rinunce o transazioni, obbligando il codice civile il lavoratore licenziato ingiustamente -specialmente nei casi di licenziamento discriminatorio o di rappresaglia- ad accontentarsi di un risarcimento in denaro, in presenza di un datore inadempiente a un ordine di reintegrazione."}
{"id": "2854162", "revid": "767487", "url": "https://it.wikipedia.org/wiki?curid=2854162", "title": "Vibeke Kruse", "text": "Biografia.\nOriginaria della Germania, arriv\u00f2 a corte come inserviente della seconda moglie del re Kirsten Munk, sposata morganaticamente. Fu licenziata nel 1628 e poi assunta dalla madre di Kirsten, Ellen Marsvin. Quando un giorno la nobildonna invit\u00f2 nella sua venuta il genero, ebbe occasione di conoscere la giovane inserviente.\nCristiano e Kirsten divorziarono nel 1629 e, quello stesso anno, Vibeke divenne amante del re.\nNel 1631 Vibeke ottenne un sussidio economico e una tenuta a Bramstedt in Holstein.\nAveva molta influenza presso il re, infatti quando il principe Cristiano, gravemente indebitato, chiese dei prestiti al padre, gli venne risposto di porgere la domanda direttamente alla favorita.\nPer tutta la durata della relazione, Vibeke mise il re contro Kirsten e i figli morganatici, i quali si vendicarono quando nel 1648 Cristiano IV mor\u00ec: fecero causa alla ex amante, le tolsero le propriet\u00e0 donatele dal re e la cacciarono dal palazzo reale.\nIl processo a suo carico non si tenne mai in quanto Vibeke mor\u00ec di morte naturale lo stesso anno in cui venne a mancare il re.\nI funerali ebbero luogo senza alcuna cerimonia e il corpo sepolto senza nome. Nel 1652 venne infine portato da Kastrup, un sobborgo di Copenaghen, all'isola di Fionia.\nVibeke diede alla luce due figli illegittimi del re:"}
{"id": "2854167", "revid": "360299", "url": "https://it.wikipedia.org/wiki?curid=2854167", "title": "Tupac Amaru Shakur", "text": ""}
{"id": "2854169", "revid": "131358", "url": "https://it.wikipedia.org/wiki?curid=2854169", "title": "Tribunale della Inquisizione", "text": ""}
{"id": "2854172", "revid": "30702619", "url": "https://it.wikipedia.org/wiki?curid=2854172", "title": "Christoph Graf von Schwerin", "text": ""}
{"id": "2854173", "revid": "1305772", "url": "https://it.wikipedia.org/wiki?curid=2854173", "title": "Join", "text": ""}
{"id": "2854181", "revid": "889336", "url": "https://it.wikipedia.org/wiki?curid=2854181", "title": "Bo Karlsson", "text": "Carriera sportiva.\nInternazionale dal 1986, raccogliendo virtualmente l'eredit\u00e0 del connazionale pi\u00f9 anziano Erik Fredriksson, ha diretto la finale di Coppa delle Coppe 1990-1991 tra Manchester United e Barcellona e, nello stesso anno, diresse il quarto di finale di Coppa dei Campioni Olympique Marsiglia-Milan, vinto a tavolino dai francesi dopo l'abbandono del Milan, sospeso fra l'altro per un anno dalle competizioni internazionali per comportamento anti-sportivo.\nHa arbitrato al Campionato europeo di calcio 1992 la gara -, vinta 1-0 dagli olandesi, e al Campionato mondiale di calcio 1994 l'incontro -, vinto dai sudamericani 2-1.\nIn carriera vanta anche la finale del Campionato europeo di calcio Under-17 del 1986, la semifinale di andata della Coppa dei Campioni 1989-1990 tra Milan e Bayern Monaco e la finale di Supercoppa europea del 1992 tra Barcellona e .\nAttualmente \u00e8 componente della Commissione Arbitrale dell'UEFA, nonch\u00e9 Presidente degli arbitri svedesi."}
{"id": "2854187", "revid": "2210575", "url": "https://it.wikipedia.org/wiki?curid=2854187", "title": "Blackstar Amplification", "text": "Blackstar Amplification \u00e8 una fabbrica inglese di amplificatori per chitarra ed effetti. \u00c8 stata fondata da ex dipendenti della Marshall, ditta anch'essa inglese .\nAmplificatori.\nArtisan Series \nLa Artisan Series \u00e8 progettata nel Regno Unito ma \u00e8 costruita, sotto licenza e con il metodo della costruzione punto a punto, in Corea. La gamma comprende modelli da 15,30 e 100 watt disponibili sia in forma combo che in testata.\nOne Series\nLa One Series offre pi\u00f9 funzioni rispetto alla serie Artisan tra cui l'ISF (Infinite Shape Feature), una funzione brevettata da Blackstar che permette di suonare brani sia secondo lo stile \"Inglese\" sia secondo lo stile \"Americano\" semplicemente girando il relativo potenziometro.\nHT-1\n\u00c8 la versione dell-HT-5 ma con la potenza di 1 Watt. \u00c8 venduta in versione testata ma \u00e8 disponibile una cassa specifica, da 60 watt, prodotta dalla Blackstar stessa.\nHT-5 Series\nQuesta serie, come la HT-1, \u00e8 disponibile solo come testata ma esistono anche per lei delle casse specifiche. Essenzialmente si tratta di un pedale HT con amplificatore ed ha caratteristiche, come l'ISF e l'EQ tipiche di alcuni modelli. Questa serie comprende anche un'uscita emulata che consente di registrare il suono valvolare senza la necessit\u00e0 di casse.\nHT Venue Series\n\u00c8 stata lanciata in occasione dell'edizione invernale del NAMM Show 2010, e riprende in gran parte le caratteristiche della serie HT-5 ma offre pi\u00f9 potenza. Sono disponibili modelli con 20, 40, 50, 60 o 100 Watt di potenza. In particolare il modello da 20 Watt \u00e8 disponibile sia come testata sia come combo, mentre i modelli da 50 o 100 Watt sono disponibili solo come testata e i rimanenti modelli da 40 e 60 Watt solo come combo.\nHT Metal Series\nLa Serie HT Metal \u00e8 stata creata specificamente, come suggerisce il nome, per il genere Metal. Le testate sono disponibili in 3 modelli, con potenza, rispettivamente, da 1,5 e 100 Watt mentre le combo sono anch'esse disponibili in 3 modelli ma con potenza da 1,5 e 60 Watt, rispettivamente. Questa serie \u00e8 stata presentata durante la Musicmesse 2013.\nID Series e ID:Core series\nEntrambe sono modelli di amplificatori programmabili digitali ma si differenziano per la potenza massima e per alcune caratteristiche aggiuntive:\nFly\nSi tratta di un piccolo amplificatore portatile da 3 Watt alimentato con 6 batterie stilo o con un alimentatore esterno da 6 Volt. A differenza degli altri modelli non \u00e8 dotato di effetti o degli equalizzatori per i bassi, medi ed alti ma conserva il potenziometro per l'ISF. Su retro dell'amplificatore, al di sopra del connettore per l'alimentatore esterno, \u00e8 presente una porta di espansione per collegarlo ad un amplificatore Fly F103, anch'esso da 3 watt, in modo da avere un amplificatore stereo da 6 watt complessivi. Pu\u00f2 essere usato anche come Studio monitor o come altoparlante per ascoltare musica attraverso smartphone o lettore MP3.\nBlackstar Insider.\n\u00c8 un software, disponibile per Pc e Mac, attraverso il quale \u00e8 possibile gestire il proprio amplificatore: viene usato per aggiornare il firmware dell'amplificatore ma \u00e8 anche possibile modificare gli effetti gi\u00e0 preimpostati sull'amplificatore con altri a propria scelta, ottenendo altri effetti dalla community creata appositamente per il programma. \u00c8 anche possibile regolare impostazioni come volume, equalizzazione o ISF senza intervenire sui potenziometri presenti sull'amplificatore o utilizzare la funzione tuning per accordare il proprio strumento; al 26 dicembre 2014 la versione del programma \u00e8 la 1.6.2.\nI Pedali.\nLa Blackstar oltre a produrre diversi modelli di amplificatori produce anche vari tipi di pedali. All'inizio offriva 6 modelli di pedali: Boost, Overdrive, Distortion, DISTX, Dual e Metal. Tutti i pedali sono valvolari e come gli amplificatori HT-5 Series hanno un'uscita emulata che permette la registrazione diretta. A partire da marzo 2010 Blackstar ha introdotto la serie HT,anch'essa valvolare, che \u00e8 disponibile in 3 modelli: Riverbero, Delay e Modulazione.\nGli Endorsers.\nTra gli \"endorsers\" della Blackstar Amplification troviamo: Gus G., Fredrik \u00c5kesson, Erkekjetter Silenoz, Gaz Coombes, Hamish Glencross, James Williamson (chitarrista), Vegard Sverre Tveltan (in arte, Ihsahn), Funeral for a Friend, Jared James Nichols"}
{"id": "2854190", "revid": "83531", "url": "https://it.wikipedia.org/wiki?curid=2854190", "title": "Giro di Svizzera 1965", "text": "Il Giro di Svizzera 1965, ventinovesima edizione della corsa, si svolse dal 10 al 16 giugno 1965, per un percorso totale di 1 307\u00a0km con partenza da Murten/Morat e arrivo a Berna. Il corridore italiano Franco Bitossi si aggiudic\u00f2 la corsa concludendo in 36h31'17\".\nAl via si presentarono 62 atleti. I ciclisti arrivati al traguardo finale furono 42, mentre 20 si ritirarono, con una percentuale di arrivi pari al 68%."}
{"id": "2854191", "revid": "131358", "url": "https://it.wikipedia.org/wiki?curid=2854191", "title": "Cancellerie", "text": ""}
{"id": "2854205", "revid": "1305772", "url": "https://it.wikipedia.org/wiki?curid=2854205", "title": "Brian Jackson", "text": ""}
{"id": "2854212", "revid": "287204", "url": "https://it.wikipedia.org/wiki?curid=2854212", "title": "Angel Uribe", "text": ""}
{"id": "2854213", "revid": "729019", "url": "https://it.wikipedia.org/wiki?curid=2854213", "title": "Cessna 150", "text": "Il Cessna 150 (conosciuto anche come Model 150) \u00e8 un aereo da addestramento basico e da turismo, progettato e costruito dall'azienda aeronautica statunitense Cessna Aircraft Company. \u00c8 un monomotore ad ala alta a 2 posti. Pu\u00f2 svolgere anche il ruolo di addestratore per il volo strumentale e acrobatico. \u00c8 tra i pi\u00f9 famosi aerei della sua categoria ed \u00e8 stato prodotto in oltre 23.000 unit\u00e0 in 8 differenti versioni.\nStoria del progetto.\nIl Cessna Model 150 ha fatto la storia dell'aviazione leggera mondiale, infatti \u00e8 uno degli aerei pi\u00f9 popolari al mondo ed \u00e8 stato costruito in grandi quantitativi. Rappresent\u00f2 il ritorno dell'azienda statunitense nel settore dei piccoli biposto da addestramento e turismo aereo dopo un'assenza di sette anni.\nNel corso degli anni il 150 \u00e8 stato ammodernato inserendo nuovi particolari come una deriva a freccia e la parte della fusoliera a sezione ridotta. Fin dai primi anni dalla sua presentazione, il piccolo aeroplano incontr\u00f2 un vastissimo successo di vendite e fu costruito anche su licenza in Francia dalla Reims Aviation, che ne costru\u00ec 1.754 esemplari.\nNel 1977 la Cessna decise di sostituire il Model 150 sulle linee di produzione dal Model 152, simile sotto tutti gli aspetti ad eccezione del motore e la potenza applicata, un Lycoming O-235 da 112 cv (82 kW). Il nuovo modello garantisce una riduzione del rumore e delle vibrazioni nella cabina grazie ad ulteriori accorgimenti, come il nuovo motore da 112 cv ed un'elica modificata ad hoc.\nTra le 8 versioni costruite va menzionata la Aerobat (equivalente al Model 150K), probabilmente l'aereo da addestramento per piloti privati e da turismo pi\u00f9 popolare al mondo. Il suo successo di vendite si deve alla sua manovrabilit\u00e0 senza pecche unite a buone prestazioni aeronautiche. Questa variante era capace di eseguire voli acrobatici, in quanto era dimensionata per sopportare carichi fra +6g e -3g, grazie all'inserimento nella cellula di nuovi rinforzi strutturali e un motore modificato per funzionare anche in assetto di volo rovescio.\nProduzione.\nIl Model 150 viene omologato il 10 luglio 1958 e le prime macchine cominciano ad essere consegnate ai clienti gi\u00e0 a partire dal mese successivo. Nel 1958 l'azienda raccoglie ben 600 ordini nei soli Stati Uniti e altri 115 all'estero.\nIl successo che riscuote il piccolo monomotore della Cessna sembra bissare quello del Model 172, e alla fine del 1965 - dopo soli 7 anni dall'inizio della produzione in serie - risultano venduti circa 5.000 esemplari.\nNel 1966 l'azienda francese Reims Aviation (gi\u00e0 Max Holste Aviation) acquisisce la licenza di produzione del Model 150 designandolo F-150. Nel 1970 risultano costruiti dalla Reims-Cessna oltre 600 unit\u00e0.\nSuccessivamente dagli stabilimenti della Reims Aviation cominciano ad uscire anche il nuovo Model 152, designato in Francia F-152.\nLa produzione totale del 150 termina a met\u00e0 del 1977, dopo aver realizzato 23.836 esemplari, di cui 1.754 unit\u00e0 sono stati prodotti dalla Reims Aviation. Invece la produzione del 152 si arresta nel dicembre 1986 dopo la consegna di circa 7.500 esemplari, dei quali 640 sono usciti dalle linee produttive francesi.\nTecnica.\nLa Cessna Aircraft cominci\u00f2 a sviluppare un progetto di velivolo monomotore biposto dalla costruzione semplice, dalle buone prestazioni aeronautiche e dai prezzi contenuti.\nIl risultato fu un velivolo dalla linea e una costruzione tipicamente della Cessna: una macchina leggera cabinata con 2 posti affiancati e dotata di un'ala alta controventata e con carrello a sbalzo fisso triciclo anteriore, la cui cellula era interamente metallica.\nPer quanto riguarda il motore la ditta americana decise di dotare il velivolo di un Teledyne Continental O-200-A da 102 cv.\nNei primi esemplari di produzione di serie il piccolo aeroplano della Cessna era caratterizzato dall'impennaggio verticale dal disegno convenzionale e l'abitacolo non possedeva visibilit\u00e0 posteriore, perch\u00e9 esso si raccordava direttamente al tronco posteriore della fusoliera tramite una pinna di raccordo dal bordo d'uscita alare fino alla zona dei piani di coda.\nSuccessivamente l'azienda statunitense introduce un impennaggio verticale a freccia e viene aggiunto al disegno della cabina un \"gradino\" completamente sfinestrato in maniera tale da avere una maggiore illuminazione interna e un'ottima visuale posteriore.\nIl Model 150 e successivamente il Model 152, ogni anno sono oggetto di piccoli ma continui adeguamenti e vengono realizzati anche nella versione idrovolante grazie all'aggiunta di 2 leggeri galleggianti.\nCuriosit\u00e0.\nDal 1978 al 1980 il francese Michel Lolito affetto da Picacismo mangi\u00f2 un intero Cessna 150"}
{"id": "2854214", "revid": "442418", "url": "https://it.wikipedia.org/wiki?curid=2854214", "title": "Strada europea E39", "text": "La E39 \u00e8 una strada europea classificata come intermedia nord-sud di classe A. Lunga 1330\u00a0km, si snoda tra Danimarca e Norvegia. La strada parte da Klett, nei pressi di Trondheim e arriva ad Aalborg, sul territorio danese, passando da importanti centri norvegesi come Molde, \u00c5lesund, Bergen, Stavanger e Kristiansand.\nIl tratto da Trondheim a Stavanger \u00e8 stato denominato E39 solo nel 2000 (in precedenza era chiamato \"riksvei 1\", \"strada statale 1\"). Il percorso tra Stavanger e Kristiansand era invece incorporato nel tracciato delle strada europea E18.\nLa strada si interconnette con la E6 e la E14 nei pressi di Trondheim, con la E136 ad \u00c5lesund, con la E16 a Bergen, con la E134 ad Haugesund, con la E18 a Kristiansand e con la E45 ad Aalborg.\nI traghetti della E39.\nL'arteria percorre la frastagliata costa occidentale norvegese, caratterizzata dalla presenza di numerosi fiordi e, di conseguenza, richiede ben nove passaggi in traghetto per essere percorsa (si tratta della strada europea con il maggior numero di passaggi-traghetto). I diversi servizi di traghetto lungo il tracciato, operati principalmente dalla societ\u00e0 Fjord1 (tranne per il traghetto Volda-Folkestad, di cui si occupa la Tide Sj\u00f8) sono considerati parte integrante della strada stessa. Presentano infatti prezzi standard e orari fissi per passeggeri e veicoli.\nIl trasporto di automezzi tra Norvegia e Danimarca (Kristiansand - Hirtshals) \u00e8 operato invece dalla Color Line, con un tempo di viaggio di circa 3 ore. Tale traghetto collega al resto della rete continentale europea anche i veicoli provenienti dalla E18 (l'autostrada da Oslo a Kristiansand).\nParte norvegese.\nIl tratto norvegese della E39 presenta caratteristiche autostradali solo in alcuni tratti adiacenti ai centri urbani di Stavanger, Trondheim e Bergen. Per il resto, la strada \u00e8 a due corsie ed \u00e8 caratterizzata da diversi tratti parecchio tortuosi e stretti, che possono rendere ostici gli incroci tra mezzi pesanti. L'ente norvegese per la gestione delle strade sta portando avanti un'operazione di ammodernamento di parte della E39, anche se non \u00e8 previsto l'adeguamento dell'intero tracciato a standard di tipo autostradale.\nContea Tr\u00f8ndelag.\n\"15\u00a0km di strada in costruzione tra Staurset e Renndalen (Halsa); termine lavori previsto per l'ottobre 2010.\"\nContea M\u00f8re og Romsdal.\n\"Strada in costruzione tra Volda, Austefjord e Grod\u00e5s (sar\u00e0 denominata Kvivsvegen)\". Il nuovo tracciato permetter\u00e0 di evitare il traghetto tra Volda e Folkestad e seguir\u00e0 la \"Riksvei 651\" fino a Fyrde, da cui partir\u00e0 una nuova strada per Grod\u00e5s. Da Grod\u00e5s la nuova E39 seguir\u00e0 il tracciato attuale della \"Riksvei 60\" e della \"Riksvei 15\", per ricongiungersi con la E39 a Eid. Il tracciato prevede 4 tunnel (da 6490 m, 1600 m, 170 m e 1125 m) ed un ponte (145m). (completamento previsto nel 2012). \nLa parte danese.\nIl traghetto da Kristiansand raggiunge la Danimarca in localit\u00e0 Hirtshals, da cui si diparte un'autostrada fino ad Aalborg, da cui prosegue come strada europea E45 in direzione Gela (in Sicilia).\nLe uscite sono le seguenti:"}
{"id": "2854221", "revid": "729019", "url": "https://it.wikipedia.org/wiki?curid=2854221", "title": "Isole Kerama", "text": "Le sono un arcipelago appartenente al Giappone costituito da 22 isole, localizzate a circa 32 km a sudovest dell'isola di Okinawa, nella zona centrale del grande arcipelago delle Ry\u016bky\u016b. Vengono considerate una parte delle isole Okinawa. Il territorio delle Kerama rientra nella giurisdizione della Prefettura di Okinawa.\nLe sole quattro isole abitate delle Kerama sono:"}
{"id": "2854223", "revid": "179980", "url": "https://it.wikipedia.org/wiki?curid=2854223", "title": "Luis Silvio Danuello", "text": ""}
{"id": "2854231", "revid": "249337", "url": "https://it.wikipedia.org/wiki?curid=2854231", "title": "A Cuncolta Naziunalista", "text": "A Cuncolta Naziunalista era un partito politico della Corsica fondato nel 1987 da Fran\u00e7ois Santoni, vetrina legale del FLNC, una scissione del partito former\u00e0 il Mouvement pour l'autod\u00e9termination vetrina del FLNC-Canal Habituel.\nNel 1992 partecipa alla fondazione di Corsica Nazione.\nNel 1998 il partito si trasforma in A Cuncolta Independentista e un'ala del partito guidata dal fondatore Fran\u00e7ois Santoni forma nel 2001 il nuovo partito Presenza Naziunale."}
{"id": "2854233", "revid": "92723", "url": "https://it.wikipedia.org/wiki?curid=2854233", "title": "Citt\u00e0 di Caltanissetta", "text": "Il torneo Citt\u00e0 di Caltanissetta \u00e8 stato un torneo professionistico di tennis disputato su terra rossa.\nFacente parte dell'ATP Challenger Tour, si svolgeva con cadenza annuale nel tennis club di Villa Amedeo di Caltanissetta. La prima edizione della manifestazione fu quella del 1999 (quando era inserito nella categoria Satellites). \nSuccessivamente, nel 2005 il torneo \u00e8 passato da Satellites ad ITF Men's Circuit, ed infine nel 2009 entr\u00f2 a far parte degli ATP Challenger Tour. Nel 2012 si disputa la 14\u00aa edizione del Challenger con un montepremi di 64.000 \u20ac, il pi\u00f9 alto per un torneo di tennis in Italia dopo gli Internazionali di Roma. A marzo 2019 \u00e8 stato annunciato che il torneo, previsto per luglio, non si sarebbe disputato. \u00c8 incerto se riprender\u00e0 in futuro."}
{"id": "2854240", "revid": "1714743", "url": "https://it.wikipedia.org/wiki?curid=2854240", "title": "Ulrik Christian Gyldenl\u00f8ve", "text": "Biografia.\nEra nato dalla relazione tra il re Cristiano IV di Danimarca e la sua amante Vibeke Kruse.\nNel febbraio del 1645 suo padre gli diede il palazzo di Skinnerup g\u00e5rd, in pessime condizioni. Egli lo restaur\u00f2 e gli cambi\u00f2 nome in Ulriksholm. In seguito venne fatto conte.\nEra generale e Comandante in capo dell'esercito danese combattendo nella Guerra Dano-svedese del 1657 e 1658.\nUlrik condusse alla carica l'esercito degli studenti contro quello svedese durante l'assedio di Copenaghen nel 1658. Quando gli svedesi presero d'assalto Kallebodstrand, dove Ulrik aveva il suo quartier generale, scoppi\u00f2 una lotta sanguinosa tra i difensori danesi e gli invasori svedesi-tedeschi. Ulrik rimase ucciso durante lo scontro.\nPer ricordarne la morte eroica a Copenaghen e a Odense sono state a lui intitolate delle strade. "}
{"id": "2854241", "revid": "300067", "url": "https://it.wikipedia.org/wiki?curid=2854241", "title": "Pipoka", "text": ""}
{"id": "2854246", "revid": "1516087", "url": "https://it.wikipedia.org/wiki?curid=2854246", "title": "Estovest", "text": "EstOvest \u00e8 un programma televisivo settimanale di informazione sui paesi dell'Europa dell'Est in onda dal 2003 su Rai 3 al sabato, di tarda mattina inizialmente, e successivamente alla domenica, sempre in tarda mattina, dalle 11:05 alle 11:30.\nIl programma, curato dalle redazioni Rai della TGR di Trieste e Bari, ha come scopo una maggiore conoscenza della storia, economia e della cultura dei Paesi dell'Est Europa.\nStoria.\nLa trasmissione nasce nell'anno in cui aderiscono all'Unione europea i Paesi baltici, la Polonia, la Repubblica Ceca, la Slovenia, la Repubblica Slovacca e l'Ungheria. Il motto della rubrica \u00e8 \"esplorare l'Est per capire l'Ovest\". La finalit\u00e0 della trasmissione \u00e8, pertanto, quello di studiare i cambiamenti avvenuti nell'Est Europa successivamente alla caduta della cortina di ferro e confrontarla con la realt\u00e0 occidentale."}
{"id": "2854249", "revid": "181541", "url": "https://it.wikipedia.org/wiki?curid=2854249", "title": "LWGR", "text": ""}
{"id": "2854255", "revid": "1428919", "url": "https://it.wikipedia.org/wiki?curid=2854255", "title": "Friedrich Clemens Gerke", "text": "Biografia.\nGerke, cresciuto in condizioni modeste, all'et\u00e0 di sedici anni si rec\u00f2 ad Amburgo come servitore e cameriere dello scienziato Arnold Schuback. Nel 1818 pass\u00f2 alle dipendenze del senatore Brunnemann, ed inizi\u00f2 ad avere uno stipendio fisso per la prima volta nella sua vita. Il 10 luglio 1820 spos\u00f2 la giovane, affascinante, Sophie Marianne Duclais figlia di modesti immigrati francesi. Provarono a mettere su un negozio di cappelli, ma ben presto l'azienda and\u00f2 in fallimento. Decisero cos\u00ec di emigrare, come milioni di altri cittadini europei del XIX secolo, con la previsione di arruolarsi nell'esercito britannico. \nVia Twielenfleth (Bassa Sassonia) e l'isola di Helgoland, giunsero in Canada nel 1820, e Gerke prest\u00f2 servizio come musicista nel \"battaglione Rifle\", \"60\u00ba reggimento\" in quanto suonava molto bene il clarinetto ed il corno. \nA Gerke per\u00f2 non piaceva molto il servizio militare, e dopo essere riuscito a trovare un sostituto al quale affidare il suo posto nell'esercito, torn\u00f2 ad Amburgo nel 1823. \nNegli anni precedenti Gerke aveva avuto modo di conoscere il telegrafo ottico e poi quello elettrico e lavorato come musicista nei pub e negli stabilimenti per marittimi sulla \"Reeperbahn\". Questa zona di Amburgo era allora sotto amministrazione danese. \nIn quel periodo inizi\u00f2 la carriera di scrittore e giornalista e pubblic\u00f2 numerosi articoli sulla vita sociale e sul criticato malgoverno. Gerke scrisse diversi libri sulla vita in generale, e sull'assistenza sanitaria. Dopo alcuni anni, divenuto indipendente economicamente con la nuova attivit\u00e0, abbandon\u00f2 la sua professione di musicista. \nTelegrafo ottico ed elettrico.\nDal 1838 entr\u00f2 nello staff del telegrafo ottico di \"JL Schmidt\", che aveva istituito una linea telegrafica privata tra Amburgo e Cuxhaven. Il primo lavoro di Gerke fu quello di risolvere alcuni problemi di carattere tecnico. Questa linea telegrafica ottica serviva come sistema di notifica del passaggio delle navi tra Cuxhaven e l'estuario dell'Elba e dal porto fino a 120 km a monte di Amburgo. Nel 1842, l'anno del \"Grande incendio di Amburgo\", chiese aiuto ai\nvigili del fuoco delle localit\u00e0 limitrofe con l'aiuto del telegrafo ottico. \nSu richiesta del senatore di Amburgo Mohring e degli americani William e Charles Robinson, egli mostr\u00f2 loro l'uso del telegrafo elettrico Morse. Riconoscendo i grandi vantaggi della nuova tecnologia, Gerke entr\u00f2 nella \"Elektro-Magnetische Telegraph Companie\" che inizi\u00f2 il suo regolare servizio il 15 luglio 1848 tra Amburgo e Cuxhaven. Gerke divenne ispettore di questa societ\u00e0, che per la prima volta in Europa utilizz\u00f2 il codice Morse su linea fissa.\nModifica del codice Morse.\nGerke percepiti gli svantaggi del codice Morse statunitense, lo modific\u00f2 radicalmente codificandolo nella forma attuale, dando cos\u00ec vita all\"'Alfabeto telegrafico internazionale\". Il codice Morse originale consisteva in 4 differenti tipi di segnali. Alcune lettere erano costruite su altre lettere, c'erano diversi segnali \"brevi\" e un maggior numero di segnali \"lunghi\". Nel sistema Gerke vi sono soltanto un segnale breve il \"punto\" e la \"linea\", tre volte pi\u00f9 lunga del punto. Il codice delle figure \u00e8 strettamente sistematico. Questo nuovo codice fu adottato dal \"Deutsch -Oesterreichischer Telegraphenverein\" e poi accettato dall'Unione internazionale delle telecomunicazioni a Parigi. \nNel 1850 sua moglie Marianne mor\u00ec, senza lasciare figli. Dopo un breve periodo di tempo Gerke si spos\u00f2 con una donna molto pi\u00f9 giovane ed ebbe 5 figli. \nDal 1868 Gerke collabor\u00f2 con l'allora costituito \"Hamburger Telegraph Office\" e ne divenne il primo direttore. \nIl 21 maggio 1888 Gerke mor\u00ec e fu sepolto nel cimitero di Ohlsdorf, ad Amburgo. La tomba \u00e8 stata donata dalla famiglia nel 1930. "}
{"id": "2854256", "revid": "337866", "url": "https://it.wikipedia.org/wiki?curid=2854256", "title": "Identit\u00e0 culturale", "text": ""}
{"id": "2854266", "revid": "179980", "url": "https://it.wikipedia.org/wiki?curid=2854266", "title": "Jean Carlos Witte", "text": ""}
{"id": "2854268", "revid": "196390", "url": "https://it.wikipedia.org/wiki?curid=2854268", "title": "Soci\u00e9t\u00e9 nationale industrielle a\u00e9rospatiale", "text": ""}
{"id": "2854270", "revid": "154893", "url": "https://it.wikipedia.org/wiki?curid=2854270", "title": "Velocit\u00e0 di impatto", "text": ""}
{"id": "2854271", "revid": "179980", "url": "https://it.wikipedia.org/wiki?curid=2854271", "title": "C\u00e2ndido Alves Moreira da Costa", "text": ""}
{"id": "2854273", "revid": "984922", "url": "https://it.wikipedia.org/wiki?curid=2854273", "title": "Three Rivers (serie televisiva)", "text": "Three Rivers \u00e8 una serie televisiva statunitense, creata da Carol Barbee, ambientata in un ospedale immaginario di Pittsburgh, chiamato Three Rivers, nel reparto dedicato ai trapianti di organi. Narra le storie del team di chirurghi e del personale che vi lavora, dei pazienti e delle loro famiglie.\nGli interpreti principali sono Alex O'Loughlin (dott. Andy Yablonski), Katherine Moennig (dott. Miranda Foster), Daniel Henney (dott. David Lee), Alfre Woodard (dott. Sophia Jordan), Christopher J. Hanke (Ryan Abbott), Justina Machado (Pam Acosta).\nL'episodio pilota \u00e8 andato in onda sulla CBS il 4 ottobre 2009.\nLa serie \u00e8 stata cancellata dopo la messa in onda dell'ottavo episodio a causa dei bassi ascolti. Tuttavia, i rimanenti cinque episodi sono stati trasmessi dalla stessa emittente tra il giugno e il luglio del 2010."}
{"id": "2854274", "revid": "729019", "url": "https://it.wikipedia.org/wiki?curid=2854274", "title": "Wide-field Infrared Survey Explorer", "text": "WISE (Wide-Field Infrared Survey Explorer) \u00e8 un telescopio spaziale lanciato dalla NASA il 14 dicembre 2009 nell'ambito del Programma Explorer, nella cui serie \u00e8 censito come Explorer 92. Ha una risoluzione di 6 arcosecondi nell'infrarosso vicino e 12 arcosecondi nel medio infrarosso.\nIl satellite che ospita il telescopio compie il suo giro intorno alla Terra in un'orbita polare. Il telescopio infrarosso con cui \u00e8 equipaggiato possiede uno specchio di 40\u00a0cm di diametro attraverso cui sar\u00e0 scandagliato l'universo nell'intervallo di spettro elettromagnetico compreso tra i 3 e i . La strumentazione del telescopio consente di ottenere immagini 1000 volte pi\u00f9 sensibili rispetto ai suoi predecessori telescopi infrarossi IRAS (Infrared Astronomical Satellite), AKARI e COBE.\nLa missione ha l'obiettivo di creare immagini che assicurino una copertura del 99% del cielo, con almeno otto immagini per ogni porzione di cielo, al fine di accrescerne l'accuratezza.\nIl telescopio si trova su di un'orbita polare, circolare ed eliosincrona per tutta la durata della sua missione (10 mesi). Durante tale lasso di tempo registrer\u00e0 1,5 milioni di immagini, una ogni 11 secondi. Ogni immagine copre un campo visivo di 47 arcmin. Tra gli obiettivi di WISE ci sono anche asteroidi e comete (NEO), le stelle poco luminose e pi\u00f9 fredde come le nane brune e le galassie con maggiori emissioni nell'infrarosso.\nLa sonda.\nLa sonda WISE \u00e8 stata costruita in Colorado dalla \"Ball Aerospace and Technologies Corp.\" e deriva dall'architettura della sonda RS-300, costruita per la missione Orbital Express, lanciata il 9 marzo 2007. Tutta la struttura ha una massa stimata di 560\u00a0kg. La sonda \u00e8 inoltre stabilizzata da un sistema a tre assi ed attrezzata con pannelli solari. Utilizza un'antenna ad alto guadagno per trasmettere a terra i dati tramite il sistema TDRSS (Sistema geostazionario).\nLa missione scientifica.\nWISE ha l'obiettivo di analizzare il cielo, con una sensibilit\u00e0 molto elevata, in quattro lunghezze d'onda dello spettro infrarosso, con una sensibilit\u00e0 rispettivamente di 120, 160, 650 e a 3,3, 4,7, 12 e . Queste sensibilit\u00e0 sono 1000 volte superiori a quella dell'IRAS e volte pi\u00f9 elevate di quella del COBE.\nLe quattro bande IR analizzate consentono le seguenti rilevazioni:\nWISE non \u00e8 in grado di rilevare gli asteroidi della fascia di Kuiper a causa della loro temperatura troppo bassa.\nIl progetto.\nLa missione WISE \u00e8 comandata dal Edward L. Wright dell'Universit\u00e0 della California a Los Angeles.\nAttivit\u00e0 e scoperte.\nDurante la sua attivit\u00e0 WISE ha raccolto circa 7500 immagini ogni giorno fino a febbraio del 2011 (circa 2,7 milioni in tutta la missione). Durante la sua missione estesa denominata NEOWISE, la sonda \u00e8 stata la protagonista della pi\u00f9 dettagliata ricerca mai realizzata sui NEO. Proprio perch\u00e9 gli asteroidi non emettono ma riflettono la luce, le ottiche a infrarossi di WISE sono degli strumenti potenti per catalogare e studiare la popolazione degli asteroidi. Solo nel 2010 la sonda ha studiato corpi rocciosi tra i conosciuti, tra cui 21 comete, pi\u00f9 asteroidi nella fascia principale (tra Marte e Giove) e 135 NEO. I dati forniti dal satellite sono stati anche molto importanti per la scoperta e lo studio di numerose nane brune, anch'esse attive pi\u00f9 che altro nell'infrarosso. \nTra le nane brune scoperte grazie a WISE si collocano ad una distanza minore di 20 anni luce dal sistema solare:\nDopo un letargo di due anni, nel settembre del 2013 WISE viene riattivato per altri tre anni per dare la caccia ai NEO potenzialmente pi\u00f9 pericolosi e, forse, anche per la ricerca di un asteroide che la NASA potrebbe decidere di esplorare e catturare in futuro.\nIn particolare, studier\u00e0 asteroidi che orbitano a meno di 45 milioni di chilometri dalla Terra. WISE torner\u00e0 ad usare il suo telescopio con uno specchio da 40 centimetri di diametro e le sue ottiche a infrarossi alla ricerca di circa 150 oggetti, studiandone la forma, le caratteristiche e la riflettivit\u00e0 insieme ad altri gi\u00e0 scoperti in passato. Nel 2013 le immagini rilevate da WISE hanno permesso la scoperta del pianeta interstellare (o sub-nana bruna) WISE 0855\u22120714."}
{"id": "2854277", "revid": "124123", "url": "https://it.wikipedia.org/wiki?curid=2854277", "title": "Kirsten Madsdatter", "text": "Biografia.\nEra figlia del sindaco di Copenaghen Mathias Hansen\nEntr\u00f2 a corte come cameriea della regina Anna caterina del Brandeburgo, prima moglie di Cristiano IV.\nLa loro relazione inizi\u00f2 prima della morte della regina avvenuta nel 1612, come testimonia la nascita di un figlio:\nKirsten mor\u00ec nel 1613 e venne sostituita come amante ufficiale da Karen Andersdatter."}
{"id": "2854290", "revid": "30703888", "url": "https://it.wikipedia.org/wiki?curid=2854290", "title": "Neubronn", "text": ""}
{"id": "2854291", "revid": "729019", "url": "https://it.wikipedia.org/wiki?curid=2854291", "title": "Minami Iwo Jima", "text": "Minami Iwo Jima (in giapponese: \u5357\u786b\u9ec4\u5cf6, traducibile come \"isola meridionale dello zolfo\") \u00e8 la pi\u00f9 meridionale delle Isole Vulcano, arcipelago di isole appartenente al raggruppamento pi\u00f9 vasto delle Isole Ogasawara.\nL'isola sorge a 1 300 km a sud di Tokyo."}
{"id": "2854293", "revid": "1543377", "url": "https://it.wikipedia.org/wiki?curid=2854293", "title": "Adobe GoLive", "text": "Adobe GoLive \u00e8 un editor HTML e un'applicazione per il controllo di siti web di Adobe. Ha sostituito \"Adobe PageMill\" come principale editor HTML di Adobe. L'ultima versione di Adobe GoLive \u00e8 la numero 9.0 che non \u00e8 integrata in Adobe Creative Suite 3. Adobe GoLive non \u00e8 pi\u00f9 in commercio dal 28 aprile 2008.\nAdobe GoLive \u00e8 nato come CyberStudio, il prodotto di punta di una societ\u00e0 denominata GoLive Systems, Inc. con sede ad Amburgo, in Germania. Adobe ha acquistato nel 1999 il prodotto GoLive CyberStudio e rinominato in Adobe GoLive. Le prime versioni di Dreamweaver e CyberStudio sono state messe in commercio contemporaneamente. Tuttavia, Dreamweaver divenne l'editor HTML dominante.\nAdobe Creative Suite 2 Premium includeva GoLive CS2. Mentre Adobe Creative Suite 3 integrava Dreamweaver in sostituzione di GoLive, Adobe GoLive 9 veniva messo in commercio come prodotto stand-alone. Il 28 aprile Adobe ha annunciato che lo sviluppo e la vendita di GoLive erano cessate a favore di Dreamweaver.\nDescrizione generale e aspetti distintivi.\nGoLive incorpora un'interfaccia che si basa pesantemente sul drag and drop. La maggior parte delle interazioni con l'utente sono fatte attraverso men\u00f9 contestuali. Tra le sue caratteristiche \u00e8 presente un editor separato per le tabelle, che supporta la nidificazione, e un pannello per applicare stili CSS agli elementi.\nCome strumento di gestione del sito web, GoLive permette agli utenti di trasferire e pubblicare contenuti direttamente dall'interno dell'applicazione, e consente di escludere singoli file dal caricamento. GoLive supporta la funzione di drag and drop di file da Adobe Photoshop o Adobe Illustrator che vengono poi convertiti in formati adatti per il web.\nLinguaggio e struttura di programmazione.\nAdobe GoLive \u00e8 un programma scritto in ambiente C++. E inusuale che invece di utilizzare uno standard C++ come PowerPlant o Microsoft Foundation Classes, GoLive utilizza uno standard denominato SCL (Simple Class Library), che inizialmente \u00e8 stato costruito da zero dagli ingegneri di GoLive Systems, Inc. Questo standard \u00e8 stato utilizzato anche dallo sfortunato programma Adobe Atmosphere.\nCaratteristiche.\nGoLive ha un potente set di API che pu\u00f2 essere utilizzato per aggiungere ulteriori funzionalit\u00e0 al prodotto. Il kit di sviluppo software SDK fornisce interfacce che consentono agli sviluppatori di utilizzare una combinazione di XML, JavaScript e C/C++ per creare plugin per il prodotto. L'implementazione API consente agli sviluppatori l'accesso personalizzato e utilizzando JavaScript, nonch\u00e9 un completo JavaScript debugger ed un interprete della riga di comando. Questo permette agli sviluppatori di livello intermedio usando JavaScript di creare sofisticate interfacce utente, la cui creazione \u00e8 normalmente riservata a sviluppatori che utilizzano un linguaggio compilato, come C."}
{"id": "2854296", "revid": "51659", "url": "https://it.wikipedia.org/wiki?curid=2854296", "title": "WISE", "text": ""}
{"id": "2854298", "revid": "345405", "url": "https://it.wikipedia.org/wiki?curid=2854298", "title": "Mignotta", "text": "Mignotta \u00e8 un termine dispregiativo del dialetto romanesco per indicare una persona che vende il proprio corpo o la propria dignit\u00e0 in cambio di denaro (in questo caso prostituta, meretrice, puttana) o di favori, oppure per entrare nelle grazie di qualcuno anche a discapito di altre persone. Ha quindi valore di pi\u00f9 sinonimi.\nEtimologia.\nLa valenza originaria pare essere quella di \"favorita\" (o \"cortigiana\") e viene fatta derivare dal francese \"mignoter\" (carezzare) o \"mignon\" (favorito).\nSecondo altre interpretazioni invece l'origine del vocabolo risalirebbe ad una lettura sintetica dell'annotazione \"matris ignotae\" apposta sui registri anagrafici nei riguardi di neonati abbandonati: la nota aggiunta era anche frequentemente abbreviata in \"m. ignotae\" il che, letto in un'unica parola, port\u00f2 ad indicare un certo tipo di donna disonorevole.\nNel linguaggio corrente.\nNel linguaggio contemporaneo, la locuzione \"figlio di mignotta\", assume - in senso pi\u00f9 bonario e in special modo negli ambienti del popolino - una valenza tesa ad indicare il valore di persona particolarmente astuta in grado di ottenere benefici personali senza per\u00f2 curarsi delle conseguenze per le altre persone. In italiano l'equivalente pu\u00f2 essere considerato il classico \"figlio di buona donna\" o \"figlio di puttana\".\nIl termine \"figlio di mignotta\" (o anche \"figlio di puttana\") assume per\u00f2 valenza differente a seconda della regione in cui viene usato e varia da un senso decisamente negativo nelle regioni centrosettentrionali ad uno vagamente positivo nelle regioni meridionali (\"figlio 'e 'ntrocchia\").\nNella poesia del Belli.\nGiuseppe Gioachino Belli documenta, nei \"Sonetti\", usi tuttora molto comuni del termine \"mignotta\", come ad esempio:\nNell'opera del Belli, il termine \"mignotta\" assume molteplici significati e sfumature, in funzione del contesto in cui \u00e8 inserito.\nNel sonetto n. 405, \"Com'ar mulo sei parmi lontan dar culo\", il Belli usa l'espressione romanesca \"fijji de mignotta\", come espressione di sommo disprezzo nei confronti dei cardinali cattolici (\"pelo rosso\", ovvero \"porporati\"). Cos\u00ec pure nel sonetto n. 1002, \"Er pover'omo\", dove un ecclesiastico d\u00e0 dello \"\"scansafatiche\" ad un pover uomo, che lavora tutto il giorno per sopravvivere, mentre \"loro\", gli ecclesiastici, non sanno far altro che farsi portare in carrozza, mangiare, bere e \"fottere\" (nel duplice significato di fare sesso e truffare), e quindi sono chiamati \"fijji de miggnotte\"\", in quanto, per furbizia e per cinismo, riescono a convincere gli altri a lavorare al posto loro mentre loro fanno la bella vita.\nL'espressione pu\u00f2 anche essere equivalente a \"poveri cristi\", come nel sonetto n. 937, \"Lo stato d'innoscenza\", dove noi, \"poveri fijji de miggnotte\", noi persone comuni, siamo innocenti: non siamo noi i responsabili del Peccato originale, bens\u00ec Adamo ed Eva.\nAllo stesso modo, ma in senso ironico, nel sonetto n. 2121, \"La vita da cane\", l'autore, per convincere il lettore di quanto sia dura la vita da Papa, domanda beffardamente: \u00ab\"Chi passa tutto il suo tempo a discutere con Dio Padre Onnipotente? A chi tocca dare l'assoluzione a cos\u00ec tanti \"figli di mignotta\"? Chi \u00e8 che concede le indulgenze (ma \u00e8 sottinteso: chi \u00e8 che le vende?)? Chi la fa la fatica di andare in carrozza per benedire la gente (si intende: che lavoro duro! Che vita da cane!)?\"\u00bb. In questo caso, l'espressione indica una grottesca inversione dei ruoli, dove le vittime della prepotenza papale diventano \"figli di mignotta\", persone indegne ed ingrate, mentre il carnefice, il Papa, diventa un sant'uomo che, con generosit\u00e0 e sacrificio, si occupa del benessere dei suoi sudditi.\nNel sogno di un calzolaio che fantastica di diventare Papa per tre giorni, e di poter quindi fare ci\u00f2 che vuole senza alcun limite (sonetto n. 1123, \"Er carzolaro\") il Belli utilizza l'espressione per sostenere, forse con cinico sarcasmo, idee di democrazia, egualitarismo e libert\u00e0, con sfumature lievemente anarcoidi: \u00ab\"Gli uomini, ricchi o poveri che siano, son tutti uguali. Dunque vadano tutti a piedi (e nessuno si faccia portare in carrozza!), tutti son figli di mignotta. E allora tutti l\u00f3gorino le scarpe e gli stivali (ma ci sar\u00e0 sempre un calzolaio a ripararle!)\"\u00bb\nUn sonetto che il Belli dedica esplicitamente al meretricio \u00e8 il n. 616, \"Er commercio libbero\", in cui la prostituta, che non prova affatto vergogna per il proprio mestiere, non si lamenta d'altro che di quelle donne che, osservando il lucro derivante da tale attivit\u00e0, le fanno indirettamente concorrenza, fingendo di essere grandi dame ma sottraendole danarosi clienti:"}
{"id": "2854302", "revid": "287204", "url": "https://it.wikipedia.org/wiki?curid=2854302", "title": "X Factor Compilation 2009 - Finale", "text": "X Factor Compilation 2009 - Finale \u00e8 una compilation, pubblicata il 10 aprile 2009. Raccoglie i brani cantati dai concorrenti della seconda edizione di X Factor Italia.\nNon si tratta di cut dalla durata di 1 minuto e 40 secondi come erano le performance live a X Factor, ma si tratta di esecuzioni complete. Nella compilation sono presenti sia i concorrenti che sono saliti sul palco dalla prima puntata (Noemi, Ambra Marie Facchetti, Matteo Becucci, The Bastard Sons of Dioniso, Farias, Jury Magliolo, Enrico Nordio e Daniele Magro) che le new entry (Andrea Gioacchini, Chiarastella Calconi e Laura Binda).\n\u00c8 stata pubblicata il 10 aprile 2009 con l'etichetta Ricordi.\nClassifica italiana.\nLa compilation debutta alla 3\u00aa posizione nella classifica italiana. Sale fino alla 1\u00aa posizione la settimana seguente ed occupa tale posto fino alla quarta settimana. Rimane in top 10 fino alla settima settimana. Occupa poi per due settimane la 12\u00aa posizione. Fa l'ultima apparizione in classifica dopo due mesi e mezzo alla posizione 20."}
{"id": "2854306", "revid": "1714743", "url": "https://it.wikipedia.org/wiki?curid=2854306", "title": "Christian Ulrik Gyldenl\u00f8ve", "text": "Biografia.\nNacque dalla relazione tra il re Cristiano IV di Danimarca e la sua amante Kirsten Madsdatter.\nMor\u00ec davanti al sagrato della chiesa di Meinerzhagen durante uno scontro con le truppe provenienti dai Paesi Bassi."}
{"id": "2854310", "revid": "767487", "url": "https://it.wikipedia.org/wiki?curid=2854310", "title": "Bigio (scultura)", "text": "Il Bigio (nominativo ufficiale Era fascista) \u00e8 una scultura in marmo di Carrara (altezza 750\u00a0cm) di Arturo Dazzi, realizzata nel 1932 e posta in origine in piazza della Vittoria a Brescia.\nIl colosso venne elogiato da Benito Mussolini nel 1932 come raffigurazione dell'\"Era fascista\", che divenne il suo nome ufficiale. Per la popolazione bresciana tuttavia la statua pass\u00f2 alla storia con il nome di \"Bigio\", pi\u00f9 probabilmente perch\u00e9 realizzata in \"marmo bigio\" che per la forma dialettale del nome \"Luigi\", assieme ad altri nomi meno noti come \"Camillo\" o \"Lello\", quest'ultimo anche in relazione alla forma dialettale \"l\u00e9lo\", cio\u00e8 \"sciocco\", in senso dispregiativo.\nNell'immediato dopoguerra fu oggetto di numerosi atti di contestazione antifascista, fino alla sua rimozione nel 1945, quando venne trasferito in un magazzino comunale. Dopo quasi settant'anni di oblio e proposte sul suo recupero, nel 2013 la giunta guidata dal sindaco Adriano Paroli ha dato il via al restauro del colosso, in vista del suo ricollocamento pensato nell'ambito del progetto di riqualificazione generale della piazza, mirato a restituirne le linee originali e collegato all'apertura della fermata \"Vittoria\" della metropolitana di Brescia. La successiva amministrazione di Emilio Del Bono, tuttavia, ha bloccato il progetto e il dibattito sul destino della statua \u00e8 ancora oggi in corso.\nStoria.\nLe prime idee di Piacentini.\nL'idea di collocare una fontana con, forse, una statua in sommit\u00e0 nacque ancora nelle prime fasi progettuali dell'architetto Marcello Piacentini dopo la vincita del concorso, indetto dal comune, per la realizzazione della nuova piazza. L'elemento di spicco della statua doveva ancor pi\u00f9 concentrare l'armonia dinamica dello spazio, animato da numerose presenze emergenti (il Torrione INA, la Torre della Rivoluzione e il Palazzo Peregallo) e dal profilo diversificato del suo contorno, praticamente doveva diventare il vero perno del piazzale.\nBanalmente, le prime idee di Piacentini si indirizzarono su una classica fontana centrale, sormontata da una riproduzione della Vittoria alata. Le critiche ricevute in merito, per\u00f2, lo portarono presto a muoversi verso altri fronti, cio\u00e8 di usare anche la fontana come contributo alla variata morfologia della piazza: la fontana fu cos\u00ec traslata a ovest, davanti alla congiunzione fra il torrione dell'INA e il palazzo delle Assicurazioni Generali, dove poteva davvero dialogare con la voluta irregolarit\u00e0 delle moli e dei colori che si affacciavano sulla piazza. Questa modifica contribu\u00ec anche a un ripensamento generale della fontana stessa: serviva una figura dominante, emergente e verticale, pi\u00f9 statua a s\u00e9 che statua a coronamento di una fontana. Il tema della Vittoria alata venne dunque meno, preferendo qualcosa di pi\u00f9 moderno e adatto al proprio ruolo di simbolo della nuova epoca e dei nuovi ideali sociali e politici. Le prime osservazioni in merito si riferiscono dunque a una \u00abstatua colossale\u00bb, o un \u00abmonumento fontana dedicato alla Vittoria\u00bb, oppure ancora ad un \u00abcolossale gruppo di bronzo\u00bb, il tutto subito affidato alla mano di Arturo Dazzi, gi\u00e0 consolidato collaboratore di Piacentini nei cantieri del Monumento alla Vittoria di Bolzano e del simile Arco della Vittoria a Genova, ma anche per alcuni lavori a Roma.\nL'opera di Arturo Dazzi e la collocazione.\nGi\u00e0 nell'agosto del 1931 il Dazzi avanzava al comune di Brescia un'offerta per la realizzazione della statua, che sarebbe stata pensata e realizzata a coronamento della fontana disegnata da Piacentini. La proposta consisteva in una scultura alta 7,50 metri, dei quali 50 centimetri costituenti lo zoccolo, rappresentante \u00abla Giovinezza d'Italia, mirando, oltre che a consacrare il ricordo della grande Vittoria, ad esprimere gli ideali rinnovatori del Regime Fascista\u00bb. L'immagine della giovinezza, vigorosamente sbandierata dal fascismo come incitamento alla crescita demografica, allo sport e all'addestramento militare, doveva dunque trovare in questa statua la sua piena raffigurazione, sapientemente fusa con le celebrazioni della vittoria della Prima guerra mondiale. I tempi di realizzazione si trascinarono parecchio rispetto a quanto stabilito dagli accordi iniziali e solo nell'aprile del 1932 Piacentini poteva scrivere ad Augusto Turati di aver visto il bozzetto della statua, alto la met\u00e0 dell'altezza definitiva, esprimendo un giudizio lusinghiero:\nIn effetti, and\u00f2 tutto come previsto da Piacentini: il lavoro sul blocco di marmo di Carrara da cinquantadue tonnellate dur\u00f2 dal 15 giugno al 15 settembre e il traino da Seravezza, presso Forte dei Marmi, dove era stato scolpito prendendo come modello un giovane locale (Silvio Belli), fino a Brescia impieg\u00f2 una settimana, giungendo in citt\u00e0 il 22 settembre.\nSul percorso non si ebbero ostacoli, tranne un sottopassaggio troppo basso di sessanta centimetri, che venne oltrepassato scavando il piano stradale per otto metri. All'arrivo del colosso a Brescia erano pronti ad accoglierlo, in pompa magna, l'autore Arturo Dazzi, il podest\u00e0 Pietro Calzoni, Marcello Piacentini e altri notabili dell'amministrazione cittadina.\nIl giorno successivo, l'impresa edile \"Sabic\", che gestiva i cantieri di alcuni edifici della piazza, mise a disposizione le sue attrezzature per il sollevamento e il posizionamento della statua, operazioni che furono dirette dai fratelli Lombardi, esperti industriali della pietra di Rezzato.\nIl 24 settembre, finalmente spogliato dall'incastellatura in legno che lo aveva protetto lungo il trasporto, fu issato sulla fontana in pietra di Botticino realizzata dalla ditta Gaffuri di Rezzato, raggiungendo l'altezza complessiva di nove o dieci metri (a seconda delle fonti).\nNelle settimane successive la statua fu rifinita sul posto dallo stesso Dazzi, che ricevette come compenso per l'opera 300.000 lire, fra l'altro non prima di aver consumato accesi diverbi con il podest\u00e0 Fausto Lechi il quale, sostituitosi a Calzoni nei mesi successivi, non volle riconoscere il valore dell'opera attribuitogli fino a quel momento.\nProprio il Lechi, negli anni seguenti, si sarebbe rivelato anzi uno dei pi\u00f9 accaniti detrattori del colosso dell'artista, soprattutto per la questione dei genitali scoperti.\nNello stesso mese Benito Mussolini, pur avendolo visto solo in fotografia, gi\u00e0 lo vener\u00f2 come raffigurante in pieno l\"'Era fascista\" e questo divenne il suo nome ufficiale.\nIl Duce, comunque, ebbe modo di vedere il colosso poco pi\u00f9 di un mese dopo, il 1\u00ba novembre 1932, durante la cerimonia di inaugurazione della piazza, durante la quale presenzi\u00f2 e tenne anche un discorso sull'arengario. Quel giorno, riporta Alfredo Giarrattana, \u00abMussolini si avvicin\u00f2 alla fontana e, osservando di sotto in su la statua, si dice abbia esclamato: \"\u00c8 potente!\". Arturo Dazzi, che era accanto a Mussolini, avrebbe reagito con commozione, mormorando: \"Adesso anche se la vogliono buttar gi\u00f9, non me ne importa niente!\"\u00bb.\nIl popolo, la critica e le polemiche.\nDopo poche settimane emersero le prime insofferenze, soprattutto di carattere morale: il colosso, completamente nudo e dunque con i genitali scoperti, fu condannato dal vescovo dell'epoca Giacinto Gaggia come trionfo della laicit\u00e0 edonistica, diffondendo un messaggio nel quale diceva:\nNel 1933 si tent\u00f2 di risolvere la questione aperta dalla critica cattolica applicando una foglia di vite in alluminio sulle parti anatomiche condannate. La foglia fu confezionata a Brescia dalla fonderia artistica Perani: il disegno fu affidato allo scultore Claudio Botta, mentre l'operaio Paolo Talenti la modell\u00f2 e la dipinse ad imitazione del marmo. La cosa dovette suscitare diverse polemiche, come dimostra il forte interessamento dei giornali locali dell'epoca circa la questione della copertura dei genitali, anche a causa della soluzione della foglia di vite, ormai molto banale. Il quotidiano \"Il Popolo di Brescia\", ad esempio, in un articolo sulla nudit\u00e0 delle sculture nella storia dell'arte dice, con velato riferimento al Bigio di Brescia: \nIl dibattito sul tema, oltretutto, non era inedito in quegli anni, poich\u00e9 gi\u00e0 aperto dalla sfilata dei nudi e aitanti atleti dello Stadio dei Marmi a Roma, nel Foro Mussolini, sculture ancora oggi ritenute un trionfo della genialit\u00e0 virile, con entusiastiche letture anche da parte del mondo omosessuale.\nAltri pareri avversi emersero negli anni, gi\u00e0 prima della guerra, soprattutto dagli esponenti delle correnti antimoderniste che si scagliavano contro l'anticlassicismo delle forme della statua, bench\u00e9 in verit\u00e0 proprio di statua classica si trattasse.\nNumerosi furono anche i tentativi di screditare l'opera, in particolare circa la sua qualit\u00e0, dicendo che si trattava solamente di una scultura scartata dal Foro Mussolini, notizia invero totalmente infondata.\nAltre illazioni furono la presenza di scheggiature ritoccate con lo stucco, il fatto che i nove decimi dei bresciani fossero concordi alla sua rimozione e che il colosso era stato la causa di un incidente mortale verificatosi durante un'azione goliardica: un giovane, con le intenzioni di creare un vestito alla statua, si sarebbe arrampicato fino sulle spalle per prenderne le misure e da l\u00ec sarebbe precipitato al suolo, morendo. Non si ha alcuna prova, di fatto, che questo evento sia accaduto veramente\nAltre denunce, come detto precedentemente, provennero dal nuovo podest\u00e0, il conte avvocato Fausto Lechi, che nel 1933 lamentava quell'\u00abibrido, indecoroso grottesco della foglia di vite\u00bb che, persa la verniciatura nel corso degli anni, non avrebbe fatto altro che mettere \u00abancor pi\u00f9 in evidenza il punto anatomico e la sudicia copertura\u00bb.\nIl popolo, da parte sua, accolse la statua e il suo posizionamento in modo anche sbeffeggiante e goliardico, umanizzante, come spesso accadeva per i monumenti statuari.\nIl Caff\u00e8 Impero, retrostante il colosso e ancora esistente, fu addirittura soprannominato \"caf\u00e9 dele ci\u00e0pe\", letteralmente \"caff\u00e8 delle chiappe\", poich\u00e9 i posteriori del giovane raffigurato davano direttamente sui tavolini e, in particolare, dalla sala al primo piano del caff\u00e8 se ne poteva godere un'ottima e diretta visione.\nNel 1939 la rivista \"Brixia fidelis\" pubblic\u00f2 una curiosa poesia di un anonimo, firmato con lo pseudonimo di \"Rasigh\u00ec\", cio\u00e8 \"seghetto\":\n\u00c8 interessante notare il riferimento all'atteggiamento battagliero della statua e, soprattutto, come questo sia ridicolmente degradato e ironizzato a semplice arrabbiatura per la questione della foglia di vite, quando doveva invece simboleggiare il coraggio e la pronta forza dell\"'Era fascista\"; va inoltre rimarcato come proprio la questione della foglia a copertura dei genitali sia il tema centrale della poesia, sintomo di quanto l'argomento fosse dibattuto, quasi ormai visto come elemento di spicco del tema del Bigio, immediatamente comprensibile a tutti (si tenga presente la destinazione popolare di questi versi).\n\u00c8 chiaro inoltre come il parere generale del popolo, che questi versi paiono rappresentare, non fosse di denuncia, forse nemmeno di approvazione, bens\u00ec di derisione verso tutte queste vicende in fondo cos\u00ec sciatte e ridicole che ruotavano attorno alla povera statua e mosse da chi vi si accapigliava per questioni morali, formali e artistiche, cos\u00ec lontane dalla realt\u00e0 popolare.\nDa parte sua, la critica colta del tempo fu unanime nel riconoscere l'alto valore del colosso, anche in termini di simbologia interiore.\nAlla fine del 1932 la rivista \"Architettura\" scriveva: \u00abDi fronte al Palazzo delle Assicurazioni Generali una bassa fontana \u00e8 coronata da una vigorosa statua di Arturo Dazzi rappresentante l'Era Fascista. Un giovane gigante, nudo, balza in avanti in un senso irresistibile di movimento, lo sguardo fisso ad una sicura meta. L'artista [...] ha raggiunto in questa statua un'altissima nobilt\u00e0 di espressione\u00bb.\nIl dopoguerra e la rimozione.\nTerminata la Seconda guerra mondiale, la statua, vista come simbolo del regime fascista, divenne subito obiettivo di numerosi atti di sfregio. Il pi\u00f9 grave fu l'innesco di alcune cariche di dinamite alla sua base, posizionate per due notti consecutive da alcuni oppositori del regime, sfidando la sorveglianza della \"Military Police\" alleata: le esplosioni tranciarono una gamba, un braccio e rimossero la foglia applicata sui genitali.\nLa sorte della statua era ormai segnata: il 13 ottobre 1945, dopo circa un mese di lavori per portarlo a terra e fissarlo all'interno di una incastellatura di legno, il \"Bigio\" fu rimosso e posto sotto una tettoia di un magazzino comunale in via Rose di Sotto 12/c, dove si trova tuttora.\nIl \"Giornale di Brescia\", in quell'occasione, scrisse in un lungo articolo:\nDenunce e tentativi di recupero dal dopoguerra a oggi.\nGi\u00e0 nel 1953, dieci anni dopo il termine della guerra per l'Italia, le prime voci che auspicavano il ritorno del Bigio cominciarono a serpeggiare. Nel maggio di quell'anno, difatti, la rivista \"Terra nostra\" scriveva:\nNell'occasione venne anche indetto, dalla medesima rivista, una sorta di referendum per conoscere la pubblica opinione sulle sorti della statua e dell'arengario: i pareri proposti, forse anche per l'eccessiva vicinanza temporale allo svolgersi di quegli eventi, furono scarsi e discordanti e nulla fu messo in pratica.\nNegli anni successivi la statua rimase nell'oblio e nel silenzio stampa, fino al 1970, quando si progett\u00f2 e realizz\u00f2 il parcheggio sotterraneo della piazza in collaborazione con l'Agip, che ne sarebbe stata il gestore.\nIl progettista Bruno Fedrigolli, di parte socialista, ipotizz\u00f2 la ricollocazione del colosso nel suo luogo originale. Nuovamente, nulla fu mai realizzato, sebbene la cosa fosse fattibile, come lo stesso Fedrigolli denunci\u00f2 pi\u00f9 di vent'anni dopo in una lettera al \"Giornale di Brescia\":\nNel 1984 il comune di Brescia avanz\u00f2 la proposta di vendere all'asta la statua del Dazzi, subito naufragata. Nemmeno il progetto di riqualificazione della piazza formulato da Giorgio Lombardi nel 1986, nell'ambito di un programma di rivalutazione di alcune piazze del centro storico, and\u00f2 in porto, sebbene l'autore avesse gi\u00e0 provveduto a tamponare eventuali opposizioni antifasciste affermando che \u00abla distanza temporale avrebbe consentito di storicizzare questa esperienza e di leggere l'intervento di costruzione della piazza come un campione fra i pi\u00f9 completi e riusciti di un'epoca della cultura urbanistica italiana\u00bb.\nNemmeno sotto la tettoia del magazzino, comunque, il Bigio doveva trovar pace: nel 1995 il viso e il collo furono imbrattati da una secchiata di vernice rossa mentre, proprio in quegli anni, un timido fuoco di paglia mosso da una serie di lettere al \"Giornale di Brescia\" nasceva e moriva contro il silenzio dell'amministrazione comunale. Unica iniziativa mossa alla riscoperta della statua venne da parte del Fondo per l'Ambiente Italiano, che nel 1995 organizz\u00f2, in occasione della giornata di apertura dei palazzi e dei monumenti solitamente chiusi al pubblico nell'ambito cittadino, anche un sopralluogo al magazzino di via Rose di Sotto.\nNel 2006 l'assessore ai lavori pubblici del comune di Mazzano, nel bresciano, avanz\u00f2 la richiesta al comune di Brescia di ottenere in cessione il colosso per porlo davanti al municipio del proprio comune. L'idea non ebbe seguito e pure la disponibilit\u00e0 di recupero e restauro della statua da parte del Museo delle Mille Miglia si spense inascoltata.\nNel 2007 il primo segnale di apertura dell'amministrazione comunale venne dal sindaco dell'epoca Paolo Corsini, esponente della sinistra, che si disse disponibile \u00aball'apertura di un ampio dibattito sulla ricontestualizzazione di Piazza Vittoria che [coinvolgesse] il tema del ritorno della statua al luogo da cui fu rimossa\u00bb, avviando \u00abun confronto serio in citt\u00e0\u00bb fra cittadini, esperti, studiosi e l'Universit\u00e0 cittadina. Gi\u00e0 nel 2008 il dibattito sul Bigio riprende grazie alla prima e fondamentale monografia, interamente dedicata all'argomento, pubblicata dallo storico e studioso Franco Robecchi, il quale si schiera decisamente a favore del recupero del colosso. In merito alla politica di ostracismo portata avanti dalle amministrazioni comunali e da altri, numerosi enti in quasi sessant'anni di storia, scrive:\nLa successiva giunta di centrodestra guidata da Adriano Paroli parve determinata alla ricollocazione del Bigio nel suo luogo d'origine, ma la questione fu ostacolata dalla scadenza del contratto di gestione del parcheggio sotterraneo della piazza con l'Agip e, soprattutto, di lavori per la costruzione in piazza della Vittoria della fermata della metropolitana cittadina.\nIl previsto recupero.\nAll'inizio di ottobre 2011 fu annunciato che il pi\u00f9 vasto programma di riqualificazione della piazza, da concretizzare contemporaneamente all'apertura della metropolitana, avrebbe compreso la ricollocazione del colosso. Ci\u00f2 avrebbe soddisfatto anche quanto imposto dalla Soprintendenza ai Beni Architettonici al programma di recupero dello spazio urbano, ossia riportare la piazza esattamente all'aspetto originale, compresa la ricollocazione del colosso di Arturo Dazzi. L'intenzione fu riconfermata un mese dopo, in concomitanza con il ritorno alla sede originale di un'altra statua \"perduta\", la Lodoiga, riportata dopo pi\u00f9 di cent'anni sotto il porticato del Palazzo della Loggia. Mario Labolani, assessore ai Lavori pubblici e al Centro storico, specific\u00f2 che l'operazione non sarebbe comunque avvenuta prima della fine del 2012, cio\u00e8 prima dell'ultimazione della metropolitana e dei lavori di riqualificazione previsti per la piazza.\nAll'inizio del 2013 hanno avuto inizio i lavori di restauro del colosso da parte di una squadra di restauratori e studenti. Il recupero, complicato a causa delle condizioni in cui versa la statua dal punto di vista dell'integrit\u00e0 e della stabilit\u00e0 generale, preveder\u00e0 una serie di carotaggi all'interno del blocco di marmo per permettere l'inserimento di barre di acciaio atte a recuperarne la statica. Terminata questa operazione, il colosso sar\u00e0 riportato in piazza della Vittoria dove, nel frattempo, si sar\u00e0 ultimata la ricostruzione dell'originale basamento, completo di fontana (i lavori hanno avuto inizio nell'autunno 2012). Una volta riportato in posizione eretta, sar\u00e0 ultimato il restauro superficiale.\nL'operazione di recupero ha visto la ferma condanna da parte dei partiti e dei consiglieri di opposizione all'interno del consiglio comunale, Emilio Del Bono in testa, e dell'Associazione Nazionale Partigiani d'Italia in quanto interpretata come scelta ideologica di stampo revisionistico. In particolare, per esempio, il consigliere comunale di opposizione Giuseppe Ungari ha dichiarato che si tratta di un \"atto offensivo, prepotente e grave, che ferisce la memoria collettiva con il ripristino di simboli fascisti\". Per quanto riguarda l'opinione della cittadinanza, \u00e8 stata nuovamente l'ANPI a consegnare al sindaco Paroli, l'11 febbraio 2013, 1735 firme di cittadini bresciani contrari alla ricollocazione della statua. La protesta non \u00e8 comunque stata accolta e lo stesso sindaco ha dichiarato che \"questa non \u00e8 un'operazione nostalgica. Guai a pensare che rimettere una statua possa ridare dignit\u00e0 al fascismo. Faremo di tutto perch\u00e9 non sia cos\u00ec\". Nonostante questo incontro, ANPI e Fiamme Verdi hanno proseguito la loro protesta, sia continuando con la raccolta di firme, sia organizzando frequenti flash-mob e volantinaggi direttamente in Piazza della Vittoria.\nParte della contestazione ha riguardato anche i costi sostenuti per l'intera operazione (restauro della statua, ricostruzione del basamento, ecc.), probabilmente tra i quattrocento e i cinquecentomila euro, rientranti nei circa cinque milioni stanziati per la totalit\u00e0 del progetto di riqualificazione della piazza.\nIl 5 aprile 2013 \u00e8 stata presentata, in sede di consiglio comunale, una nuova petizione, da parte di ANPI e Fiamme Verdi, contro la ricollocazione della statua. Al termine della relativa discussione, la richiesta \u00e8 stata nuovamente respinta dalla maggioranza, come d'altronde gi\u00e0 annunciato in precedenza, sancendo definitivamente il ritorno del colosso nella sua posizione originale. La decisione \u00e8 stata accolta con sdegno dall'opposizione, rappresentata dai consiglieri del Partito Democratico, e dalle associazioni che avevano presentato la petizione, mentre solo Laura Castelletti non si \u00e8 dimostrata contraria all'operazione se questa sar\u00e0 accompagnata dall'affissione di un'adeguata targa esplicativa.\nIl ritorno della statua nella piazza era dunque previsto per la seconda decade di aprile, al quale sarebbe seguito il restauro superficiale e infine l'inaugurazione. Il completamento dei lavori \u00e8 stato per\u00f2 rimandato per decisione dello stesso sindaco Adriano Paroli il 17 aprile 2013, dopo i numerosi incontri avvenuti con le associazioni dei partigiani nei giorni precedenti, soprattutto per limitare il dibattito sul ritorno del colosso nell'ambito delle elezioni amministrative e per rispetto verso la festivit\u00e0 del 25 aprile, rimandando la questione al post-elezioni.\nLa ripresa del dibattito.\nLa giunta comunale guidata da Emilio Del Bono, insediatasi dopo quella di Paroli, ha proseguito e completato il progetto di riqualificazione della piazza, terminato alla fine del 2013, senza tuttavia ricollocare il Bigio. A questo proposito, Del Bono si \u00e8 espresso in modo nettamente contrario su un atto che avrebbe portato a \"scontri, divisioni e controversie\", definendo il tema \"marginale\" rispetto ai problemi della citt\u00e0 e specificando comunque come non sia stata una scelta ideologica, dettata bens\u00ec, oltre che dai precedenti motivi, anche dalla necessit\u00e0 di tutela del manufatto dagli atti vandalici e dal rispetto verso le vittime della strage di Piazza della Loggia. Inutili si sono rivelate anche le recenti richieste del direttore della Fondazione Il Vittoriale degli Italiani di Gardone Riviera, Giordano Bruno Guerri, di ottenere il Bigio in prestito.\nIl dietro-front ha subito soprattutto le critiche da parte della Soprintendenza e, in un secondo momento, nell'aprile 2014, da parte del vicesindaco e assessore alla cultura Laura Castelletti, la quale si \u00e8 detta contraria alla proposta di Del Bono di un bando internazionale per sostituire la statua. Diverse critiche sono giunte anche dagli esponenti della giunta precedente, soprattutto dall'ex assessore Mario Labolani e dall'ex sindaco Paroli, secondo i quali \"Brescia non pu\u00f2 aver paura di una statua\". Il dibattito \u00e8 tuttora aperto e si \u00e8 esteso, sempre a partire dall'aprile 2014, anche ai social network, muovendosi su diversi fronti di pensiero, anche sul tema delle possibili alternative alla statua. Nel 2017 il confronto cittadino \u00e8 ripreso, con toni forti, in seguito alla collocazione temporanea della statua di Mimmo Paladino sul piedistallo di piazza Vittoria e alle dichiarazioni del direttore di Brescia Musei Massimo Minini.\nDescrizione e stile.\nDal punto di vista stilistico, la statua \u00e8 di fatto rappresentativa dell'arte del periodo che la produsse: molto solida e caratterizzata dal geometrismo tipico dell'epoca, il colosso si presenta come un giovane nudo, dallo sguardo fiero, leggermente sporto in avanti, con il braccio sinistro ripiegato e appoggiato sul fianco e il destro steso lungo il corpo, con la mano stretta a pugno. Le gambe sono leggermente divaricate e la figura, sebbene complessivamente statica, pare tesa ad una pronta azione, quasi una sfida, sia per il pugno contratto sia per il petto gonfio e il volto sollevato, ruotato verso un obiettivo lontano.\nRispetto alle sculture degli atleti del Foro Italico, a cui comunque si rif\u00e0 nello stile, l'opera del Dazzi indugia meno sui dettagli plastici dell'anatomia a beneficio di una maggiore compostezza d'insieme, dove gli scarsi appigli per l'occhio, che scivola continuamente sulla levigata e uniforme superficie della figura, favoriscono una veduta generale del colosso. La semplificazione \u00e8 molto spinta, pur rimanendo la rappresentazione realistica e niente affatto stilizzata, tendente piuttosto a evidenziare con maggiore enfasi l'andamento dei volumi e delle spinte muscolari del possente giovane.\nIl ruolo della statua nell'organizzazione monumentale della piazza \u00e8 evidente se messo in connessione con l'arengario in marmo rosso che si trova all'angolo opposto, al quale il colosso rivolge lo sguardo. Questo studiato collegamento permette di legare il monumento al contesto circostante, come gi\u00e0 accennato in precedenza, in un dialogo tra i due elementi planimetrici posti in posizioni eccentriche, emergenti con moli e colori completamente differenti. Veniva in questo modo ripetuta, su scala minore, l'irregolarit\u00e0 dei prospetti e dei volumi affacciati sulla piazza, molto variegati in cromatismo, altezza e forma, nonch\u00e9 l'irregolarit\u00e0 planimetrica della piazza stessa. Si creava cos\u00ec uno spazio anticlassico per eccellenza, sia nella planimetria sia nei volumi, sia negli stessi monumenti, in un'ottica sapientemente elaborata in fase di progetto dopo aver scartato la primitiva idea della statua in posizione centrale.\nIl colosso poggiava su un alto zoccolo, a sua volta parte della fontana sottostante, di forma esagonale larga tredici metri, che ben si equilibrava con le architetture della piazza e fungeva anche da piastra virtuale alla statua, una sorta di stabilizzatore dei suoi forti accenti verticali. Il basso parapetto di contorno era aperto da un varco dal quale, mediante tre gradini, si scendeva al camminamento sottostante attorno al bacino, sul quale svettavano i dieci metri di statua e zoccolo. Era una soluzione decisamente innovativa, lontana dai modelli accademici sulle fontane pubbliche, che faceva della vasca una specie di laghetto di sosta enfatizzante la mole del colosso. La forma della fontana, fra l'altro, si collocava alla perfezione sia sull'incrocio a Y rovesciata fra le strade che attraversavano la piazza, sia nel sistema grafico della pavimentazione."}
{"id": "2854317", "revid": "74801", "url": "https://it.wikipedia.org/wiki?curid=2854317", "title": "Bernhard Adelmann von Adelmannsfelden", "text": "Biografia.\nFratello maggiore di Konrad, anche lui umanista.\nFu canonico dal 1472 a Eichst\u00e4tt e ad Augusta dal 1498, difensore di Johannes Reuchlin, amico e difensore di Martin Lutero contro il suo strenuo oppositore, il teologo cattolico Johannes Eck, dalle cui accuse venne, nel 1520, assolto."}
{"id": "2854321", "revid": "112030249", "url": "https://it.wikipedia.org/wiki?curid=2854321", "title": "Guillaume Benjamin-Amand Duchenne", "text": "L'era della neurologia moderna progred\u00ec grazie alle scoperte di Duchenne riguardo alla conducibilit\u00e0 dei neurotrasmettitori, l'effetto di lesioni di queste strutture e l'introduzione della biopsia muscolare. Egli fu il primo a praticare la biopsia muscolare, la raccolta di un campione di tessuto vivo con una invenzione che lui chiam\u00f2 \"\"l'emporte-pi\u00e8ce\" (l'arpione di Duchenne). Il suo libro, \"M\u00e9canisme de la physionomie humaine\" fu il primo testo di neurofisiologia sull'emozione e stabil\u00ec un punto di riferimento nella storia della fotografia in ambito medico. Comunque, il contributo pi\u00f9 grande riguard\u00f2 le miopatie che adesso portano il suo nome: Distrofia di Duchenne, atrofia muscolare spinale di Duchenne-Aran e la paralisi di Duchenne-Erb.\nI contemporanei di Duchenne aggiunsero \u201cde Boulogne\u201d al suo nome per evitare di confonderlo con il nome assonante di Edouard Adolphe Duchesne (1804-1869), un famoso medico.\nBiografia.\nGuillaume-Benjamin Duchenne nacque in una famiglia di pescatori a Boulogne-sur-Mer il 17 settembre 1806. Duchenne and\u00f2 in un liceo locale a Douai, dove si diplom\u00f2 all'et\u00e0 di 19 anni. Dal 1827, all'et\u00e0 di 21 anni, studi\u00f2 medicina sotto l'insegnamento di professori come Ren\u00e9-Th\u00e9ophile-Hyacinthe La\u00ebnnec (1781-1826), il barone Guillaume Dupuytren (1777-1835), Fran\u00e7ois Magendie (1783-1855), e L\u00e9on Cruveilhier (1791-1874). Si laure\u00f2 in medicina a Parigi nel 1831 e present\u00f2 la sua \"Th\u00e8se de M\u00e9decine\", una monografia sulle ustioni, prima di ritornare alla nativa Boulogne dove inizi\u00f2 il praticantato. Duchenne si spos\u00f2 nel 1831, ma sua moglie mor\u00ec di febbre puerperale durante una gravidanza due anni dopo. La matrigna di Duchenne fece circolare voce che la morte di sua moglie fu causata dal fatto che egli solo era presente al parto, e dopo ci\u00f2 gli fu tolto il figlio dalla famiglia della moglie, il quale si riun\u00ec al padre solo quando egli stava per morire.\nDurante il 1835, Duchenne inizi\u00f2 la sperimentazione della elettropuntura terapeutica (una tecnica recentemente inventata da Magendie e Jean-Baptiste Sarlandi\u00e8re che prevede la somministrazione di una scossa elettrica sotto pelle con degli elettrodi affilati per stimolare i muscoli). Dopo un breve ed infelice secondo matrimonio, Duchenne ritorn\u00f2 a Parigi nel 1842 per continuare le sue ricerche mediche. L\u00ed egli svilupp\u00f2 una tecnica non invasiva di stimolazione muscolare che sfruttava una scossa faradica sulla superficie della pelle che fu chiamata \"electrisation localisee\"\". Egli spieg\u00f2 queste teorie nella sua opera \"De l'\u00c9lectrisation Localis\u00e9e et de son Application \u00e0 la Physiologie, \u00e0 la Pathologie et \u00e0 la Th\u00e9rapeutique\", pubblicata per la prima volta nel 1855. Un supplemento illustrato alla seconda edizione, \"Album de Photographies Pathologiques\", fu pubblicato nel 1862. Alcuni mesi dopo la prima edizione di questo libro molto discusso fu pubblicato \"Mecanisme de la Physiologie Humaine\". Ma fu con la sua ulteriore pubblicazione \"Physiologie des mouvements d\u00e9montr\u00e9e \u00e0 l'aide de l'exp\u00e9rimentation \u00e9lectrique et de l'observation clinique, et applicable \u00e0 l'\u00e9tude des paralysies et des d\u00e9formation\" risultato di oltre 20 anni di studio, che consegn\u00f2 il suo importante contributo alla scienza medica.\nNonostante le sue procedure non ortodosse e le frequenti relazioni scomode con gli elementi pi\u00f9 anziani dello staff con cui lavorava, le sue ricerche esatte ed inflessibili presto gli portarono una fama internazionale come un neurologo all'avanguardia nel suo campo. Inoltre egli fu considerato come uno degli sviluppatori della elettrofisiologia ed elettroterapia. Attraverso l'elettricit\u00e0 egli scopr\u00ec anche la differenza tra sorrisi simulati e i sorrisi dalla genuina felicit\u00e0 che utilizzano i muscoli involontari della bocca (muscolo zigomatico maggiore) e quelli degli occhi (muscoli orbicolari). Questi sorrisi \u201cgenuini\u201d sono conosciuti come sorrisi Duchenne in suo onore. \u00c8 a lui attribuita la scoperta della distrofia di Duchenne. Duchenne mor\u00ec di emorragia nel 1875, dopo diversi anni di malattia."}
{"id": "2854329", "revid": "2075278", "url": "https://it.wikipedia.org/wiki?curid=2854329", "title": "Adidas", "text": "Adidas (reso graficamente come adidas) \u00e8 un'impresa multinazionale con sede a Herzogenaurach, in Baviera (Germania), che produce calzature, abbigliamento e altri articoli sportivi, per attivit\u00e0 professionale, dilettantistica o per il tempo libero. \u00c8 il maggiore produttore di abbigliamento sportivo in Europa e il secondo a livello mondiale.\nI prodotti dell'azienda sono tutti identificati dalle caratteristiche \"tre strisce\" parallele e disposte in modo obliquo, che possono ricordare una forma della lettera sampi del greco antico. Tale identificazione compare anche nel logo ufficiale dell'azienda.\nStoria.\nFondazione dell'azienda originaria \"Gebr\u00fcder Dassler Schuhfabrik\".\nLe origini dell'attuale azienda si possono far risalire al 1924 quando Adolf Dassler, figlio del calzolaio \"Christoph von Wilhelm Dassler\", aveva cominciato a produrre scarpe da calcio nella lavanderia della madre Pauline a Herzogenaurach, una cittadina della Baviera.\nIn quell'anno assieme al fratello maggiore Rudolf Dassler, fond\u00f2 la \"Gebr\u00fcder Dassler Schuhfabrik\" (fabbrica di scarpe dei fratelli Dassler). Adolf si occupava di fabbricare materialmente le scarpe mentre Rudolf si occupava della distribuzione e della parte gestionale.\nL'azienda ottenne subito un grande successo e guadagn\u00f2 la ribalta internazionale gi\u00e0 durante le Olimpiadi del 1936, equipaggiando Jesse Owens.\nFondazione dell'\"Adidas\" e la rivalit\u00e0 con \"Puma\".\nNel 1947, a causa di dissapori che erano gi\u00e0 sorti durante la Seconda guerra mondiale, i due fratelli si divisero. Rudolf form\u00f2 una sua azienda che chiam\u00f2 inizialmente \"Ruda\" (dalle prime due lettere rispettivamente del suo nome \"Ru\"dolf e del cognome \"Da\"ssler) e che poi nel 1948 ribattezz\u00f2 in \"Puma Schuhfabrik Rudolf Dassler\", oggi nota semplicemente come Puma. Adolf invece chiam\u00f2 la sua azienda Adidas, anch'egli utilizzando il suo soprannome, \"Adi\", e le tre prime lettere del cognome \"Das\"sler. L'azienda fu ufficialmente registrata il 18 agosto 1949 come \"Adidas AG\".\nPuma e Adidas entrarono cos\u00ec in aspra concorrenza. Perfino la cittadina di Herzogenaurach si divise sulla questione, e fu soprannominata \"la citt\u00e0 dei colli piegati\" perch\u00e9 la gente guardava continuamente le scarpe calzate dagli altri. Anche i due club calcistici locali si schierarono: l'ASV Herzogenaurach fu rifornito dall'Adidas, mentre il FC Herzogenaurach scelse le scarpe di Rudolf.\nI due fratelli non si riconciliarono mai e, bench\u00e9 siano sepolti nello stesso cimitero, le loro tombe sono separate quanto pi\u00f9 possibile.\nAlle Olimpiadi del 1960 il velocista tedesco Armin Hary fu pagato dalla Puma per indossare loro scarpe durante la finale dei 100 metri. In precedenza Hary aveva calzato Adidas, chiedendo ad Adolf di essere per questo ricompensato in denaro, ma Adidas aveva respinto la richiesta. Hary vinse la medaglia d'oro con le Puma, ma si present\u00f2 alla premiazione con scarpe Adidas, sconcertando i due fratelli Dassler. Hary sperava di ricevere una retribuzione da entrambi, ma Adi si arrabbi\u00f2 talmente che interruppe i contatti con il campione olimpico.\nIl logo.\nDopo le Olimpiadi del 1952 la Adidas compr\u00f2 il logo a tre strisce dall'azienda di scarpe sportive finlandese Karhu, per due bottiglie di whisky e l'equivalente di 1.600 \u20ac.\nIl logo a trifoglio fu disegnato nel 1971 e presentato nel 1972, appena in tempo per le Olimpiadi del 1972 svoltesi a Monaco di Baviera. Questo logo durer\u00e0 fino al 1997, quando l'azienda presenta il logo a \"tre barre\" (disegnato dall'allora direttore artistico Peter Moore), inizialmente usato sui prodotti di tipo \"equipaggiamento\". \nLa gestione di Bernard Tapie.\nNel 1978, alla morte di Adolf Dassler, la societ\u00e0 fu guidata dalla moglie K\u00e4the, dal figlio Horst, e dalle figlie di quest'ultimo. \nDopo un periodo problematico seguito alla morte di Horst Dassler nel 1987, la societ\u00e0 fu comprata nel 1989 dal finanziere francese Bernard Tapie, per 1,6 miliardi di franchi francesi (oggi circa 240 milioni di euro), che Tapie prese in prestito. A quel tempo, Tapie era un famoso specialista nell'acquistare aziende sull'orlo del fallimento e risanarle.\nTapie decise di spostare la produzione all'estero, in Asia; egli scelse inoltre Madonna come volto pubblicitario per il brand. \nAnni 1990 e la gestione di Robert Louis-Dreyfus.\nNel 1992, divenuto Pierre B\u00e9r\u00e9govoy il Primo Ministro della Francia, Tapie decise di vendere la societ\u00e0, affidando la vendita alla banca Cr\u00e9dit Lyonnais, controllata dallo Stato francese. Nel 1993 il \"Cr\u00e9dit Lyonnais\" trov\u00f2 un acquirente in un gruppo di investitori guidato da Robert Louis-Dreyfus, al prezzo minimo indicato da Tapie.\nLouis Dreyfus divenne presidente di Adidas nel 1994. Nel 1995 Adidas entr\u00f2 in Borsa quotandosi a Parigi e Francoforte sul Meno.\nNel 1997 Adidas acquis\u00ec Salomon Group e i suoi marchi Salomon, TaylorMade, Mavic and Bonfire, assumendo il nome di Adidas-Salomon AG. \nAnni 2000 e 2010.\nNel gennaio 2006 il gruppo ha acquisito anche la marca inglese Reebok. \nNel novembre 2011 Adidas ha acquistato l'azienda di scarpe di arrampicata e mountain bike Five Ten. Il 6 agosto 2015 l'azienda annuncia l'acquisizione dell'austriaca Runtastic per 220 milioni di euro.\nNel maggio 2016 sono entrati nel consiglio di sorveglianza del gruppo i due principali investitori: Nassef Sawiris, azionista di riferimento con una quota del 6%, appartenente alla famiglia pi\u00f9 ricca d'Egitto (secondo la classifica di \"Forbes\" \u00e8 il 421\u00ba pi\u00f9 ricco al mondo), fratello di Naguib Sawiris, protagonista in Italia di operazioni finanziarie su Seat Pagine Gialle e Wind e, con una quota del 5%, il rappresentante di Albert Frere, l'uomo pi\u00f9 facoltoso del Belgio e 286\u00ba nella classifica stilata da \"Forbes\".\nDall'ottobre 2016, il danese Kasper Rorsted, nato a Aarhus il 24 febbraio 1962, con studi a Copenaghen e Harvard, ha assunto la guida del gruppo al posto di Herbert Heiner, in carica per ben 15 anni. Anche la sua strategia \u00e8 di continuare a puntare sulla crescita negli Stati Uniti con il lancio di una speciale linea, \"Originals\", per le riedizioni dei modelli anni sessanta di scarpe in pelle, da tennis e da pallacanestro, e di collaborare con il rapper e stilista Kanye West, con la linea \"Yeezy\".\nNel settembre 2017 ha aperto a Milano il pi\u00f9 grande store d'Italia, testimonial David Beckham.\nCantanti e gruppi che indossano prodotti del marchio.\nVari rapper o gruppi di hip hop hanno indossato \"sneakers\" o tute sportive col marchio Adidas durante i loro concerti: Run DMC, Jay Z, Puff Daddy, fino a Snoop Dogg per l'ultimo \"Adidas Tracksuit Day\" del 6 novembre 2010, evento ripetuto fino al 2015. \nJonathan Davis, cantante del gruppo Nu metal Korn, \u00e8 entrato nell'immaginario collettivo con indosso sempre tute sportive col marchio Adidas. Nel 1996 viene pubblicato il singolo A.D.I.D.A.S., contenuto nel secondo album del gruppo Life Is Peachy.\nFreddie Mercury, storico leader dei Queen, sovente utilizzava scarpe Adidas durante le performance dal vivo.\nL'Adidas come fornitrice di palloni e sponsor di squadre.\nAdidas \u00e8 da tempo il fornitore dei palloni usati nel campionato mondiale di calcio, nel campionato europeo di calcio, nella UEFA Champions League, nella coppa d'Africa e in varie competizioni calcistiche.\nMolte squadre di calcio hanno scelto Adidas come sponsor tecnico. Tra i club pi\u00f9 famosi spiccano gli italiani Juventus e Cagliari, gli spagnoli ; i tedeschi e , gli inglesi Manchester United, Arsenal e Leeds, gli olandesi dell'Ajax e , i portoghesi Benfica, i francesi Olympique Lyonnais, gli svizzeri , i greci Olympiakos, i danesi FC Copenaghen, i serbi Partizan Belgrado e i turchi Be\u015fikta\u015f e Fenerbah\u00e7e, oltre agli argentini River Plate, i brasiliani Flamengo e a tutte le squadre della MLS.\nTra le nazionali, invece, spiccano l', la , la , la , la , il , il , il e il . Inoltre, Adidas \u00e8 sponsor tecnico di tutte le squadre NHL e di numerosi college NCAA.\nProdotti.\nLa gamma produttiva dell'Adidas si \u00e8 estesa dalle originarie scarpe da calcio, alle calzature per un numero crescente di sport; l'attivit\u00e0 si \u00e8 inoltre successivamente diversificata e ampliata per includere anche le divise di gioco per praticare gli sport e l'abbigliamento sportivo per il tempo libero.\nLa gamma odierna comprende calzature, abbigliamento e accessori per i seguenti sport: taekwondo, atletica leggera, calcio, corsa, tennis, pallacanestro, golf, hockey su prato, cricket, lacrosse, rugby, ginnastica, skateboard, karate, judo, automobilismo, scherma e sollevamento pesi.\nRecentemente a questi prodotti si \u00e8 affiancata anche l'offerta di accessori sportivi e altri prodotti come profumi, occhiali sportivi, orologi.\nAlcuni dei pi\u00f9 famosi e pagati calciatori del mondo al momento hanno contratti e sponsorizzano il marchio Adidas: Messi, Di Mar\u00eda, Quaresma, Casillas, Bale, James Rodr\u00edguez, Lucas, Neuer, Oscar, \u00d6zil, Benzema, Gabriel Jesus, Jonas, Diego Ribas, Lorenzo Insigne, Paulo Dybala, Gianluigi Donnarumma fra gli altri.\nLa Adidas fa da sponsor tecnico tra gli altri al Real Madrid, alla Juventus, al Bayern Monaco, al Manchester United, all'Arsenal e al Lione.\nAdidas produce ancora tacchetti a mano per Toni Kroos.\nIn altri sport come il rugby \u00e8 sponsor tecnico degli All Blacks e delle cinque franchigie regionali che partecipano al Super Rugby."}
{"id": "2854330", "revid": "599013", "url": "https://it.wikipedia.org/wiki?curid=2854330", "title": "Zahari Sirakov", "text": "Carriera.\nClub.\nDopo aver giocato con vari club, nel 2004 si trasferisce all'Amkar Perm'.\nNazionale.\nHa rappresentato la Nazionale bulgara dal 1998."}
{"id": "2854332", "revid": "419317", "url": "https://it.wikipedia.org/wiki?curid=2854332", "title": "Modello di Fitz-Hugh-Nagumo", "text": ""}
{"id": "2854342", "revid": "984922", "url": "https://it.wikipedia.org/wiki?curid=2854342", "title": "Konrad Adelmann von Adelmannsfelden", "text": "Fratello minore di Bernhard, teologo ed umanista.\nFu favorevole in un primo momento alla riforma protestante, successivamente se ne distacc\u00f2 e fu costretto a lasciare Augusta."}
{"id": "2854344", "revid": "124488942", "url": "https://it.wikipedia.org/wiki?curid=2854344", "title": "Campagne suebo-sarmatiche di Costanzo II", "text": "Le campagne suebo-sarmatiche di Costanzo II furono combattute al tempo dell'imperatore Costanzo II, da parte dell'Impero romano con le vicine popolazioni suebe dei Quadi (dell'attuale Slovacchia) e sarmatiche (degli Iazigi) della piana del fiume Tibisco, tra il 358 ed il 359.\nContesto storico.\nVerso la met\u00e0 del IV secolo la pressione delle trib\u00f9 germaniche sui confini del Danubio e del Reno era diventata molto forte, incalzata dagli Unni provenienti dalle steppe centro-asiatiche (probabilmente la stessa popolazione, ricordata con il nome di Hsiung-Nu, che un secolo prima avevano insidiato l'Impero Cinese presso la Grande Muraglia). L'irruzione degli Unni sulla scacchiere europeo modific\u00f2 profondamente i caratteri degli attacchi germanici contro il territorio romano: se durante il III secolo la modalit\u00e0 prevalente era stata quella delle incursioni con finalit\u00e0 di saccheggio, esaurite le quali le varie trib\u00f9, federazioni o coalizioni facevano ritorno nei loro insediamenti posti immediatamente al di l\u00e0 del Limes romano, nel IV presero avvio migrazioni di massa verso l'Impero. In questo processo, a spostarsi erano non soltanto pi\u00f9 i guerrieri, ma l'intero popolo, in cerca di nuove aree di stanziamento; la migrazione, comunque, non sostitu\u00ec completamente la razzia, ma le due modalit\u00e0 si intersecarono e si sovrapposero ripetutamente.\nPreludio alla guerra (358).\nE mentre l\"'Augusto\", Costanzo II, trascorreva l'inverno riposando a \"Sirmium\", venne a sapere di nuove incursioni dei sarmati Iazigi insieme ai vicini Quadi nelle due Pannonie e nella Mesia seconda, che Ammiano Marcellino ricorda essere due popolazioni \"concordi per prossimit\u00e0 di territori e per somiglianza di consuetudini e di armi\".\nForze in campo.\nCostanzo II riusc\u00ec a schierare un esercito composto da numerose unit\u00e0 danubiane. Si trattava delle legioni I \"Adiutrix\", II \"Adiutrix\", V \"Iovia\" e VI \"Herculia\".\nGuerra (359).\nTrascorso l'equinozio di primavera, l'imperatore radun\u00f2 una valida schiera di soldati e si mise in marcia. Raggiunto il Danubio lo pass\u00f2 in piena, proprio in un punto dove esisteva gi\u00e0 un ponte di barche (molto probabilmente a \"Malata\"-\"Bononia\"), e si gett\u00f2 a devastare i territori dei barbari Iazigi. Questi ultimi sorpresi dalla marcia improvvisa delle armate romane, quando videro di essere stritolati dai Romani, poich\u00e9 pensavano non fosse ancora iniziata la \"stagione della guerra\", si diedero alla fuga evitando una rovina sicura, qualora avessero deciso di resistere.\nQuesti scontri si svolsero in quella parte della \"Sarmatia\" che sta di fronte alla \"Pannonia secunda\". Ed intanto con uguale coraggio altre legioni romane devastavano i beni dei barbari che si erano infiltrati nella precedente invasione nella \"Pannonia Valeria\", bruciando e devastando tutto quello che trovavano. I sarmati, sconvolti da questa immensa disfatta decisero di uscire allo scoperto e, divisi in tre colonne militari, con la scusa di chiedere la pace, pensavano di attaccare con minore pericolo i Romani prendendoli di sorpresa ed evitando che potessero fuggire. Ai sarmati si erano uniti anche gli alleati Quadi, che spesso in passato erano stati alleati inseparabili dei primi, ma l'essersi buttati nello scontro in modo tanto animoso ed ardito non giov\u00f2 ai barbari. Ammiano, infatti, racconta che dei barbari \"ne furono uccisi moltissimi e quella parte di essi che riusc\u00ec a sopravvivere fugg\u00ec attraverso noti sentieri\". Questo successo diede nuovo coraggio ai Romani, i quali decisero di dirigersi verso le terre dei Quadi, pi\u00f9 a nord. Questi ultimi, temendo di fare la stessa fine degli Iazigi, decisero di mandare ambasciatori a Costanzo II per chiedere la pace.\nVenne, quindi, fissato dall'imperatore romano il giorno per il fatidico incontro e per stabilire le condizioni. A questo incontro prese parte anche un giovane principe iazigio, un certo \"Zizais\", il quale dispose i suoi sarmati in \"ordine di battaglia\", per chiedere la pace. Giunto Costanzo in sua presenza, Zizais gett\u00f2 le sue armi e si prostr\u00f2 a terra con tutto il corpo e singhiozzando si sforz\u00f2 di pregare l'imperatore romano. Invitato ad alzarsi, il sarmata supplic\u00f2 il perdono per le sue colpe, mentre tutto il suo esercito fu invitato a gettare in terra le armi ed a supplicare tutti insieme l'imperatore. Anche i re vassalli dei sarmati, Rumone, Zinafro e Fragiledo e numerosi nobili, fecero suppliche analoghe e promisero di riscattare le loro azioni ostili offrendo i loro beni, le loro spose e tutte le loro terre. Prevalse nell'imperatore la clemenza e l'equit\u00e0, tanto che quando gli fu detto che potevano restare nei loro territori, i barbari decisero di restituire tutti i prigionieri romani e di consegnare ostaggi, con la promessa questa volta di obbedire alle volont\u00e0 imperiali.\nVista la clemenza dimostrata con i sarmati, anche il principe Arahario, capo dei parte dei Transiugitani (che abitavano oltre i monti B\u00f6rzs\u00f6ny) e dei Quadi, e poi anche un certo Usafero, capo di altre trib\u00f9 sarmate, si precipitarono al cospetto di Costanzo II per chiedere analoghe condizioni di pace. Ma l'imperatore, poich\u00e9 temeva che una cos\u00ec grande massa di barbari, con il pretesto di stipulare un trattato di pace, insorgesse all'improvviso in armi, decise di riceverne uno alla volta, cominciando con il principe dei Quadi, Arahario. A quest'ultimo fu concessa la pace a condizione di consegnare gli ostaggi richiesti, sebbene in passato non fossero mai stati costretti a dare garanzie di questo genere ai patti stipulati. Poi fu la volta di Usafero, al quale fu richiesto di sottrarsi al potere di Arahario, poich\u00e9 dovevano considerarsi solo \"clienti\" dei Romani, non di altri ed anche a lui furono richiesti numerosi ostaggi a garanzia. In seguito a ci\u00f2, molte altre genti si recarono da Costanzo per chiedere condizioni analoghe. Anche a costoro fu concessa la pace, a fronte della restituzione immediata di tutti i prigionieri e di numerosi ostaggi anche fra i notabili di questi popoli.\nDecise, quindi, di proteggere i sarmati liberi (chiamati Agaragauti), i quali, a partire dal 334, erano stati costretti dai loro stessi schiavi (chiamati Limiganti), a lasciare i precedenti territori del Banato, per rifugiarsi presso i Victoali nell'alta valle del Tisza. Costanzo, per prima cosa, diede loro come re \"Zizais\", \"uomo fedele e certamente adatto\" allo scopo, poi rimase ad attendere il ritorno di tutti i prigionieri che le popolazioni barbare gli avevano promesso. Decise, quindi, di recarsi a \"Brigetio\", trasferendo l\u00ec i propri quartieri generali. Egli era intenzionato a spegnere gli ultimi focolai di guerra presso i Quadi, che si agitavano ancora nelle regioni circostanti. Il loro capo Vitrodoro, figlio del re Viduario, ed il vassallo Agilimundo, oltre ad altri nobili e notabili, che erano a capo di quei popoli, all'apparire dell'esercito nel cuore del loro regno, si gettarono ai piedi dei soldati romani ed ottennero il perdono, consegnando i loro figli come ostaggi e promettendo che sarebbero rimasti fedeli ai patti.\nTerminate queste campagne, Costanzo ritenne che fosse giunto il momento di volgere le proprie armi contro i Limiganti, schiavi dei Sarmati, per non lasciare che questi ultimi rimanessero impuniti di fronte a tanti delitti commessi, essendo anch'essi penetrati in territorio romano per compiere saccheggi ed uccisioni. Le armate romane nell'attraversare il Danubio alla confluenza con il \"Partiscum\" (l'attuale Tisza o Tibisco), si trovarono di fronte il popolo dei \"Limignati\", i quali tentavano di impedirne il passaggio. I Romani, divisi in numerosi drappelli, riuscirono ad attraversare il grande fiume (in prossimit\u00e0 del forte romano di \"Contra Acinco\") e con velocit\u00e0 fulminea, chiusero le schiere dei \"Limiganti\" fra quelle romane. I barbari, ormai in difficolt\u00e0, individuato l'imperatore su un'altura, protetto da una coorte pretoria, decisero di attaccare la postazione imperiale con l'obbiettivo di mettere in fuga l'intera armata romana, ma l'ira dei legionari, con impeto violento ruppe il fronte barbaro facendone grande strage. Contemporaneamente i fanti romani sulla destra dello schieramento, ebbero la meglio su quelli sarmati, mentre la cavalleria romana inseguiva, sulla sinistra, quella barbara. Lo scontro si risolse in un'autentica carneficina ed una successiva distruzione dei vicini villaggi barbari fino al tramonto. La campagna prosegu\u00ec nel territorio dei \"Limignati\", prima nel territorio degli \"Amicenses\" e poi dei \"Picenses\", anche grazie all'aiuto dei Taifali e dei sarmati \"liberi\", fino alla vittoria romana finale, con la sottomissione completa delle genti barbare.\nConseguenze.\nLo sforzo intrapreso dagli augusti che si erano susseguiti nel IV secolo, vuoi a causa della mancanza di un progetto a lungo termine, vuoi per la crisi economica che aveva investito il sistema tributario romano, non riusc\u00ec a salvare l'integrit\u00e0 dell'Impero. Era ormai chiaro che qualsiasi sforzo per il mantenimento dello \"status quo\" non avrebbe prodotto i risultati sperati. Diocleziano e la sua tetrarchia, Costantino I e la sua dinastia, poterono solo rallentare questo processo. Dopo la terribile disfatta di Adrianopoli del 378, gli imperatori romani furono infatti costretti a \"subire\" la presenza dei barbari sia all'interno sia all'esterno dei confini imperiali, una delle principali cause della disgregazione ed allontanamento tra la parte occidentale ed orientale dell'impero. Teodosio, infatti, chiamato alla guida dell'impero d'Oriente da Graziano dopo la morte di Valente, ed i suoi successori adottarono una nuova strategia di contenimento nei confronti dei barbari. Dopo quell'evento infatti gli imperatori, incapaci di fermare le invasioni militarmente, cominciarono ad adottare una politica basata sui sistemi della \"hospitalitas\" e della \"foederatio\"."}
{"id": "2854382", "revid": "1776051", "url": "https://it.wikipedia.org/wiki?curid=2854382", "title": "Adelmanno di Liegi", "text": "Biografia.\nNato alla fine del decimo secolo, fu discepolo di Fulberto di Chartres e, dal 1031, \"scholasticus\" della chiesa capitolare di Liegi.\nScrisse una lettera a Berengario di Tours nel 1052, gi\u00e0 suo compagno di studi, esponendogli la dottrina cattolica sull'eucaristia per indurlo a ricredersi dei suoi errori, e un'epistola metrica, in due redazioni, in memoria di Fulberto."}
{"id": "2854383", "revid": "196390", "url": "https://it.wikipedia.org/wiki?curid=2854383", "title": "A\u00e9rospatiale-Matra", "text": ""}
{"id": "2854384", "revid": "287204", "url": "https://it.wikipedia.org/wiki?curid=2854384", "title": "Serie A 2009-2010 (calcio femminile)", "text": "L'edizione 2009-2010 \u00e8 stata la quarantatreesima edizione del campionato italiano di Serie A femminile di calcio.\nLa Torres ha vinto il campionato per la quarta volta nella sua storia. Paola Brumana ha vinto la classifica marcatrici con 24 reti segnate. L' e la sono state retrocesse in Serie A2.\nStagione.\nNovit\u00e0.\nAl termine della stagione 2008-2009 la Riozzese e il Milan sono state retrocesse in Serie A2. Al loro posto sono state promosse il Brescia, vincitrice del girone A della Serie A2, e la Lazio, vincitrice del girone B della Serie A2.\nFormula.\nLe 12 squadre partecipanti si affrontano in un girone all'italiana con partite di andata e ritorno per un totale di 22 giornate.\nLa squadra campione d'Italia e la seconda classificata si qualificano alla UEFA Women's Champions League 2010-2011.\nLe ultime due classificate retrocedono in Serie A2.\nClassifica finale.\nLegenda:\nNote:"}
{"id": "2854396", "revid": "2069609", "url": "https://it.wikipedia.org/wiki?curid=2854396", "title": "Scatola a guanti", "text": "Una scatola a guanti (in inglese glovebox) \u00e8 un contenitore sigillato, appositamente progettato e costruito per manipolare strumenti e sostanze in un ambiente confinato e completamente separato da quello in cui si trova l'operatore. Due guanti lunghi e robusti permettono all'operatore di effettuare le manipolazioni necessarie senza venire fisicamente in contatto con gli oggetti. Grazie a un apposito sistema di doppie guarnizioni \u00e8 generalmente possibile sostituire i guanti mantenendo il confinamento.\nEsistono vari tipi di scatole a guanti che permettono:\nL'isolamento nella scatola a guanti \u00e8 garantito da una differenza di pressione rispetto all'ambiente esterno che viene mantenuta attraverso un sistema di ventilazione forzato.\nLa tenuta \u00e8 garantita anche da un sistema di guarnizioni.\nL'aria in uscita dal sistema di ventilazione viene sottoposta a filtrazione. "}
{"id": "2854398", "revid": "188116", "url": "https://it.wikipedia.org/wiki?curid=2854398", "title": "Associazione Sportiva Dilettantistica Femminile Inter Milano", "text": "LAssociazione Sportiva Dilettantistica Femminile Inter Milano, nota semplicemente come Inter Milano, \u00e8 stata una societ\u00e0 calcistica italiana con sede nella citt\u00e0 di Milano, fondata nel 2009 e poi scioltasi nel 2018. Disputava le sue gare interne a Sedriano presso il locale campo sportivo. Dalla stagione 2014-2015 alla 2017-2018 ha militato in Serie B, secondo livello del campionato italiano di calcio femminile.\nNella sua storia sportiva annovera un campionato di Serie A, disputato nella stagione 2013-2014, al termine della quale \u00e8 retrocessa in Serie B.\nSi \u00e8 sciolta nel 2018 e il suo titolo sportivo \u00e8 stato acquisito dalla sezione femminile dell'FC Internazionale Milano, le Inter Women.\nStoria.\nLa societ\u00e0 \u00e8 nata nel 2009 dalla fusione di due realt\u00e0 calcistiche femminili della Provincia di Milano: l\"A.F.C. Le Azzurre\" di Abbiategrasso e l\"A.S.D. Femminile Romano\" di Corsico.\nL'A.C.F. Le Azzurre nasce nel 1982. Dalla stagione 2007-2008 cambia denominazione in \"A.C.F. Inter\" e disputa il campionato di Serie C regionale. Anche nella stagione successiva 2008-2009 milita del campionato di Serie C.\nL'A.S.D. Femminile Romano nasce nel 2006, derivante da una societ\u00e0 che ebbe origine dieci anni prima. Disputa il campionato di Serie C nella stagione 2006-2007 classificandosi seconda. Nella stagione successiva, 2007-2008, vince la Coppa Lombardia e il campionato di Serie C lombardo. Nella stagione 2008-2009 milita in serie B.\nNel 2009 l'A.C.F. Inter e la l'A.S.D. Femminile Romano si fondono e nasce l\"A.S.D. Femminile Inter Milano\", che partecipa al campionato di Serie B 2009-2010.\nNella stagione 2010-2011 chiude al secondo posto il girone A di Serie B, venendo promossa in Serie A2.\nAl termine della stagione 2012-2013 l'Inter Milano, vincendo il girone C di Serie A2, ottiene la storica promozione in Serie A. Alla guida della squadra c'era mister Carmelo Malgeri La stagione successiva termina con un tredicesimo posto, che non basta per scampare la retrocessione in Serie B. Nelle stagioni successive si classifica due volte al secondo posto nel proprio girone della Serie B.\nIl 23 ottobre 2018, a campionato di Serie B gi\u00e0 iniziato, il presidente FIGC Gabriele Gravina, deliber\u00f2 l'attribuzione del titolo sportivo alla neoistituita Inter Women, che ha acquisito cos\u00ec prima squadra e squadra Primavera.\nSociet\u00e0.\nOrganigramma societario.\nOrganigramma aggiornato alla stagione 2018-2019 dal sito societario"}
{"id": "2854404", "revid": "254059", "url": "https://it.wikipedia.org/wiki?curid=2854404", "title": "Adelog", "text": "Biografia.\nDifese i diritti della sua chiesa da Enrico il Leone e stabil\u00ec con il \"Grande Privilegio\" i rapporti con il Capitolo.\nPromosse la costruzione di monasteri e chiese che rappresentano il momento di maggior sviluppo dell'architettura romanica nella Bassa Sassonia."}
{"id": "2854406", "revid": "767487", "url": "https://it.wikipedia.org/wiki?curid=2854406", "title": "The Twins", "text": "The Twins (letteralmente: \"i gemelli\") \u00e8 un gruppo musicale tedesco di genere synth-pop degli anni ottanta costituito nel 1980 a Berlino Ovest da Sven Dohrow (nato a Berlino il 28 settembre 1957) e Ronny Schreinzer (nato a Berlino il 21 marzo 1958), musicalmente ispirati da artisti britannici come Gary Numan, Tubeway Army, Orchestral Manoeuvres in the Dark, i primi Depeche Mode, The Human League, gli Yazoo e gli Erasure.\nSven e Ronny andavano a scuola insieme e facevano parte di band diverse della stessa scuola, che loro stessi avevano creato. Nel 1980 decisero di unirsi e creare un unico duo i \"The Twins\", nome da un'idea di Ronny condivisa da Sven. La loro carriera inizi\u00f2 con il singolo \"Runaway\" arrivato al primo posto nella classifica tedesca. Dei singoli successivi, i pi\u00f9 famosi in Italia furono \"Face to Face, Heart to Heart\", quinto in classifica, \"Ballet Dancer\", \"Not the Loving Kind\" e \"Love System\". Nel 2006, i due realizzarono \"Ballet Dancer (Latino Mix)\", che raggiunse la quarta posizione nella classifica tedesca.\nDiscografia.\nAlbum.\nAlbum studio.\n--- tutti i precedenti sono stati ristampati su CD nel 1994\nSingoli.\n--- dal 1992 anche in CD singolo"}
{"id": "2854407", "revid": "1318658", "url": "https://it.wikipedia.org/wiki?curid=2854407", "title": "Acidi dioici", "text": "Gli acidi dioici sono una classe di composti organici alifatici (e raramente aromatici o misti); gli alifatici sono costituiti da una catena idrocarburica con le due estremit\u00e0 carbossiliche (-COOH).\nSi distinguono tre sottoclassi:\nAltri nomi.\nSecondo le regole di nomenclatura IUPAC i composti idrocarburici che presentano due gruppi carbossilici devono essere chiamati acidi dioici. Tradizionalmente ci si riferisce a questa classe di composti come acidi dicarbossilici o pi\u00f9 correttamente in italiano acidi bicarbossilici.\nNomenclatura IUPAC e tradizionale.\nLa regola ufficiale (internazionalmente riconosciuta) prevede che si usino le stesse regole utilizzate per gli acidi carbossilici, con l'unica differenza del suffisso, -dioico invece che -oico. (e.g. acido propandioico, HOOC-CH2-COOH). Per riconoscere un acido dioico basta individuare i due gruppi carbossilici terminali e contare il numero complessivo dei carboni presenti nella catena principale, la pi\u00f9 lunga. Le regole per la nomenclatura IUPAC possono essere schematizzate come segue:\nI prefissi utilizzati, tranne per il primo (-met), sono gli stessi a cui si ricorre per la nomenclatura degli alcani. Classicamente si considera l'acido etandioico come il pi\u00f9 semplice acido dioico. Per la nomenclatura tradizionale, la prima parola \u00e8 sempre \"acido\". La seconda \u00e8 un nome definito sistematicamente dalla nomenclatura IUPAC, specialmente nel caso di catene ramificate, anche se spesso vengono utilizzati nomi di fantasia.\nPer gli acidi aromatici dioici o misti, il terminale benzoico pu\u00f2 essere posto agli estremi della catena (acido aromatico dioico), oppure in una posizione intermedia lungo la catena alifatica. La nomenclatura diviene ovviamente pi\u00f9 complessa. \nInsaturi a quattro atomi di carbonio (l'insaturazione tra i carboni 2 e 3 genera una isomeria cis/trans, di grande importanza funzionale):"}
{"id": "2854408", "revid": "30706268", "url": "https://it.wikipedia.org/wiki?curid=2854408", "title": "Teorema della scimmia infinita", "text": ""}
{"id": "2854409", "revid": "122246", "url": "https://it.wikipedia.org/wiki?curid=2854409", "title": "Campionato polacco di pallavolo femminile", "text": "Il campionato polacco di pallavolo femminile \u00e8 un insieme di tornei pallavolistici per squadre di club polacche, istituiti dalla Federazione pallavolistica della Polonia."}
{"id": "2854412", "revid": "30706345", "url": "https://it.wikipedia.org/wiki?curid=2854412", "title": "Spazi metrici", "text": ""}
{"id": "2854413", "revid": "1305772", "url": "https://it.wikipedia.org/wiki?curid=2854413", "title": "Firmian", "text": ""}
{"id": "2854414", "revid": "1645873", "url": "https://it.wikipedia.org/wiki?curid=2854414", "title": "Lingue sudanesi", "text": "La famiglia delle lingue sudanesi o sudaniche (come si preferisce denominarle in campo accademico) \u00e8 la famiglia linguistica, ormai considerata obsoleta, di tutte le lingue parlate nella Regione del Sudan, compresa all'incirca tra il Deserto del Sahara e le foreste pluviali dell'Africa equatoriale. Tale classificazione fu proposta agli inizi del XX secolo (tra gli altri) dal linguista tedesco Carl Meinhof (1857\u20131944). Meinhof, studiando soprattutto le lingue bantu, not\u00f2 il complesso sistema di classi nominali che caratterizzava tali lingue, e propose di classificare tutte le altre lingue sub-sahariane, in cui tale sistema non era presente, come lingue sudanesi, o \"negroidi\".\nFu il suo allievo Diedrich Hermann Westermann, nel 1911, il primo a mettere in dubbio tale classificazione, notando la fondamentale differenza tra le lingue sudanesi orientali e quelle occidentali, e nell'opera \"Die Sudansprachen\", stabil\u00ec la parentela tra le lingue sudanesi occidentali e il ceppo Bantu. Infine Joseph Greenberg (1915\u20132001, partendo dai risultati di Westermann, raggrupp\u00f2 nel suo fondamentale \"The Languages of Africa\" del 1963, le lingue bantu e quelle parlate nel Sudan Occidentale nella classe niger-kordofaniana, e quelle del Sudan Orientale (all'incirca ad est del Lago Ciad) nella famiglia nilo-sahariana.\nRicerche pi\u00f9 recenti hanno tuttavia riacceso il dibattito su tali classificazioni. Ad esempio la famiglia niger-kordofaniana (detta, nelle fonti anglosassoni, \"Niger-Congo\") \u00e8 stata suddivisa in due sottogruppi, detti A e B, il secondo dei quali corrisponde alle lingue bantu, mentre \u00e8 stata riproposta la somiglianza tra la famiglia delle lingue sudanesi occidentali (o Niger-Congo A) e quella delle lingue nilo-sahariane, a causa soprattutto del carattere intermedio e quindi della difficile classificazione della lingua songhai, parlata nella zona orientale dell'odierno Mali, dove si trovano le antiche citt\u00e0 di Gao e Timbuct\u00f9. Questo ha portato alcuni studiosi a proporre un pi\u00f9 vasto \"phylum\" linguistico \"Congo-Sahariano\" o \"Niger-Sahariano\""}
{"id": "2854420", "revid": "30445", "url": "https://it.wikipedia.org/wiki?curid=2854420", "title": "Provincia del Nuovo Messico", "text": ""}
{"id": "2854422", "revid": "767487", "url": "https://it.wikipedia.org/wiki?curid=2854422", "title": "Tutto l'amore del mondo", "text": "Tutto l'amore del mondo \u00e8 un film commedia del 2010 del regista Riccardo Grandi, prodotto e distribuito dalla Medusa Film.\nIl film \u00e8 una commedia \"on the road\", interpretata da Nicolas Vaporidis, Ana Caterina Morariu, Alessandro Roja e Myriam Catania; Vaporidis interpreta Matteo, uno scrittore di guide turistiche, scostante in amore e poco avvezzo ai sentimenti, a cui viene accostato Ruben, un fotografo cialtrone e farfallone (Alessandro Roja), che ha allargato la compagnia a Valentina (Myriam Catania), ragazza intraprendente conosciuta in rete e la sua amica Anna (Ana Caterina Morariu), figlia di un noto avvocato romano (Enrico Montesano), laureata da un giorno e prossima al matrimonio.\nTrasposizione cinematografica di \"InterRail\", piccola opera teatrale di Massimiliano Bruno, \"Tutto l'amore del mondo\" \u00e8 una commedia sull'amore, sui sentimenti, sulla passione per il viaggio, per la musica, per le atmosfere magiche, la passione per la vita, una vita che va vissuta al meglio.\nNel cast \u00e8 presente anche il cantante romano Alessandro Mannarino, che interpreta Rocco, un cantante italiano emigrato ad Amsterdam nonch\u00e9 vecchio amico di Matteo, amico con cui condivideva la passione per i viaggi; in una scena del film, rappresentata in un locale alternative di Amsterdam, canta la sua canzone \"Me so 'mbriacato\".\nTrama.\nPer saldare il debito della madre, proprietaria di una libreria in centro, Matteo accetta da una casa editrice (la Magic Planet Books), l'incarico di scrivere una guida ai luoghi romantici d'Europa, nonostante la sua visione scettica sull'amore. Prima tappa del viaggio \u00e8 Barcellona, dove Matteo incontra il fotografo Ruben, sua precedente conoscenza sulla quale ripone poca fiducia. Ruben effettivamente mostra subito la sua molta voglia di divertirsi e la poca seriet\u00e0 con cui \u00e8 pronto ad affrontare il lavoro: a Barcellona ha previsto infatti l'incontro con Valentina, una ragazza conosciuta in rete, con la quale ha una relazione. Valentina, folle e intraprendente, ha coinvolto la sua amica Anna, staccandola un po' dalla monotonia della sua vita. Neolaureata in Giurisprudenza con il massimo dei voti, con un posto garantito presso lo studio del padre, l'Avvocato De Angelis, e promessa sposa di Giampiero, Anna sogna di fare la scrittrice ed ha una visione romantica e spensierata della vita e dell'amore. Il viaggio comincia ma fin subito Matteo ed Anna non sono ben disposti l'uno nei confronti dell'altra. Inoltre Matteo si trova in difficolt\u00e0 a causa della guida che non riesce a scrivere perch\u00e9 privo di idee ed originalit\u00e0 riguardanti l'enormit\u00e0 del lavoro affidatogli, l'amore. A Parigi una conversazione intima tra Matteo e Michelle, una sua ex, fa per\u00f2 comprendere ad Anna, di passaggio dietro la porta della loro stanza da letto, che lei e Valentina sono solo un peso per il lavoro che il giovane deve portare a termine cos\u00ec l'indomani le ragazze decidono di andarsene. Mentre a Parigi Anna e Valentina incontrano un affascinante seducente volontario francese di nome Fran\u00e7ois, Matteo riceve responsi positivi dalla sua datrice di lavoro solo perch\u00e9 ricicla alcune frasi strappate dagli appunti o dai pensieri di Anna. Lui e Ruben decidono dunque di invitare le due ragazze a cena, le quali portano con s\u00e9 Fran\u00e7ois. A fine serata per\u00f2 i quattro ragazzi, ingannati dal francese, vengono derubati dallo stesso e da un complice. Vedendo Matteo disperato per la perdita dei soldi indispensabili per continuare il viaggio grazie al quale avrebbe risolto i problemi della madre, Anna decide di anticipargli il denaro con la carta di credito che il padre le aveva dato per le spese di viaggio e che lei aveva fortunatamente lasciato in albergo. L'itinerario continua ed anche Matteo ed Anna cominciano ad avvicinarsi reciprocamente, una vicinanza che viene scoperta anche dall'Avvocato De Angelis tramite delle foto che vengono scattate, dalla sua segretaria Elena anche lei in vacanza a Lochness, alla figlia in presunti atteggiamenti intimi con Matteo e che il padre decide quindi di nascondere a Giampiero. Quando anche i soldi di Anna terminano, dato che l'avvocato De Angelis blocca la sua carta di credito, Matteo, adesso totalmente senza soldi per il viaggio e riluttante all'idea, decide di recarsi dal padre nonostante l'ostilit\u00e0 che prova nei suoi confronti da quando il genitore aveva abbandonato lui e la madre. Mentre lo spirito libero del padre affascina Ruben, Anna e Valentina, Matteo ha difficolt\u00e0 a relazionarsi con il padre sebbene questo mostri l'intenzione di aiutarli a racimolare un po' di soldi. Solo Anna conforta e sollecita Matteo a lasciarsi andare ed a perdonarlo anche quando cerca di fargli capire che l'ennesimo errore del padre \u00e8 il suo modo di aiutarlo. I quattro si trovano ancora una volta senza soldi ma per la seconda volta riusciranno ad ottenerli con l'intervento di Anna che vince una gara di lap dance in un locale di Amsterdam, sotto gli occhi affascinati di Matteo. Al termine della serata Valentina comunica agli amici di essere incinta per quanto non abbia la certezza assoluta di chi sia il padre. Ma mentre riceve le pressioni del padre che la esorta a tornare a Roma, Anna ha scoperto che \u00e8 proprio l'Avvocato De Angelis la causa dei problemi della madre di Matteo ma, una volta scoppiata la scintilla con Matteo, \u00e8 solo dopo una notte d'amore con lui che decide di confessarlo. Prima di riuscirci per\u00f2 si precipita nella stanza dove si trovano i due ragazzi il padre di Anna il quale anticipa la figlia rivelando tutto a Matteo. Profondamente ferito quest'ultimo continua il viaggio con Ruben e Valentina mentre Anna torna a Roma. Qui le cose non vanno bene per lei che sente la mancanza di una vita come non l'aveva mai provata e soprattutto di Matteo. Quest'ultimo riceve dalla madre la tragica notizia della morte del padre. Ben presto il viaggio finisce anche per gli altri tre. La guida scritta da Matteo riscuote successo e la madre riesce a risolvere i suoi problemi economici. Anna raggiunge Matteo cosicch\u00e9 i due cominciano la loro relazione ed anche un nuovo viaggio da intraprendere insieme, Giampiero sposa la segretaria dello studio De Angelis mentre nasce il figlio di colore di Valentina e Ruben.\nLocation.\nOltre a Roma, il film \u00e8 stato girato a Barcellona, Amsterdam, e Parigi, mentre, le scene del Loch Ness sono state, in realt\u00e0, girate sul lago di Martignano"}
{"id": "2854435", "revid": "767487", "url": "https://it.wikipedia.org/wiki?curid=2854435", "title": "Milvio", "text": "Origine e diffusione.\n\u00c8 un nome recente, nato in ambiti cristiani, che riprende il toponimo del Ponte Milvio, dove Costantino I sconfisse Massenzio in battaglia portando al riconoscimento del cristianesimo come religione ufficiale; etimologicamente, il nome del ponte Milvio risale al \"cognomen\" latino \"Molvius\", portato dall'uomo che lo fece costruire. Si noti che il nome Milvio, specialmente nella sua variante Milvo, pu\u00f2 essere ricondotto anche al latino \"milvus\", \"nibbio\".\nRisulta comunque pi\u00f9 diffuso al femminile, dove costituisce primariamente una contrazione di Maria con Ilva, Silvia o altri; l'uso del femminile \u00e8 stato probabilmente aiutato anche dalla fama della cantante Milva, nata Maria Ilva Biolcati.\nOnomastico.\nIl nome \u00e8 adespota, non essendoci santi che lo portino. L'onomastico si pu\u00f2 festeggiare in occasione Ognissanti, il 1\u00ba novembre."}
{"id": "2854437", "revid": "355597", "url": "https://it.wikipedia.org/wiki?curid=2854437", "title": "Distillery F.C.", "text": ""}
{"id": "2854442", "revid": "276327", "url": "https://it.wikipedia.org/wiki?curid=2854442", "title": "Recensione (filologia)", "text": ""}
{"id": "2854443", "revid": "647919", "url": "https://it.wikipedia.org/wiki?curid=2854443", "title": "Ordine al merito della Repubblica Austriaca", "text": ""}
{"id": "2854444", "revid": "276327", "url": "https://it.wikipedia.org/wiki?curid=2854444", "title": "Recensio", "text": ""}
{"id": "2854445", "revid": "767487", "url": "https://it.wikipedia.org/wiki?curid=2854445", "title": "Matt Schnobrich", "text": ""}
{"id": "2854447", "revid": "767487", "url": "https://it.wikipedia.org/wiki?curid=2854447", "title": "Jovino Santos Neto", "text": "Santos-Neto ha iniziato a suonare il pianoforte all'et\u00e0 di 13 anni; a 16 suonava le tastiere in un gruppo chiamato The Vacancy Group.\nPoi consegu\u00ec il diploma in biologia all'universit\u00e0 di Rio e successivamente alla \u00abMcGill University\u00bb di Montr\u00e9al.\nNel 1977 fa parte del gruppo guidato dal compositore brasiliano Hermeto Pascoal come pianista, flautista, compositore, arrangiatore e produttore. Dopo aver lasciato la band di Hermeto nel '92 e spostandosi negli USA, Santos Neto ha pubblicato parecchie incisioni e ha fatto concerti internazionali come leader del proprio gruppo, e anche in collaborazione con musicisti quali Airto Moreira, Flora Purim e Mike Marshall.\nSantos Neto insegna al \u00abCornish College of the Arts\u00bb di Seattle."}
{"id": "2854448", "revid": "276327", "url": "https://it.wikipedia.org/wiki?curid=2854448", "title": "Eliminatio codicum descriptorum", "text": ""}
{"id": "2854453", "revid": "241195", "url": "https://it.wikipedia.org/wiki?curid=2854453", "title": "Glove box", "text": ""}
{"id": "2854456", "revid": "1718925", "url": "https://it.wikipedia.org/wiki?curid=2854456", "title": "Edward Adolphus Seymour, XII duca di Somerset", "text": "Biografia.\nI primi anni.\nEdward Adolphus Seymour era figlio di Edward Seymour, XI duca di Somerset e di lady Charlotte Hamilton. Quest'ultima era figlia di Archibald Hamilton, IX duca di Hamilton e Harriet Stewart, figlia di Alexander Stewart, VI conte Galloway.\nFu educato al Christ's Church College di Oxford.\nCarriera politica.\nTra il 1830 ed il 1831 entr\u00f2 a far parte della Camera dei Comuni come rappresentante Whig dell'Okehampton e tra il 1834 ed il 1855 per il Totnes.\nSotto il governo di Lord Melbourne fu Lord of the Treasury tra il 1835 ed il 1839, Secretary to the Board of Control tra il 1839 e il 1841, Under-Secretary of State for the Home Department tra giugno e agosto del 1841. Fu inoltre membro del primo governo di Lord John Russellricoprendo la carica di First Commissioner of Woods and Forests tra il 1849 ed il 1851, quando l'ufficio venne abolito.\nFece parte del Royal Commission on the British Museum tra il 1847 ed il 1849.\nNell'agosto 1851 venne nominato a far parte del neo First Commissioner of Works voluto da Russell. Nell'ottobre dello stesso anno entr\u00f2 a far parte del gabinetto e fu giurato del Consiglio privato di sua maest\u00e0. Rimase nel First Commissioner of Works fino alla caduta del governo nel febbraio del 1852.\nSomerset succedette a suo padre nel titolo ducale nel 1855 ed entr\u00f2 di diritto a far parte della Camera dei Lord. Non prese servizio durante il primo governo di Lord Palmerston ma quando questi divenne Primo Ministro la seconda volta nel 1859, Somerset fu nominato First Lord of the Admiralty, con posto nel gabinetto. Mantenne la carica fino al 1866 l'ultimo anno sotto il governo di Russell. Rifiut\u00f2 di appoggiare il governo di William Ewart Gladstone nel 1868, ma diede indipendente supporto alle principali da lui varate.\nDivenne cavaliere dell'ordine della giarrettiera nel 1862 e nel 1863 venne creato conte di St. Maur, di nella contea di Devon.\n\"St Maur\" era il nome originale della dinastia che col tempo era diventato \"Seymour\". Dai primi anni del XIX secolo fino al 1923, \"St. Maur\" venne usato dalla famiglia.\nSomerset fu anche autore di \"Christian Theology and Modern Scepticism\" (1872) e \"Monarchy and Democracy\" (1880). Tra il 1861 ed il 1885 prese l'incarico di Lord Luogotenente del Devon.\nMatrimonio e figli.\nSomerset spos\u00f2 a Londra, a Grosvenor Square, il 10 giugno 1830 Jane Georgiana Sheridan. Dal matrimonio nacquero cinque figli:\nLa duchessa di Somerset mor\u00ec nel dicembre del 1884. Somerset le sopravvisse meno di un anno, morendo nel novembre del 1885 all'et\u00e0 di 80 anni.\nEssendo i figli maschi morti prima del padre, il titolo ducale pass\u00f2 ad Archibald, fratello di Edward. Il titolo di conte di St. Maur invece si estinse. Somerset House a Park Lane and\u00f2 invece alla figlia maggiore Lady Hermione Graham."}
{"id": "2854469", "revid": "107002503", "url": "https://it.wikipedia.org/wiki?curid=2854469", "title": "Micah Boyd", "text": ""}
{"id": "2854472", "revid": "93556", "url": "https://it.wikipedia.org/wiki?curid=2854472", "title": "Personalit\u00e0 autoritaria", "text": "Con personalit\u00e0 autoritaria si intende un modello personologico, ovvero la descrizione e la spiegazione di una personalit\u00e0, al centro di una serie di ricerche promosse dal filosofo e sociologo tedesco Theodor Ludwig Wiesengrund Adorno (1903-1969) unitamente ai suoi collaboratori Else Frenkel-Brunswik (1908-1958), Daniel Levinson (1920-1994) e Nevitt Sanford (1909\u20131996), realizzate presso la University of California a Berkeley durante gli anni quaranta e pubblicate nel 1950 dalla casa editrice Harper di New York con il titolo \"The Authoritarian Personality\".\nLa ricerca di Theodor Ludwig Wiesengrund Adorno e colleghi fu il primo studio empirico sulla \"psicologia del fascismo\" e sviluppava le ipotesi di Wilhelm Reich (1897-1957) e Erich Fromm (1900-1980) basate solo su elaborazioni teoriche. Queste ricerche furono, negli anni successivi, riprese da Milton Rokeach (1918-1988) nei suoi studi sulla \"mentalit\u00e0 personale\" lungo l'asse \"dogmatica\" e \"non-dogmatica\" e le relative scale di \"dogmatismo\".\nTeoria personologica e tecniche di rilevamento dei tratti caratteristici.\nLa tesi di fondo degli autori di questo modello \u00e8 che le tendenze antidemocratiche, ovvero il cosiddetto \"fascismo potenziale\", si manifestino attraverso un insieme coerente di valori, opinioni e atteggiamenti che originano da strutture profonde della personalit\u00e0.\nPromossa questa tesi gli autori procedettero ad individuare gli strumenti di rivelazione idonei a rilevare tali insiemi di credenze ideologiche.\nLa Scala A-S (Scala di antisemitismo).\nIl primo nodo di indagine della ricerca fu quello inerente all'antisemitismo che fu affrontato elaborando la scala di rilevazione A-S (Scala A-S).\nPer \"antisemitismo\" gli autori intendono il modo di concepire gli ebrei, le relazioni tra loro e con i non-ebrei con:\nLa Scala E (Scala dell'etnocentrismo).\nCi\u00f2 che emerse dalla scala A-S spinse gli autori della ricerca a formulare questo secondo passaggio. Difatti la scala A-S evidenziava molti caratteri pregiudiziali non direttamente connessi con l'antisemitismo.\nAd esempio il pregiudizio antisemita si accompagnava a tendenze generali quali la tendenza all'uso di stereotipi, adesione ai valori della classe media, fede nella purezza morale, timore di contaminazione morale, desiderio di erigere per confinare gli estranei. Questi caratteri erano s\u00ec connessi alla questione ebraica, ma non solo: si riferivano soprattutto ad un pregiudizio ben pi\u00f9 ampio e generalizzato, l'etnocentrismo.\nLa scala si divide in tre sottoscale: i neri, le minoranze in genere, il patriottismo. Era volta ad evidenziare le tendenze di rigida distinzione gerarchica tra etnie.\nAlcuni esempi di item contenuti nella scala:\nFurono rilevate queste tendenze, pi\u00f9 o meno forti:\nLa Scala PEC (Scala del conservatorismo politico-economico).\nLa seconda scala \u00e8 direttamente collegata a questa denominata PEC. L'etnocentrismo \u00e8 infatti, agli occhi degli autori, \" un aspetto di un modello pi\u00f9 vasto di pensiero sociale e di funzionamento del gruppo \".\nAlcuni item utilizzati:\nLa Scala F (Scala di fascismo potenziale).\n\u00c8 la scala della personalit\u00e0 autoritaria.\nEssa avrebbe dovuto sostituire la scala A-S e la scala F e i suoi elementi dovevano essere formulati nel modo in cui il soggetto esaminato non si accorgesse di formulare pregiudizi.\nQuesta scala sostiene che gli individui alienati dal mondo moderno cercano rifugio in societ\u00e0 autoritarie o fortemente gerarchizzate.\nFecero ricorso ad altre ricerche a cui si erano sottoposti precedentemente gli esaminati:\nFurono individuate alcune caratteristiche dell'individuo autoritario che andarono a costituire un'ipotesi:\nSu questi concetti furono costruiti i 55 elementi, 17 vengono impiegati due volte, della scala.\nAspetti critici e conclusioni.\nPer gli autori il risultato pi\u00f9 importante \u00e8 la dimostrazione della coerenza di punti di vista su una vastissima gamma di argomenti dimostrata da ogni individuo esaminato.\nI soggetti che hanno pregiudizi:\nsono facilmente classificabili come gruppo rispetto a coloro che sono privi di pregiudizi, il cui carattere comune \u00e8 l'assenza di ostilit\u00e0\nGli autori vedono dietro la formazione di tali individui un'insoddisfacente relazione genitore-figlio, che, per cos\u00ec dire, si autoperpetua.\nLo scopo \u00e8 quello di prevedere la propensione di un individuo piuttosto che di un altro a ricorrere alla violenza\nGli autori affermano che il modo migliore per neutralizzare il pregiudizio \u00e8 quello di far leva sulle caratteristiche tipiche dell'individuo che ha pregiudizi: il suo convenzionalismo e la sua sottomissione nei confronti dell'autorit\u00e0.\nImpegnato in progetti sociologici all'avanguardia, soprattutto nell'indagine sulla Personalit\u00e0 autoritaria (1950), e partendo dai temi di Sigmund Freud, Adorno delinea un'analisi secondo la quale i bambini che hanno sperimentato, durante la fase di socializzazione primaria, un'educazione rigida e repressiva, subiscono degli effetti disastrosi che si ripercuotono in et\u00e0 adulta portando a dei comportamenti conformisti, e ad attuare una divisione del mondo in \u201cnoi\u201d e \u201cloro\u201d, con la conseguente formazione di pregiudizi.\nLo sviluppo della personalit\u00e0 individuale consiste per lo pi\u00f9 nel reprimere e nel dare un nuovo indirizzo ai vari bisogni istintuali che si scontrano con i limiti imposti dalla societ\u00e0.\nGli agenti principali di questi processi di socializzazione sono i genitori, i quali nelle condizioni di sviluppo normali trovano di solito un sano equilibrio tra la disciplina e le esigenze di auto-espressione del figlio.\nQuando adottano un regime troppo severo e si preoccupano in misura eccessiva che il figlio si conformi alle norme sociali, l'aggressivit\u00e0 naturale che il figlio avverte verso i genitori \u00e8 spostata su altri bersagli alternativi.\nI bersagli su cui cadr\u00e0 la scelta saranno i pi\u00f9 deboli o inferiori di s\u00e9.\nIl risultato finale sar\u00e0 un individuo troppo rispettoso delle figure autoritarie (simboleggiate nei genitori) e manifestamente ostile nei riguardi degli appartenenti ad altri gruppi."}
{"id": "2854478", "revid": "124294656", "url": "https://it.wikipedia.org/wiki?curid=2854478", "title": "Johann Christoph Adelung", "text": "Suo nipote \u00e8 stato il filologo e linguista Friedrich Adelung.\nBiografia.\nNato a Spantekow, nell'ovest della pomerania , studia dapprima ad Anklam ,poi presso il monastero di Berge , Magdeburgo, e frequenta l'universit\u00e0 di Halle. Nel 1795 diventa professore al ginnasio di Erfurt, dopo pochi ann per\u00f2 rinuncia alla sua posizione e si trasferisce a Lipsia dove si dedica alla filologia. Nel 1787 ricevette la nomina di bibliotecario principale dell'Elettore di Sassonia a Dresda, dove risieder\u00e0 fino alla sua morte nel 1806."}
{"id": "2854482", "revid": "339392", "url": "https://it.wikipedia.org/wiki?curid=2854482", "title": "Medaglia commemorativa della guerra 1915-1918", "text": ""}
{"id": "2854483", "revid": "6923", "url": "https://it.wikipedia.org/wiki?curid=2854483", "title": "Unda (azienda)", "text": "Unda \u00e8 stata una ditta italiana produttrice di elettronica.\nStoria.\nFu fondata nel 1925 a Dobbiaco (BZ) con la denominazione Unda Societ\u00e0 per la Fabbricazione di Apparecchi di Meccanica Fine da Max Glauber.\nInizialmente si occup\u00f2 della realizzazione di accessori per le radio, in particolare di condensatori variabili. Successivamente avvi\u00f2 la costruzione di apparecchi radioricevitori con il proprio marchio, e rapidamente divenne una delle imprese italiane del settore di maggior prestigio e all'avanguardia.\nNel 1937 mut\u00f2 ragione sociale in Unda Radio S.A., e nel 1940 trasfer\u00ec la propria sede a Como, a causa degli eventi politici che caratterizzarono in quel periodo l'Alto Adige. Negli anni cinquanta produsse anche i primi televisori.\nNel 1957, a causa di problemi finanziari la ditta fall\u00ec, e l'anno dopo, il marchio venne acquistato dalla CGE, che lo utilizz\u00f2 fino al 1962."}
{"id": "2854484", "revid": "306856", "url": "https://it.wikipedia.org/wiki?curid=2854484", "title": "Hans Leonhard Sch\u00e4ufelein", "text": "Biografia.\nDella sua vita si conosce poco. Studi\u00f2 probabilmente con Michael Wolgemut e divenne poi allievo di Albrecht D\u00fcrer, con cui collabor\u00f2 durante gli anni 1503-1507, cercando in seguito di imitarlo nelle sue opere.\nDurante la sua carriera come pittore si spost\u00f2 ad Augusta. Qui, negli anni 1507-1508, lavor\u00f2 con Hans Holbein il Vecchio e poi viaggi\u00f2 a N\u00f6rdlingen, dove rimase sino alla morte. Negli anni tra il 1508 e il 1510 esegu\u00ec diversi lavori nell'odierna provincia di Bolzano."}
{"id": "2854485", "revid": "204012", "url": "https://it.wikipedia.org/wiki?curid=2854485", "title": "Hans Sch\u00e4ufelin", "text": ""}
{"id": "2854488", "revid": "1788047", "url": "https://it.wikipedia.org/wiki?curid=2854488", "title": "Giacomo Carciocchi", "text": "La leggenda.\nNella leggenda e nella tradizione popolare del lago di Como e di Plesio in particolare, suo paese d'origine, la vicenda del brigante Carcini \u00e8 ancora viva, il suo nome \u00e8 inseparabilmente ricordato insieme a quello del compagno Pacini.\nSi narra che era nativo di Ligomena, frazione di Plesio, possedeva un animo fiero ed impavido, era temuto da tutti, anche dagli stessi compagni, e incuteva timore al solo guardarlo. La sua figura \u00e8 legata ad altri briganti, in modo particolare al compagno Pacini. Questi, ricercati dalla giustizia, conducevano vita appartata sui monti, ritirandosi in una grotta naturale chiamata ancora oggi \"b\u00f6gia di brigant\" sul monte Grona e scendevano nei paesi per procurarsi il necessario per vivere e per aiutare la popolazione pi\u00f9 bisognosa, capaci per questo anche della rapina e della violenza pi\u00f9 esasperata nei confronti dei ricchi. \nIl fatto pi\u00f9 crudele che viene ricordato riguarda l'uccisione a Logo di un frate, perch\u00e9 ritenuto spia dei francesi. La sorte design\u00f2 come uccisore il Bol\u00f2, ma a questi, di fronte al frate implorante piet\u00e0, manc\u00f2 il coraggio. Fu lo stesso Carcini dunque che, senza esitazione, scaric\u00f2 sul malcapitato un colpo d'archibugio ed esegu\u00ec la condanna. \nFin\u00ec i suoi giorni in vecchia et\u00e0, dedito alla coltivazione dei campi, dopo che fu graziato per aver ucciso in vile tradimento il compagno Pacini.\nNotizie su Carcini vengono riportate anche da un'altra tradizione popolare, originaria della Val Brembana legata a Pac\u00ec Paciana, un personaggio entrato anche nel teatro dei burattini bergamasco.\nPac\u00ec non \u00e8 altri che Pacini, il compagno di Carcini.\nQui si riporta che Pac\u00ec Paciana, che veniva chiamato il \"padr\u00f9 de la val Brembana\", venne ucciso a tradimento nei pressi di Gravedona e del lago di Como dal crudele \"Cartoccio Cartocci\" o \"Carcino Carciofoli\" deciso di farsi perdonare le sue ribalderie ed allettato dalla taglia che pendeva sulla sua testa. Dopo averlo ucciso lo decapit\u00f2 e port\u00f2 il trofeo a Bergamo consegnandolo ai francesi che lo esposero sulla pubblica piazza.\nLa ricostruzione storica.\nGli avvenimenti sono da inserire nel periodo della Repubblica Cisalpina. I Francesi di Napoleone, giunti in Italia nel 1796, avevano instaurato un regime di soprusi e di violenza. Agli occhi del popolo la nuova repubblica significava ruberie, nuove tasse, incomprensibile ed offensivo oltraggio del sentimento religioso. Ma cosa pi\u00f9 grave che suscit\u00f2 il malcontento popolare fu l'istituzione della coscrizione obbligatoria che costrinse tanti uomini alla clandestinit\u00e0 e al brigantaggio.\nL'Armata cattolica.\nIn questo clima di esasperazione, nel luglio del 1798 a Menaggio si present\u00f2 l'occasione che diede inizio all'esperienza del brigantaggio. Alcuni giacobini provenienti da Bellano cercarono di trafugare un crocifisso custodito nella chiesa di santa Marta, ma il tentativo di furto and\u00f2 fallito grazie a dei muratori di Plesio, tra cui anche il Carcini, che stavano eseguendo lavori di manutenzione al molo. Inoltre l'ordine dato dalle autorit\u00e0 di portare il crocifisso nella chiesa parrocchiale, venne interpretato dalla gente come tentativo di requisizione. Da qui nacque una sommossa popolare. Con l'arrivo da Como di un distaccamento di fanteria i disordini si risolsero e dopo una parvenza di processo venne concessa un'amnistia, eccetto ai principali autori, che scelsero la via della fuga e si rifugiarono sui monti. A fine anno poi, la promulgazione della coscrizione obbligatoria per i celibi ed i vedovi senza prole tra i diciotto ed i vent'anni costrinse altri scellerati ad associarsi ai ribelli che incominciarono a rendersi terribili. Il numero dei giovani che si sottrassero alla coscrizione e si rifugiarono sui monti per sottrarsi all'arruolamento ammont\u00f2 a quindicimila.\nAgostino Capelli, nativo di Carcente, di famiglia agiata era considerato il \"generale\" di questa banda che si faceva chiamare l'Armata cattolica ed era solita radunarsi in una casa del Capelli stesso sulla spiaggia di Rezzonico. Altro generale era Giuseppe Biacchi di Menaggio.\nUn ruolo essenziale fu svolto anche da agenti austriaci, in particolare certo Andreossi, che dalla vicina Svizzera contribuivano nell'organizzazione tenendo desto il malcontento e profondendo denaro ed armi.\nTra le imprese si ricorda in particolare la visita al parroco di Carlazzo che era l'estensore delle liste per la coscrizione obbligatoria, con l'intenzione di fucilarlo ai piedi dell'albero della libert\u00e0. Non trovandolo in casa i briganti si accontentarono di trafugare una decina di schioppi da munizione.\nL'assassinio del frate di Logo.\nLa forza armata cisalpina di stanza a Menaggio organizz\u00f2 diverse spedizioni per snidare i rivoltosi. Vengono ricordati parecchi scontri armati tra cui i principali alla localit\u00e0 \"La Piazza\" sopra Ligomena e sulla strada del Sasso rancio, ma sempre le truppe cisalpine furono costrette a ritirarsi perch\u00e9 non riescono ad avere la meglio \"di quei conoscitori di ogni colle della montagna\".\nUn ex frate francescano di Logo di nome Giuseppe Canevali che aveva abbracciato gli ideali della rivoluzione venne ritenuto spia dei giacobini e di aver dato informazioni alla giustizia. Per la notte del 20 aprile 1799 venne organizzata una spedizione di vendetta con l'intenzione di uccidere il presunto informatore. \nI briganti si radunarono davanti alla colonna della peste sul sagrato della chiesa di Plesio, organizzarono la spedizione e si divisero i compiti. La sorte per l'esecuzione cadde su Giacomo Saglio detto Bol\u00f2 di Treccione. \nGiunti a Logo, entrarono nella casa imbattedosi in un fraticello del convento francescano di Dongo, certo fra' Pasquale al secolo Carlo Airoldi di Carcente, che girava i paesi per la questua e che aveva trovato ospitalit\u00e0 per la notte. Riconosciutolo dopo averlo malmenato venne lasciato fuggire. Trovato il Canevali tremante nel suo letto, i briganti gli furono sopra. Di fronte al malcapitato che pregava e prometteva di offrire quanto aveva di pi\u00f9 prezioso, al designato dell'uccisione venne meno il coraggio. \"Cupel!\" (uccidilo!) grida il Biacchi. Il Carcini prese l'iniziativa ed esegu\u00ec lui stesso la sentenza. Prima di allontanarsi i briganti diedero sacco alla casa e scaraventarono gi\u00f9 dalle finestre le suppellettili e quanto trovarono alla portata.\nLa conquista della cannoniera.\nL'esercito francese era riuscito ad armare una barca munendola di due cannoni alla prora che veniva utilizzata per tenere a bada i paesi rivieraschi del lago.\nIl 28 aprile 1799 il grosso delle forze dei briganti appostato sui monti sotto il comando del Biacchi e del Carcini vedendo la cannoniera che si dirigeva verso Rezzonico per attraccare al molo decidono di tentarne la cattura.\nDopo essersi divisi in tre colonne, scesero dai loro rifugi sui monti e si appostarono dietro il castello e, ad un segnale convenuto, si buttarono sulla barca mentre l'equipaggio era intento nelle manovre di attracco. Due soldati francesi ed un barcaiolo italiano caddero morti sul colpo, mentre altri furono feriti. Il comandante ed un commerciante italiano che erano gi\u00e0 sbarcati e in quel momento si trovavano in un'osteria, coll'aiuto di un contadino, riuscirono a trarsi in salvo.\nImpadronitisi della cannoniera, i briganti incominciarono a scorrazzare per il lago.\nScendono a Lecco dove attraccano e si impadroniscono di un grosso carro da trasporto che serviva per rifornire armi e vettovaglie con quattro cavalli.\nAl ritorno intercettano due gondole che trasportava prigionieri austriaci che vengono liberati. Un'altra barca viene intercettata con a bordo un ufficiale cisalpino, certo Calvo Calvi, che viene fatto prigioniero e portato a Menaggio.\nMentre sono a Menaggio vengono a conoscenza che un forte contingente dell'esercito francese stava discendendo il lago dalle parti di Dongo.\nLa battaglia di Dongo.\nIn quegli stessi giorni, con l'avanzata dell'esercito austriaco, le truppe francesi avevano iniziato la ritirata.\nUn forte contingente di circa 5.000 uomini comandato dal generale Lecomb\u00e8 scendeva dalla Valtellina proveniente dal Tirolo con l'intenzione di trovare una via di fuga per ricongiungersi al grosso dell'armata.\nIl 30 aprile tent\u00f2 la via del passo San Jorio, ma si dovette desistere per la presenza di neve.\nMentre i soldati stazionavano a Dongo, i briganti comandati dal Carcini e dal Biacchi decisero di contrastare i piani dei francesi. Riuscirono a radunare un numero di rivoltosi stimato superiore ai 3.000 uomini, provenienti anche dalla Val Menaggio e dalla Val d'Intelvi, si arroccarono sulle rovine del castello di Musso e, distrutto il ponte della Vallorba, decisero di impedire il passo alla ritirata dei francesi.\nIl conflitto dur\u00f2 per diversi giorni, fino al 6 maggio. I briganti riuscirono nel loro intento, grazie anche all'aiuto della barca cannoniera che, sotto la guida del Capelli, si era ancorata nelle acque antistanti Dongo e bombardava le truppe. Un ufficiale che comandava a cavallo cadde ucciso da una fucilata."}
{"id": "2854489", "revid": "98077", "url": "https://it.wikipedia.org/wiki?curid=2854489", "title": "Scuola superiore di Agricoltura di Milano", "text": ""}
{"id": "2854496", "revid": "107831", "url": "https://it.wikipedia.org/wiki?curid=2854496", "title": "Wyatt Allen", "text": ""}
{"id": "2854499", "revid": "287204", "url": "https://it.wikipedia.org/wiki?curid=2854499", "title": "Premier Division 1995-1996 (Irlanda)", "text": "La stagione 1995-1996 \u00e8 stata la settantacinquesima edizione della League of Ireland, massimo livello del calcio irlandese.\nClassifica finale.\nLegenda:\nNote:"}
{"id": "2854500", "revid": "125896803", "url": "https://it.wikipedia.org/wiki?curid=2854500", "title": "Giovanni Zarrella", "text": "Nato da genitori italiani in Germania ed ivi cresciuto, risulta attivo essenzialmente nei paesi di lingua tedesca, dove \u00e8 noto anche semplicemente come Giovanni e Gio.\nIl 30 agosto 2005 ha sposato con rito civile la modella brasiliana Jana Ina, residente gi\u00e0 da anni in Germania. Il 3 settembre la coppia si \u00e8 unita anche religiosamente, presso la chiesa St. Matth\u00e4uskirche in Bad Sobernheim.\nBiografia.\nGiovent\u00f9.\nGiovanni, primogenito di Clementina di San Mango sul Calore (AV) e Bruno Zarrella di Maddaloni (CE), \u00e8 cresciuto in Germania come i fratelli Stefano e Maria, in un contesto bilingue italiano-tedesco. Gi\u00e0 da fanciullo ha preso lezioni di pianoforte e organo, ed a 15 anni anche di canto. Si \u00e8 trasferito per un anno a Roma con la famiglia, e in questo periodo ha giocato nelle giovanili della .\nAll'et\u00e0 di 16 anni ha fondato il suo primo gruppo musicale, Brotherhood. Dopo il conseguimento della maturit\u00e0 in Germania, ha seguito corsi di formazione in tecnologia della comunicazione ed informazione.\n2001 - 2006: L'esperienza dei Bro'Sis.\nIl 10 ottobre 2001 ha preso parte alla selezione del programma televisivo \"Popstars\" a Stoccarda, insieme ad altri 1.702 candidati. Cantando \"How Deep Is Your Love\" dei Bee Gees, \"You Remind Me\" di Usher e \"Way to Mars\" di Somersault &amp; Xavier Naidoo, \u00e8 stato selezionato dalla giuria, insieme ad altri 32 partecipanti. A quel tempo Giovanni lavorava nella distribuzione di prodotti Hugo Boss.\nI 33 candidati dovevano affrontare un corso avanzato di due settimane ad Ibiza. Dopo una scrematura, e rimasti in tre donne e cinque uomini, sono stati trasferiti in un loft a Monaco di Baviera per esercitarsi nel canto.\nL'11 novembre 2001 Zarrella \u00e8 stato infine scelto dai giudici come ultimo componente da inserire nel gruppo Bro\u2019Sis. La formazione si \u00e8 poi sciolta nel 2006, dopo aver inciso in tutto tre album..\nCarriera da solista.\nIl primo singolo da solista di Giovanni Zarrella, presentato il 7 luglio 2006 e abbinato a un videoclip in cui il cantante si aggira con la moglie per le strade di Firenze, consisteva semplicemente in una cover della ballata \"Ticket to the Moon\" dall'album \"Time\" della Electric Light Orchestra, ed \u00e8 stato poi inserito nell'album d'esordio \"Coming Up\", cantato interamente in lingua inglese secondo una consueta abitudine di vari artisti musicali tedeschi, e uscito un mese dopo. Il successivo singolo, in collaborazione con il gruppo britannico dei Pacific Avenue da cui la canzone \"Nobody's gonna love you like me\" (in inglese ed italiano), non \u00e8 riuscito a scalare le classifiche.\nDopo due anni di assenza dalla musica, ha presentato il suo nuovo lavoro \"Wundervoll\", una cover in italiano/tedesco di Robin Grubert, piazzatasi nona nella classifica dei singoli in Germania. Il secondo album \"Musica\", cantato sia in italiano sia in tedesco, \u00e8 stato inciso il 21 novembre 2008. In questo periodo Zarrella \u00e8 apparso anche nel video musicale \"Forgive Me\" di Mario Venezia.\nNel 2010 sono usciti nuovi lavori musicali: il 22 gennaio il singolo \"I Can't Dance Alone\", in italiano/inglese, in duetto con l'ex collega di gruppo Ross Antony, pubblicato insieme alla canzone \"Il Mondo\". Il 5 febbraio 2010 \u00e8 stata la volta dell'album completo, intitolato \"Ancora Musica\", comprendente cinque canzoni inedite.\nNel 2019 ha inciso un album contenente canzoni in italiano, \"La vita \u00e8 bella\", certificato disco di platino in Germania e accolto molto bene anche in Svizzera e Austria. Da esso sono stati tratti i singoli \"Il pi\u00f9 buono\", \"Dammi\" e \"Santa Maria\", cover del brano degli Oliver Onions, pi\u00f9 due duetti: uno con l'altro cantante italo-tedesco Pietro Lombardi, \"Senza te (Ohne Dich)\", e uno con Jana Ina, \"Cos\u00ec sei tu (So bist du)\", cover di un successo di Peter Maffay.\nNel 2021 ha pubblicato l'album \"Ciao!\", contenente la canzone omonima, una cover di \"Live is life\" degli Opus: tra le altre tracce, anche un duetto con Howard Carpendale, \"Ruf Mich An\", in cui sono stati accompagnati dalla Royal Philharmonic Orchestra. Il disco ha conquistato la vetta della hit parade tedesca.\nIl progetto Vintage Vegas.\nNel 2013 Giovanni ha creato un nuovo gruppo, chiamato Vintage Vegas, senza tuttavia abbandonare l'attivit\u00e0 da solista. La formazione, tutta al maschile, comprende tre elementi: Inan Lima, Tom Marks e appunto Zarrella. Le canzoni sono essenzialmente di sapore pop con una buona dose di swing. Il loro primo album \u00e8 stato pubblicato nel 2014. I Vintage Vegas si sono tra l'altro esibiti andando in tourn\u00e9e coi pattinatori di \"Holiday on Ice\".\nTelevisione.\nDopo la fine dei Bro\u2019Sis, Zarrella \u00e8 rimasto nel mondo mediatico tedesco anche attraverso diversi passaggi televisivi.\nNell'aprile 2005 ha partecipato allo spettacolo televisivo Teufels K\u00fcche, nel quale a causa di un infortunio si \u00e8 ritirato anzitempo. Sempre nello stesso anno ha girato il docu-film \"Just married! - Frisch verheiratet!\" insieme a Jana Ina, nel quale si mostra la vita quotidiana della coppia. Nell'ottobre dello stesso anno, due mesi dopo il matrimonio, ha preso parte con la moglie a \"Das gro\u00dfe ProSieben Tanzturnier\".\nNel novembre 2005 Zarrella ha iniziato la conduzione del programma per ragazzi \"Bravo Sport TV\" su DSF, protrattasi fino all'estate del 2007. Per un periodo si \u00e8 anche occupato della trasmissione \"Screen Shot\" su DSF, incentrato sulla World League eSport Bundesliga, una lega di sport elettronico.\nIl 6 giugno 2008 ha partecipato al programma TV Total-Autoball Europameisterschaft come rappresentante dell'Italia.\nGiovanni ha presentato le selezioni del programma \"Popstars- Just 4 Girls\" a Bad Griesbach im Rottal, trasmesso il 20 novembre 2008. Mentre il 29 novembre ha preso parte alla TV Total Stockcar-Rennen.\nDal 23 giugno 2009 ha condotto ancora su Pro 7 la trasmissione \"Deutschlands schrecklichste...\".\nNell'ottobre dello stesso anno ha vinto su Sat.1 la gara di ballo \"Yes, we can dance\", l'equivalente tedesco di Ballando con le stelle. I 50.000 euro della vittoria li ha divisi con l'ex compagno di gruppo Ross Antony, in base ad un preaccordo. Con la parte a lui rimasta ha invece finanziato il villaggio per bambini Kinderdorf Rio e.V. a Oberhausen e il canile di Troisdorf.\nNel dicembre 2009 ha condotto insieme a Charlotte Engelhardt semifinale e finale di \"Popstars \u2013 Du &amp; Ich\".\nIl 14 gennaio 2010 ha iniziato una nuova docu-celebrit\u00e0 su ProSieben, \"Jana Ina &amp; Giovanni \u2013 Pizza, Pasta &amp; Amore\". Essa tratta della vita privata di Jana Ina e Giovanni dopo la nascita del primogenito Gabriel Bruno. Largo spazio viene dato alla ricerca di una nuova casa e all'apertura di un loro ristorante a Colonia, chiamato \"Settantotto\" come l'anno di nascita di Giovanni.\nNel 2021 la ZDF ha trasmesso il \" Die Giovanni Zarrella Show\", nel quale l'artista si \u00e8 anche esibito con Al Bano, Nino De Angelo, Pietro Lombardi, Sarah Brightman e altri colleghi.\nNel febbraio del 2022 Zarrella \u00e8 apparso per la prima volta in un programma televisivo italiano, \"Michelle Impossible\", condotto da Michelle Hunziker e andato in onda su Canale 5."}
{"id": "2854507", "revid": "76963", "url": "https://it.wikipedia.org/wiki?curid=2854507", "title": "Henrietta Ward", "text": " Le sue opere si collocano nell'Inghilterra vittoriana e nei primi anni del '900.\nHenrietta discendeva da una famiglia di artisti professionisti per diverse generazioni. Suo nonno paterno era il famoso pittore James Ward che era legato per parentela acquisita con il politico John Jackson ed il pittore George Morland. I genitori di Henrietta erano anche degli artisti: George Raphael Ward, conosciuto per le sue incisioni e Mary Webb Ward, nota come miniaturista. (Uno dei dipinti di sua madre era \"Portrait of Henrietta Ward and her Favorite Guinea Pig\", 1843.) Come figlia unica, Henrietta crebbe circondata dall'afflato artistico della sua famiglia e degli artisti frequentati dai suoi genitori, tra i quali il pittore e scultore Sir Edwin Landseer, il pittore statunitense Charles Robert Leslie ed i fratelli John James e Alfred Edward Chalon. Henrietta studi\u00f2 presso la Bloomsbury Art School e l'Accademia di Henry Sass.\nNel 1843, all'et\u00e0 di 11 anni, Henrietta si innamor\u00f2 del ventisettenne pittore Edward Matthew Ward (stesso cognome ma nessuna parentela); si sposarono segretamente nel maggio del 1848, aiutati da Wilkie Collins un amico dello sposo. (In alcune fonti a volte ci si riferisce a lei \"Henrietta Mary Ada Ward Ward.\") La madre di Henrietta non la perdon\u00f2 mai e la disered\u00f2.\nI coniugi Ward ebbero otto figli, uno di essi, Leslie Ward, sarebbe divenuto il famoso caricaturista di Vanity Fair noto sotto lo pseudonimo di \"Spy\". Mentre cresceva i suoi figli, Henrietta prosegu\u00ec nella sua carriera artistica, praticando vari stili pittorici, anche se, alla pari di suo marito, era nota per i dipinti su temi storici come Thomas Chatterton ed Elizabeth Fry. Era nota anche per i ritratti di bambini; per questi dipinti utilizz\u00f2 come modelli i propri figli.\nUno dei suoi pi\u00f9 famosi dipinti \u00e8 \"Palissy the Potter\", esposto nel 1866 alla Royal Academy; il quadro descrive l'incidente capitato al ceramista Bernard Palissy che accidentalmente fece saltare in aria la sua casa mentre sperimentava nuove tecniche per la ceramica. Questo ed altri dipinti simili (come \"Queen Mary quitting Stirling Castle\", RA 1863) e \"Scene from the childhood of Joan of Arc\", RA 1867) resero Henrietta Ward la pi\u00f9 importante donna pittrice della sua generazione. Henrietta diede lezioni d'arte a molti dei figli della Regina Vittoria e del Principe Alberto.\nHenrietta Ward e suo marito furono sostenitori della causa per il suffragio femminile. I coniugi appartennero ad un circolo artistico che comprendeva Charles Dickens e George Cruikshank. Si dice che Dickens e Cruikshank vennero quasi alle mani quando l'astemio Cruikshank imped\u00ec ad Henrietta Ward di bere un bicchiere di sherry ad un ricevimento di Dickens.\nHenrietta sopravvisse al marito per quarantacinque anni. Dopo essere rimasta vedova nel 1879, Henrietta apr\u00ec una scuola d'arte per sostenere la sua famiglia; come la sua contemporanea Louise Jopling, Henrietta Ward si specializz\u00f2 nella preparazione di giovani artiste. Per il suo precedente servizio di insegnante a corte ricevette una pensione di 100 sterline.\nHenrietta Ward pubblic\u00f2 due autobiografie, \"Mrs. E. M. Ward's Reminiscences\" nel 1911 e \"Memories of Ninety Years\", nel 1924. Il suo primo libro di ricordi venne definito \"uno dei migliori racconti della vita di una signora artista dell'epoca Vittoriana.\" Henrietta ha lasciato la descrizione di un matrimonio quasi perfetto con un marito che la sostenne nel suo lavoro e che era \"sempre il maestro pi\u00f9 gentile e l'immancabile amico che io abbia mai conosciuto.\""}
{"id": "2854513", "revid": "1543377", "url": "https://it.wikipedia.org/wiki?curid=2854513", "title": "Benz Bz.III", "text": "Il Benz Bz.III era un motore aeronautico a 6 cilindri in linea raffreddato ad acqua prodotto dall'azienda tedesco imperiale Benz Flugmotoren, divisione aeronautica della Benz &amp; Cie, negli anni dieci del XX secolo e destinato ad equipaggiare velivoli da combattimento.\nStoria.\nNel 1914, le esigenze belliche dovute allo scoppio della prima guerra mondiale crearono l'esigenza di sviluppare nuovi motori aeronautici per equipaggiare i velivoli da combattimento che sarebbero stati impiegati nel conflitto. L'Idflieg emise in tal senso una categorizzazione che assegnava la designazione in numeri romani in base alla fascia di potenza e richiedendo alle aziende meccaniche di fornire nuovi modelli che sarebbero poi stati impiegati nelle varie classi di velivoli. Il \"Gruppe III\" era quello assegnato ai motori nella fascia di potenza tra i 150 ed i 199 cavalli vapore (PS).\nLa Benz svilupp\u00f2 nel 1914 il suo Bz.III, primo di una serie di sviluppi, caratterizzato dalla cilindrata di 14,3 L ed in grado di sviluppare una potenza nominale pari a 150 PS (110 kW), 165 PS al livello del mare, a 1\u00a0420 giri al minuto."}
{"id": "2854518", "revid": "1543377", "url": "https://it.wikipedia.org/wiki?curid=2854518", "title": "Surrender to Love", "text": "Surrender to Love \u00e8 un brano musicale del cantante statunitense Ray Charles eseguito in duetto con la cantante italiana Laura Pausini nel 1998 e pubblicato su album nel 2005.\nIl brano.\n\u00c8 il primo singolo che anticipa l'uscita dell'album commemorativo \"Genius &amp; Friends\", una raccolta di duetti interpretati da Charles pubblicata nel 2005, un anno dopo la sua morte. Il singolo \u00e8 stato trasmesso per la prima volta in radio negli Stati Uniti e in Europa il 5 settembre. La musica e il testo sono composti da Narada Michael Walden.\nIl brano \u00e8 scritto da Narada Michael Walden e Sunny Hilden.\nPubblicazioni.\n\"Surrender to Love\" in duetto viene inoltre inserita nell'album raccolta di Ray Charles \"Tutto Ray\" del 2007 e negli album di Laura Pausini \"20 - The Greatest Hits\" e \"20 - Grandes Exitos\" del 2013."}
{"id": "2854520", "revid": "125141482", "url": "https://it.wikipedia.org/wiki?curid=2854520", "title": "Benedetto Vigna", "text": "Biografia.\nFiglio di Vincenzo ed Emma, insegnanti, \u00e8 cresciuto a Pietrapertosa, dove intraprende la scuola elementare. Prosegue gli studi a Potenza, frequentando la scuola media e il liceo scientifico \"Galileo Galilei\".\nLaureatosi con lode in fisica subnucleare presso l'Universit\u00e0 di Pisa nel 1993, nel 1995 inizia a lavorare per la STMicroelectronics e lancia l\u2019impegno della societ\u00e0 nei MEMS (Micro-Electro-Mechanical Systems).\n\u00c8 inventore di un sensore di movimento tridimensionale che \u00e8 stato inizialmente applicato agli airbag delle automobili. Dopo averne ridotto dimensioni e costi, il sensore \u00e8 stato utilizzato nei comandi senza filo della console Nintendo Wii.\nPer questa invenzione Vigna \u00e8 stato inserito nella rosa dei dodici candidati al premio \"Inventore europeo 2010\" promosso dall'Organizzazione europea dei Brevetti. Nella sua carriera ha registrato pi\u00f9 di cento brevetti.\nIl 9 giugno 2021 viene annunciato come prossimo amministratore delegato della Ferrari, carica diventata effettiva il 1\u00ba settembre 2021."}
{"id": "2854521", "revid": "1654321", "url": "https://it.wikipedia.org/wiki?curid=2854521", "title": "Scuola superiore di agricoltura di Portici", "text": "La Scuola superiore di agricoltura di Portici \u00e8 un istituto creato nel 1872 per iniziativa della Provincia di Napoli che l'anno precedente era riuscita a riscattare dal Demanio l'ex reggia di Portici appartenuta ai Borbone.\nLa storia.\nLa fondazione.\nSubito dopo l'Unit\u00e0 d'Italia in molte citt\u00e0 si svilupp\u00f2 un ampio dibattito centrato sul problema dell'insegnamento agrario. A Napoli, tra gli altri, si segnal\u00f2 l'intervento di Francesco Del Giudice che sugger\u00ec di creare nelle province napoletane quattro istituti agrari e un istituto superiore centrale. Fu per\u00f2 Carlo Ohlsen nel 1865 a suggerire al Consiglio provinciale di Napoli di fondare a Portici una Scuola superiore di Agricoltura presso la Reggia borbonica, da poco espropriata ai Borbone e passata al demanio. Dopo numerose discussioni e contrasti tra le parti in causa, la Legge 337 del 3 luglio 1871 stabil\u00ec la vendita della tenuta di Portici a favore della Provincia di Napoli perch\u00e9 fosse l\u00ec costituita la Scuola Superiore, che vide ufficialmente la luce con Regio Decreto del 14 gennaio 1872. Fin dal 1874 accanto alla Scuola fu istituito un convitto per giovani contadini tra i 12 e 15 anni che aveva il compito di formare esperti coltivatori; questa scuola-convitto fu trasferita a partire dal 1892 a Poggiomarino. La solenne inaugurazione della Scuola avvenne il 9 gennaio 1873 con l'orazione del Ministro dell'agricoltura, dell'industria e del commercio Stefano Castagnola.\nGli inizi (1872-1895).\nIl primo Direttore della Scuola fu Alfonso Cossa (1872-73). Gli inizi della Scuola furono molto difficili sia per la scarsit\u00e0 di risorse finanziarie che per le numerose critiche ed i tentativi di ingerenza da parte di enti finanziatori, come il Consiglio provinciale di Napoli. A Cossa subentr\u00f2 come direttore Ettore Celi (1873-1880). In questi anni furono sistemati i fabbricati ed i terreni (per una estensione di circa 11.000 m\u00b2) della Scuola e furono organizzati l'Orto botanico, il Laboratorio di Botanica, i Gabinetti di Zootecnia, di Agraria, di Meccanica e costruzioni, di Chimica generale e di Chimica agraria. Il parco superiore della tenuta prese il nome di Parco Gussone, in onore del botanico Giovanni Gussone.\nNel 1877 con la soppressione del Maic, la Scuola pass\u00f2 al Ministero della pubblica istruzione. Ma nel 1878 la Scuola ritorn\u00f2 nell'ambito del ricostuito Maic e dopo un lungo braccio di ferro, nel 1889 la Scuola cess\u00f2 di dipendere finanziariamente dalla Provincia di Napoli e pass\u00f2 completamente alle dirette dipendenze del Ministero. In questi anni per volere del ministero ci fu un riordinamento degli studi superiori agrari che coinvolse anche la Scuola di Portici: al direttore furono riconosciute le stesse prerogative riconosciute ai Rettori delle universit\u00e0 e furono ampliati gli organici, sia dei docenti che del personale tecnico e amministrativo. Furono cos\u00ec introdotti nuovi insegnamenti, come quelli di Mineralogia e Geologia, Fisica e Meteorologia, Zoologia ed Entomologia, Idraulica agraria e Tecnologia chimico-agraria.\nLa Scuola raggiunse un buon livello scientifico e i direttori che si susseguirono in questi anni diedero un notevole impulso alla ricerca e al miglioramento delle strutture della Scuola. Paride Palmeri (Direttore dal 1880 al 1886 e dal 1897 al 1901) si dedic\u00f2 soprattutto alla costruzione di un laboratorio di chimica, facendone uno dei pi\u00f9 avanzati per quegli anni in Italia, soprattutto per la gran quantit\u00e0 di apparecchiature utilizzate. Almerigo Cristin (Direttore dal 1886 al 1891) diede un notevole impulso alla ricerca zootecnica ed in particolare cre\u00f2 un ricco museo che si affianc\u00f2 al Gabinetto di Zootecnia. Italo Giglioli (Direttore dal 1889 al 1897) si occup\u00f2 soprattutto del laboratorio di chimica agraria che ben presto divenne Stazione agraria sperimentale fungendo da laboratorio per analisi a pagamento di sostanze chimiche e industriali.\nNei suoi primi tre decenni di vita, la Scuola si impose dunque come una delle migliori in Italia per l'insegnamento degli studi agrari, con un ampio ventaglio di materie insegnate. I laboratori messi in piedi dai vari Direttori erano dotati di attrezzature scientifiche spesso all'avanguardia, con un numero sempre crescente di collezioni (mineralogiche, zootecniche, entomologiche, di prodotti chimici, di strumenti topografici e di geodesia, di attrezzature per l'oleificio e per il caseificio) a disposizione degli studenti.\nGli anni eroici (1895-1915).\nA partire dai primi anni del Novecento la Scuola di Portici, forte di un nuovo regolamento che ne aumentava l'autonomia sia amministrativa che economica, ebbe una notevole crescita testimoniata dai numeri in costante aumento degli insegnamenti attivati, dei docenti, delle iscrizioni di studenti iscritti e del numero dei laureati. Furono gli anni della definitiva affermazione della Scuola sia nel campo dell'insegnamento che in quello della ricerca. Sotto la Direzione di Salvatore Baldassarre (dal 1901 al 1903), Oreste Bordiga (dal 1903 al 1906 e poi di nuovo dal 1917 al 1920) e di Orazio Comes (dal 1906 al 1917), la Scuola affianc\u00f2 agli insegnamenti di base nuove discipline, assegnate a docenti di grande fama, ma che fossero pur sempre legate alla risoluzione dei maggiori problemi legati all'agricoltura. L'insegnamento dell'Agronomia fu distinto in tre diverse materie: Arboricoltura, e selvicoltura, Orticoltura, Trattato delle coltivazioni. Nel Castello del Parco Gussone fu molto attivo l'Osservatorio meteorologico e geodinamico annesso alla cattedra di Fisica e meteorologia diretta da Filippo Campanile: oltre ai numerosi dati climatologici, furono avviati studi all'avanguardia sull'azione dell'elettricit\u00e0 sulle piante. Anche il laboratorio di Chimica agraria e la Stazione agraria sperimentale, sotto la direzione di Celsio Ulpiani, raggiunse una ben meritata fama per gli studi sulla propriet\u00e0 dei suoli, sui rapporti pianta-suolo, sull'azione delle acque salmastre sulle coltivazioni. A questi risultati scientifici, si aggiunse un costante impegno per le sempre crescenti richieste di analisi di terreni, concimi, prodotti agrari. Una fama addirittura mondiale fu raggiunta in questi anni dalla Scuola entomologica diretta da Filippo Silvestri, che fu inviato anche in varie zone dell'Africa per arginare lo sviluppo di pericolosi parassiti, come la mosca delle arance. Altra importante novit\u00e0 fu l'istituzione nel 1902 di una cattedra di Batteriologia, ricoperta da Giacomo Rossi che si dedic\u00f2 soprattutto a studi sulla malaria e grazie ai successi ottenuti in questo settore fu istituita a Portici la Stazione agricolo-antimalarica. Durante la sua Direzione della Scuola, Comes riusc\u00ec ad ottenere ulteriori fondi per una manutenzione straordinaria della Reggia e per riuscire sviluppare maggiormente l'attivit\u00e0 didattica e quella dei laboratori in ambienti nuovi e meglio attrezzati.\nPer tutti questi motivi, Manlio Rossi-Doria defin\u00ec questi due decenni come \"gli anni d'oro, gli anni eroici della Scuola di Portici\".\nTra le due Guerre (1916-1935).\nAlla morte di Orazio Comes (1917) la direzione della Scuola torn\u00f2 per un triennio nelle mani di Oreste Bordiga (dal 1917 al 1920). Da un punto di vista amministrativo alcuni importanti novit\u00e0 furono determinate dall'istituzione della libera docenza e successivamente da un decreto che determin\u00f2 aumenti negli stipendi dei docenti, dei tecnici e del personale amministrativo delle RR. scuole superiori di agricoltura, oltre ad un incremento nell'organico del corpo docente e un aumento delle dotazioni per la didattica e la ricerca.\nGli anni Venti videro la lunga direzione dell'entomologo Filippo Sivestri (1920-1930). Continu\u00f2 intensa in questi anni l'attivit\u00e0 di ricerca che da un lato accompagnava la didattica, dall'altro si inseriva negli sviluppi dell'agricoltura italiana, particolarmente efficace nell'immediato primo dopoguerra (in primo luogo la battaglia del grano e la bonifica dell'Agro Pontino). Filippo Silvestri fu senza dubbio il pi\u00f9 importante esponente della Scuola; la sua attivit\u00e0 scientifica port\u00f2 l'Entomologia e la Zoologia agraria di Portici ad essere all'avanguardia nel mondo. Da segnalare le ricerche in campo agronomico di Emanuele De Cillis, quelle mineralogiche e geologiche di Agostino Galdieri, il lungo magistero di economia ed estimo rurale di Oreste Bordiga, le importanti ed innovative sperimentazioni chimiche di Celsio Ulpiani, l'intensa attivit\u00e0 sperimentale nella meccanizzazione delle attivit\u00e0 agricole ad opera di Gian Domenico Mayer.\nNel 1923, in seguito all'emanazione del Regio decreto 2492, la Scuola Superiore divenne Reale Istituto superiore agrario; ci\u00f2 serv\u00ec ad equiparare la Scuola alle Universit\u00e0. Nel 1925 entr\u00f2 in vigore il nuovo Statuto. Nel 1928 l'Istituto pass\u00f2 sotto le dipendenze del Ministero dell'educazione nazionale.\nLa Facolt\u00e0 di Agraria (1935-2012).\nAll'inizio degli anni Trenta una serie di leggi portarono al progressivo passaggio di tutti gli Istituti superiori al Ministero dell'educazione nazionale (istituito nel 1929 al posto del Ministero della Pubblica Istruzione). Il Regio Decreto 1071 del 1935 stabil\u00ec in quattro anni la durata degli studi per gli Istituti di Agraria, che avrebbero successivamente dovuto essere aggregati ad una Universit\u00e0.\nL'Istituto superiore agrario di Portici fu aggregato alla Universit\u00e0 di Napoli con Regio Decreto 2127 del 1935, divenendo cos\u00ec Facolt\u00e0 di Agraria. In seguito a questa aggregazione, l'Istituto perse la sua autonomia didattica, amministrativa e disciplinare e dovette uniformarsi a quanto disposto dal Ministero per tutte le altre Facolt\u00e0 di Agraria del Regno d'Italia. Successive disposizioni legislative disciplinarono l'ordinamento degli studi delle Facolt\u00e0 di Agraria dividendo le materie in due bienni; tale ordinamento rimase in vigore fino agli anni Sessanta del 1900. Durante la Seconda Guerra Mondiale anche la Reggia di Portici, come tutta l'Universit\u00e0 di Napoli, sub\u00ec gravi danni alle strutture e alle attrezzature. La Reggia fu occupata nel 1943 dagli Alleati e sub\u00ec la devastazione di numerosi viali, spazi coltivati, serre, parte dell'Orto botanico.\nDi particolare rilievo nel periodo postbellico la lunga attivit\u00e0 di docenza di Manlio Rossi-Doria che ricopr\u00ec la cattedra di Economia e politica agraria dal 1944 contribuendo a riformare profondamente la disciplina e circondandosi di tanti allievi, noti poi come \"Gruppo di Portici\" o \"Gruppo Rossi-Doria\".\nA partire dall'anno accademico 2013-2014, in ottemperanza alla Riforma Gelmini, la Facolt\u00e0 di Agraria \u00e8 stata sostituita dal Dipartimento di Agraria."}
{"id": "2854531", "revid": "93556", "url": "https://it.wikipedia.org/wiki?curid=2854531", "title": "\u00c9mile Deroy", "text": "Figlio del litografo Isidore Deroy, \u00e8 stato allievo di Eug\u00e8ne Delacroix, nonch\u00e9 amico di Th\u00e9odore de Banville, Pierre Dupont e di Charles Baudelaire, per il quale esegu\u00ec un celebre ritratto nel 1844, la sua opera pi\u00f9 conosciuta e rappresentativa. Ha dipinto altri ritratti sullo stesso stile, tra cui la \"Petite mendiante rousse\", opera esposta al Museo del Louvre."}
{"id": "2854556", "revid": "88740", "url": "https://it.wikipedia.org/wiki?curid=2854556", "title": "Hecht", "text": ""}
{"id": "2854562", "revid": "233579", "url": "https://it.wikipedia.org/wiki?curid=2854562", "title": "Carcini", "text": ""}
{"id": "2854571", "revid": "92723", "url": "https://it.wikipedia.org/wiki?curid=2854571", "title": "Re di danari", "text": "Re di danari \u00e8 un film del 1936 diretto da Enrico Guazzoni.\nTrama.\nIl ricco possidente terriero don Paolo Marino \u00e8 costretto a lasciare la sua attivit\u00e0 in Sicilia per correre a Roma, dove un suo nipote \u00e8 incarcerato per aver sedotto una minorenne. La fanciulla \u00e8 figlia di un nobile romano, il conte Valerio, che per acconsentire alle nozze riparatrici stabilisce condizioni (tra cui una grossa somma da versare e l'obbligo per il giovane di sparire dopo il matrimonio) tali da offendere don Paolo, che decide una manovra di forza acquistando tutti i debiti del nobile romano; cos\u00ec potr\u00e0 presentarsi a lui e patteggiare nuove condizioni: nozze regolari tra i due giovani e dono al conte Valerio dei suoi debiti riscattati. Sistemate le cose don Paolo potr\u00e0 tornare in Sicilia alle sue terre e al suo lavoro."}
{"id": "2854579", "revid": "486946", "url": "https://it.wikipedia.org/wiki?curid=2854579", "title": "Takamasa Ishihara", "text": ""}
{"id": "2854588", "revid": "324090", "url": "https://it.wikipedia.org/wiki?curid=2854588", "title": "NATO Defense College", "text": "Il NATO Defense College (NDC) \u00e8 una scuola militare internazionale della NATO, equivalente ad una \"scuola di guerra\" o di \"Staff\" ubicato presso la citt\u00e0 militare della Cecchignola di Roma in Italia. Dal 16 luglio 2019 il comandante dell'istituto \u00e8 il tenente-generale Olivier Rittimann dell'esercito francese .\nStoria.\nIl NDC nasce da una idea del generale Dwight D. Eisenhower, primo Supreme Allied Commander Europe (SACEUR) (Comandante supremo alleato in Europa) della NATO che ravvisava la necessit\u00e0 di un istituto che standardizzasse la formazione degli Alti ufficiali e degli Staff delle forze armate aderenti all'Alleanza. Il 19 novembre 1951 il NDC venne istituito ufficialmente a Parigi presso l'\u00c9cole Militaire.\nDall'aprile 1965 al marzo 1966 \u00e8 stato comandato da Duilio Fanali.\nCon l'uscita francese dalla struttura militare integrata dell'Alleanza, nel 1966 il NDC venne trasferito a Roma presso il viale della Civilt\u00e0 del Lavoro. Successivamente, il 10 settembre 1999, fu trasferito definitivamente nella citt\u00e0 militare della Cecchignola.\nOrganizzazione.\nIl NDC \u00e8 strutturato su un Comando, affidato ad un tenente generale o equivalente dal quale dipendono un Dean (preside) ed un direttore amministrativo nel grado di maggior generale o generale di divisione\nMissione.\nCome indicato nell'orientamento strategico sul NATO Defense College realizzato dal Consiglio della NATO e dal Comitato militare (MC123/8) la missione dell'Istituto \u00e8:"}
{"id": "2854596", "revid": "358232", "url": "https://it.wikipedia.org/wiki?curid=2854596", "title": "Convention on International Trade of Endangered Species", "text": ""}
{"id": "2854603", "revid": "1543377", "url": "https://it.wikipedia.org/wiki?curid=2854603", "title": "Gr\u00eamio Recreativo Barueri", "text": "Gr\u00eamio Recreativo Barueri \u00e8 una societ\u00e0 polisportiva con sede a Barueri, in Brasile.\nLa polisportiva \u00e8 attiva nei seguenti sport:"}
{"id": "2854607", "revid": "228587", "url": "https://it.wikipedia.org/wiki?curid=2854607", "title": "Giovanni Filippo di Sassonia-Altenburg", "text": "Biografia.\nInfanzia.\nQuando mor\u00ec il padre (1602), Giovanni Filippo e i suoi fratelli pi\u00f9 giovani Federico, Giovanni Guglielmo e Federico Guglielmo erano minorenni. Per questo motivo il loro zio, Giovanni (pi\u00f9 interessato alle scienze naturali e all'arte che alla politici) si fece carico della loro tutela e della regenza della loro eredit\u00e0; ma poco dopo prese tutto il ducato di Sassonia-Weimar nelle sue mani.\nL'anno successivo 1603), il giovane principe di Sassonia-Weimar richiese la propria eredit\u00e0, ma lo zio Giovanni la rifiut\u00f2. Infine le due parti fecero un trattato per dividere le terre della famiglia: Giovanni Filippo e i suoi fratelli ebbero Altenburg e alcune citt\u00e0, e Giovanni mantenne Weimar e Jena.\nDato che erano ancora minorenni la reggenza del ducato fu presa dall'elettore Cristiano II di Sassonia (1603-1611) e in seguito dal fratello e successore come elettore Giovanni Giorgio I di Sassonia (1611-1618).\nMaturit\u00e0.\nNel 1618, Giovanni Filippo, come figlio maggiore, fu dichiarato maggiorenne e assunse il governo del ducato di Sassonia-Altenburg. Ebbe anche la tutela dei suoi fratelli pi\u00f9 giovani. I quattro fratelli furono co-reggenti del ducato, ma due di loro morirono poco dopo l'infanzia: Federico, che fu ucciso in azione nel 1625, e Giovanni Guglielmo mor\u00ec a Brieg nel 1632.\nGiovanni Filippo e il fratello sopravvissuto, Federico Guglielmo, continuarono a governare assieme ma nei fatti Giovanni Filippo assunse il controllo del governo fino alla sua morte.\nIn 1613, Giovanni Filippo fu eletto rettore dell'Universit\u00e0 di Lipsia. Fu anche un membro attivo della Societ\u00e0 dei Carpofori.\nNel 1638 ricevette le citt\u00e0 di Coburgo, Rodach, R\u00f6mhild, Hildburghausen e Neustadt, in accordo al trattato di divisione tra lui e il ramo di Sassonia-Weimar dopo la morte senza eredi diretti del duca Giovanni Ernesto di Sassonia-Eisenach.\nPrima di morire lasci\u00f2 una volont\u00e0 che dichiarava sua figlia erede generale del ramo Sassonia-Altenburg solo nel caso di estinzione della linea maschile della famiglia. Questa volont\u00e0 in seguito origin\u00f2 in seguito una disputa tra i rami Sassonia-Gotha e Sassonia-Weimar.\nA Giovanni Filippo successe il fratello minore Federico Guglielmo II.\nMatrimoni e figli.\nIl 25 ottobre 1618 Giovanni Filippo spos\u00f2 a Altenburg Elisabetta di Brunswick-Wolfenb\u00fcttel (vedova e cognata dei suoi ex-tutori gli elettori di Sassonia Cristiano II e Giovanni Giorgio I). Ebbero solo una figlia:"}
{"id": "2854621", "revid": "767487", "url": "https://it.wikipedia.org/wiki?curid=2854621", "title": "Brian Bromberg", "text": "Biografia.\nSi avvicin\u00f2 sin dall'infanzia allo studio della batteria grazie a suo padre e a suo fratello, entrambi batteristi.\nAll'et\u00e0 di 13 anni era intenzionato a perseguire la carriera di batterista, ma il leader della sua orchestra scolastica lo indirizz\u00f2 verso lo studio del contrabbasso. Da allora dedic\u00f2 tutto il suo tempo alla musica sottoponendosi a rigorosi programmi di studio.\nNel 1979 dopo aver suonato in numerosi concerti, Bromberg venne scoperto da Marc Johnson, contrabbassista di Bill Evans durante gli ultimi due anni della sua vita, che lo consigli\u00f2 a Stan Getz, che era alla ricerca di un giovane e talentuoso contrabbassista. Nel dicembre 1979, all'et\u00e0 di diciannove anni, Bromberg entr\u00f2 a far parte nel Stan Getz quintet con il quale gir\u00f2 il mondo per quasi un anno.\nNel 1986 inizi\u00f2 la sua carriera da solista con la pubblicazione del suo primo album \"A New Day\". Ma \u00e8 con i suoi due successivi lavori \"Basses Loaded\", pubblicato nel 1988, e \"Magic Rain\", pubblicato nel 1989, che raggiunge una certa popolarit\u00e0 grazie alle varie trasmissioni nelle radio smooth jazz americane.\nIl suo quarto album \"BASSically Speaking\", realizzato con del vecchio materiale rimasterizzato con nuove addizioni, raggiunse la settima posizione nella Billboard sale's charts e la quinta nelle classifiche radio.\nIl suo quinto lavoro, \"It's About Time, The Acoustic Project\", che si discosta dai precedenti poich\u00e9 composto da tracce di jazz acustico, arriv\u00f2 alla posizione numero quattro nella mainstream jazz charts del 1991.\nBromberg torn\u00f2 al genere smooth jazz con il suo album omonimo del 1993. Quest'album fu un insuccesso dato che l'etichetta distributice si ritir\u00f2 dal mercato una settimana dopo la distribuzione.\nNel 1996 Bromberg firm\u00f2 un contratto discografico con la Zebra records, questo evento ha determinato un punto di svolta nella carriera dell'arstista visto che con la Zebra rilascer\u00e0 quello che dalla critica viene considerato uno dei suoi migliori album. L'album in questione \u00e8 \"You Know That Feeling\" (1998), il suo album di maggiore successo assieme a \"Wood\", che raggiunse la prima posizione in molte classifiche jazz. Da \"You know that feeling\" sono stati estratti tre singoli che hanno raggiunto rispettivamente la terza posizione in classifica. L'album \u00e8 rimasto in classifica per 17 settimane consecutive di cui 8 mesi tra le prime dieci e quasi sei mesi tra le prime cinque.\nDopo il successo di \"You know that feeling\" Bromberg si \u00e8 dedicato all'attivit\u00e0 di produttore, arrangiatore e compositore. Nel 2002 riprende il suo lavoro in studio come solista pubblicando \"Wood\", album dall'orientamento Straight-ahead jazz che sar\u00e0 seguito da un sequel: \"Wood 2\" (2005).\nLa duttilit\u00e0 stilistica di Bromberg si manifesta con \"Metal\" (2005), con il quale l'artista ritorna allo smooth jazz suonando sia le parti di basso sia quelle di chitarra con un \"piccolo bass\".\nBromberg suona un contrabbasso di Matteo Guersam dei primi anni del Settecento ed usa bassi Dean, Bob Mick, Mick Donner e Peavey associati ad amplificatori Epifani."}
{"id": "2854623", "revid": "76963", "url": "https://it.wikipedia.org/wiki?curid=2854623", "title": "Andrew Lang (scrittore)", "text": "Biografia.\nLang era il maggiore degli otto figli di John Lang, impiegato pubblico a Selkirk, e di sua moglie, Jane Plenderleath Sellar, figlia di Patrick Sellar. Il 17 aprile del 1875 spos\u00f2 Leonora Blanche Alleyne, figlia minore di C. T. Alleyne di Clifton e Barbados.\nVenne educato al Liceo Classico di Selkirk, all'Accademia d'Edimburgo, all'Universit\u00e0 di St. Andrews e al Balliol College, a Oxford. Fu giornalista, poeta, critico e storico, e si fece presto una reputazione come uno dei pi\u00f9 capaci e versatili scrittori dell'epoca.\nMor\u00ec di angina pectoris al Tor-na-Coille Hotel, a Banchory. Fu sepolto nel cimitero della cattedrale di Saint Andrews."}
{"id": "2854625", "revid": "1442080", "url": "https://it.wikipedia.org/wiki?curid=2854625", "title": "Newsweek Champions Cup and the Evert Cup 1998 - Singolare femminile", "text": "Il singolare del Newsweek Champions Cup and the Evert Cup 1998 \u00e8 stato un torneo di tennis facente parte del WTA Tour 1998.\nLindsay Davenport era la detentrice del titolo, ma ha perso in finale 6\u20133, 6\u20134 contro Martina Hingis.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2854626", "revid": "1605525", "url": "https://it.wikipedia.org/wiki?curid=2854626", "title": "Il cimitero dei senza nome", "text": "Il cimitero dei senza nome \u00e8 un romanzo di Patricia Cornwell con protagonista il celebre personaggio dell'anatomopatologa Kay Scarpetta, pubblicato nel 1995.\nContenuto.\nIn quest'opera Kay dovr\u00e0 affrontare per l'ultima volta il pericolosissimo serial killer Temple Gaul (gi\u00e0 sfuggitole in \"Insolito e crudele\"), il quale si render\u00e0 responsabile dell'assassinio della sua gemella Jayne, dell'agente di polizia newyorchese Jimmy Davila e del vicesceriffo Brown di Richmond."}
{"id": "2854630", "revid": "647919", "url": "https://it.wikipedia.org/wiki?curid=2854630", "title": "111\u00b0Congresso degli Stati Uniti", "text": ""}
{"id": "2854631", "revid": "6923", "url": "https://it.wikipedia.org/wiki?curid=2854631", "title": "Principe (La bella addormentata)", "text": "Il principe \u00e8 uno dei personaggi principali della fiaba \"La bella addormentata\".\nStoria originale.\nNella fiaba originale, dopo 100 anni dall'inizio del sonno della principessa, il principe giunge al castello, e miracolosamente i rovi si aprono dinnanzi a lui. Il principe trova la principessa, e se ne innamora a prima vista. Il suo bacio la risveglia.\nNella seconda parte della storia, che non compare nella versione dei Grimm ed in altre successive, il principe sposa la principessa e ha da lei due figli, un maschio e una femmina, Aurora e Giorno. Egli tuttavia nasconde il suo matrimonio e i suoi frutti alla madre, che discende da una famiglia di orchi divoratori di bambini.\nQuando l'orchessa scopre la famiglia segreta del figlio (ormai diventato re), decide di sterminarla. Non appena il re si allontana dal castello, l'orchessa ordina che i suoi nipoti siano serviti per cena. Il cuoco salva i piccoli con un inganno, servendo alla padrona un agnello invece del bambino e una capretta invece della sorella. Quando la padrona chiede che venga servita la principessa, ancora il cuoco la inganna servendo del cervo. Scoprendo infine l'inganno, l'orchessa si prepara a uccidere la principessa e i suoi figli gettandoli in un cortile fatto appositamente riempire di vipere e altre creature velenose; il rientro repentino del re, per\u00f2, manda a monte i suoi piani. L'orchessa, scoperta, si suicida gettandosi fra le vipere.\nAltre versioni.\nNel \"Pentamerone\" di Giambattista Basile (1634), il sonno della principessa non \u00e8 frutto di un incantesimo ma di una profezia, e il principe non bacia la principessa ma la violenta, ed \u00e8 uno dei due figli risultanti dall'atto sessuale a risvegliarla.\nAdattamenti.\nIl principe compare nelle seguenti opere:\nVersione Disney.\nNel classico Disney \"La bella addormentata nel bosco\" il principe si chiama Filippo (\"Prince Phillip\" in originale) ed \u00e8 doppiato da Bill Shirley nella versione originale e da Sergio Tedesco in quella italiana.\nGi\u00e0 dalla nascita di Aurora \u00e8 stato il suo promesso sposo. A lui, per\u00f2, la principessina non piace. Sedici anni dopo la rincontra nel bosco sotto il falso nome di Rosaspina (detta anche Rosa), la contadinella che vive \"nella capanna del taglialegna\". I due si innamorano perdutamente e lei gli d\u00e0 appuntamento a casa sua, che per\u00f2 viene occupata da Malefica e i suoi scagnozzi. La strega, dopo averlo catturato e rinchiuso in una cella del suo castello, gli svela l'arcano della principessa e gli preannuncia cento anni di prigione. Successivamente viene liberato dalle amorose fatine, che gli donano un magico scudo di virt\u00f9 e una spada di verit\u00e0 per difendersi. Con esse riesce a superare la foresta di rovi che circonda il castello, a sconfiggere la strega e a baciare Aurora.\nCompare anche nel primo episodio di \"\", quello dedicato alla sua consorte, dove \u00e8 doppiato da Roger Craig Smith nella versione originale e da Simone D'Andrea in quella italiana. Qui Filippo parte insieme al padre e ai suoceri ad un convegno reale, assicurando la sua consorte che sar\u00e0 una passeggiata regnare per due giorni. Questi passano in fretta e dopo i vari disastri compiuti dalla principessa con la bacchetta magica di Serenella, torna tutto a posto.\nNei due film appare come un principe ventenne dal fisico scolpito, con i capelli castano chiaro e gli occhi color nocciola. Nei suoi momenti di svago indossa una casacca beige e dei pantaloni grigi, pesanti stivaloni marroni, un mantello rosso con un cappello piumato abbinato; nelle occasioni ufficiali, invece, indossa sempre mantello e stivali (questa volta pi\u00f9 lunghi e neri), ma con un'armatura blu con maniche a sbuffo nere e rosse.\nNel Classico Disney originale Filippo \u00e8 un principe romantico e sognatore, ma anche deciso e dotato di grande coraggio. Pur di risvegliare Aurora dal sonno eterno, Filippo \u00e8 disposto a tutto pur di raggiungere la sua amata. Dimostra il suo valore combattivo contro Malefica, trasformandosi in un enorme drago sputafuoco per contrastarlo, mantenendo il sangue freddo e il raziocinio nonostante la situazione appaia impossibile. Al termine dello scontro la strega riesce a metterlo alle strette ma, grazie ad un incantesimo delle tre fate buone, Filippo scaglia la sua spada magica al cuore di Malefica, eliminando cos\u00ec la sua avversaria.\nIl suo cavallo, Sansone, \u00e8 bianco ed ha la criniera nera. Capisce molto bene il linguaggio degli esseri umani; quando un personaggio gli rivolge la parola o gli fa un gesto risponde annuendo o scuotendo la testa.\nCompare inoltre nelle seguenti opere:"}
{"id": "2854638", "revid": "287204", "url": "https://it.wikipedia.org/wiki?curid=2854638", "title": "Newsweek Champions Cup and the State Farm Evert Cup 1997 - Singolare femminile", "text": "Il singolare del Newsweek Champions Cup and the State Farm Evert Cup 1997 \u00e8 stato un torneo di tennis facente parte del WTA Tour 1997.\nSteffi Graf era la detentrice del titolo, ma quest'anno non ha partecipato.\nLindsay Davenport ha battuto in finale Irina Sp\u00eerlea per 6\u20132, 6\u20131.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2854644", "revid": "305248", "url": "https://it.wikipedia.org/wiki?curid=2854644", "title": "Castello (Monteodorisio)", "text": ""}
{"id": "2854647", "revid": "599013", "url": "https://it.wikipedia.org/wiki?curid=2854647", "title": "Eiji Gaya", "text": " La sua carriera calcistica ha avuto inizio nel 1987 e si \u00e8 conclusa nel 2001."}
{"id": "2854649", "revid": "767487", "url": "https://it.wikipedia.org/wiki?curid=2854649", "title": "La Fonderia (album)", "text": "\"La Fonderia\" \u00e8 il primo album della band romana La Fonderia uscito nel 2002 per la Vinyl Magic."}
{"id": "2854664", "revid": "287204", "url": "https://it.wikipedia.org/wiki?curid=2854664", "title": "Newsweek Champions Cup and the State Farm Evert Cup 1995 - Singolare femminile", "text": "Il singolare del Newsweek Champions Cup and the State Farm Evert Cup 1995 \u00e8 stato un torneo di tennis facente parte del WTA Tour 1995.\nSteffi Graf era la detentrice del titolo, ma quest'anno non ha partecipato.\nMary Joe Fern\u00e1ndez ha battuto in finale 6\u20134, 6\u20133 Nata\u0161a Zvereva.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2854666", "revid": "136801", "url": "https://it.wikipedia.org/wiki?curid=2854666", "title": "Newsweek Champions Cup and the State Farm Evert Cup", "text": ""}
{"id": "2854676", "revid": "729019", "url": "https://it.wikipedia.org/wiki?curid=2854676", "title": "Forte Pastiss", "text": "Il forte Pastiss era una casamatta posta a protezione ravvicinata del bastione San Lazzaro della Cittadella di Torino, uno dei tre bastioni rivolti verso la campagna. Costruita tra il 1572 e il 1574 per volere del duca Emanuele Filiberto di Savoia, avrebbe dovuto far parte di un pi\u00f9 ampio progetto di opere di fortificazione che per\u00f2 non furono portate a termine.\nEsso consisteva in una \"casamatta di controscarpa\", cio\u00e8 una fortificazione posta all'esterno del fossato dalla quale si sarebbero potuti colpire alle spalle i nemici che si fossero calati nel fossato stesso. Inoltre il forte era dotato di un sistema di contromina che serviva a bloccare l'avanzamento delle \"gallerie di mina\" del nemico nel sottosuolo.\nIl Pastiss fu parzialmente distrutto dalla costruzione di edifici eretti tra l'Ottocento ed il Novecento. Fu riscoperto nel 1958 dal colonnello Guido Amoretti e da Cesare Volante e tuttora sono in corso i lavori per permettere l'accesso al pubblico a questa opera attualmente al di sotto del piano stradale."}
{"id": "2854685", "revid": "1718925", "url": "https://it.wikipedia.org/wiki?curid=2854685", "title": "Badolato", "text": "Badolato (\"Badul\u00e0tu\" in calabrese) \u00e8 un comune italiano di abitanti della provincia di Catanzaro in Calabria. Badolato \u00e8 un borgo medievale situato su una collina a pochi chilometri dalla costa ionica, alle sue spalle le pre Serre Calabresi.\nStoria.\nLe origini di Badolato si devono a Roberto il Guiscardo (1080) il quale fece erigere un castello fortificato.\nIl nome di Badolato deriva da Vadolato.\nNel 1269 gli Angioini concessero il feudo a Filippo il quale l'anno successivo intraprese una guerra con il conte Ruffo di Catanzaro. Gli abitanti, rinchiusi nel borgo, vennero assediati dal conte Ruffo, il quale infine riusc\u00ec a conquistare Badolato, che rimase in seguito alla sua casata fino al 1451. In seguito appartenne alla famiglia Di Francia e nel 1454 il borgo divenne baronia dei Toraldo, i quali parteciparono anche alla battaglia di Lepanto (1571) e lo amministrarono fino al 1596.\nBadolato pass\u00f2 poi ai Ravaschieri (1596), ai Pinelli (1692) ed infine ai Pignatelli di Belmonte (1779), che lo cedettero in suffeudo ai Gallelli, i quali ressero il potere fino alla fine della feudalit\u00e0 (1806).\nGravemente danneggiato durante la sua storia dai terremoti (1640, 1659 e 1783), Badolato venne anche colpito in epoca pi\u00f9 recente da un'alluvione (1951).\nA dicembre 1997 il comune apre ad una politica di accoglienza verso l'immigrazione con il primo sbarco di centinaia di Curdi sulle sue coste guidati dal sindaco Gerardo Mannello.\nMonumenti e luoghi d'interesse.\nArchitetture religiose.\nA Badolato sono presenti 16 Architetture religiose:\n8 interne; 8 Esterne; Un Convento; Un santuario\nSociet\u00e0.\nIstituzioni, enti e associazioni.\nBadolato fa parte di:\nEconomia.\nIn declino l'agricoltura (olive, vini, frutta), mentre \u00e8 in pieno sviluppo il turismo. La frazione di Badolato Marina accoglie infatti flussi di visitatori sempre pi\u00f9 consistenti.\nBadolato Marina \u00e8 dotata di un porto turistico, denominato Le Bocche di Gallipari.\nInfrastrutture e trasporti.\nIl territorio comunale \u00e8 attraversato dalla Strada statale 106 Jonica e dalle strade provinciali 135, 136 e 137.\nAmministrazione.\nIl 23 maggio 2014 il Consiglio dei Ministri scioglie il comune di Badolato per infiltrazioni mafiose.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Badolato\" che milita nel girone C calabrese di Prima Categoria."}
{"id": "2854687", "revid": "1149807", "url": "https://it.wikipedia.org/wiki?curid=2854687", "title": "Romance of Darkness", "text": " \u00e8 un manga fantasy scritto e disegnato da Chie Shinohara.\nIl fumetto \u00e8 iniziato nel 2005 in Giappone sulla rivista \"Bessatsu Sh\u014djo Comic\" ed \u00e8 stato pubblicato in Italia nel 2007 dalla Star Comics alla conclusione della pubblicazione di \"Anatolia Story\". \"Romance of Darkness\" non ha goduto di una versione animata, ma di un film live action realizzato nel 2006.\nTrama.\nDurante una gita scolastica, l'autobus di una classe di seconda superiore precipita da un precipizio in un lago. L'unica sopravvissuta \u00e8 Rikka Nikaido, brava nuotatrice, da quel momento in avanti comincia a sentire un forte senso di colpa per essersi salvata a discapito degli altri. Pochi giorni dopo Rikka si accorge di avere delle cicatrici a forma di fiore sulla schiena e comincia ad essere vittima di strani eventi collegati all'acqua, come l'apparizione di una ragazza dai lunghi capelli neri che cerca di ucciderla e le intima di restituirle qualcosa: la ragazza si chiama Rikka come lei e le spiega che si \u00e8 salvata dall'incidente solo perch\u00e9 ha ingerito un seme dorato che la sta lentamente trasformando in una creatura acquatica, consentendole ora di respirare anche in acqua ed in assenza d'aria. Il seme proviene da un misterioso fiore che spunta solo una volta ogni quarantanove anni e le \u00e8 stato fatto ingoiare al momento dell'incidente dal misterioso Izumi.\nFilm.\nDal fumetto \u00e8 stato tratto un film nel 2006, ad opera non ancora conclusa."}
{"id": "2854689", "revid": "89688", "url": "https://it.wikipedia.org/wiki?curid=2854689", "title": "Mizu ni sumu hana", "text": ""}
{"id": "2854690", "revid": "253269", "url": "https://it.wikipedia.org/wiki?curid=2854690", "title": "Episodi di Detective Monk (ottava stagione)", "text": "L'ottava ed ultima stagione della serie televisiva Detective Monk va in onda negli Stati Uniti sul network dal 7 agosto 2009 e in Italia su Joi di Premium Gallery dal 2 febbraio 2010; su Rete 4 \u00e8 andato in onda dal 16 ottobre 2010, ogni sabato alle 17,00 con singolo episodio.\nIl signor Monk e il Clan dei Cooper.\nTrama.\nLa protagonista di una famosa sit-com, \"il Clan dei Cooper\" che andava in onda quando Monk era piccolo, Christine Rapp, scrive un 'libro scandalo'. Qualcuno cerca di ucciderla e Monk \u00e8 ben felice di farle da guardia del corpo essendo ossessionato da quel vecchio programma televisivo di cui conosce a memoria ogni battuta.\nIl signor Monk e lo straniero.\nTrama.\nAll'angolo sotto casa di Monk, Ansara, una donna nigeriana, muore travolta da un pirata della strada. Nel frattempo, Monk \u00e8 chiamato dalla polizia ad indagare sul caso di Maria Fuentes, una governante uccisa a casa dei suoi datori di lavoro mentre questi erano in vacanza. Tuttavia, il caso non interessa a Monk quanto quello della donna investita e uccisa. \nIl signor Monk e gli UFO.\nTrama.\nMonk e Natalie stanno tornando a casa dopo essere stati a un matrimonio quando la loro auto si rompe nel bel mezzo del deserto del Nevada, nei pressi di un paesino sconosciuto ai pi\u00f9. Nella ricerca di qualcuno che li aiuti Monk vede un ufo ma naturalmente Natalie non gli crede, fino a quando anche lei non ne \u00e8 testimone. Questo lo porter\u00e0 ben presto al centro dell'attenzione e ad essere chiamato per investigare sulla morte di una donna trovata nel mezzo del deserto.\nIl signor Monk e l'altro signor Monk.\nTrama.\nUn feroce killer professionista muore in un incidente, mentre era in procinto di commettere l'ennesimo omicidio su commissione. Un agente dell'FBI chiede a Monk, che risulta essere il sosia perfetto del killer, di prendere il posto di questi per cercare di scoprire chi era la vittima designata, indagando sotto copertura, per riuscire a scongiurare un complesso piano che ha come obiettivo l'assassinio di quella persona. Monk assume il ruolo con un po' di imbarazzo, ma poi ci prende gusto e si trasforma in un vero duro. Ma quando il caso sar\u00e0 risolto, che ne sar\u00e0 del vero Monk? \nIl signor Monk al banco dei testimoni.\nTrama.\nEvan Gildea, un famoso scultore, \u00e8 accusato di aver ucciso sua moglie Nancy, ma a difenderlo durante il processo c'\u00e8 l'astuto avvocato Harrison Powell: quest'ultimo riesce a farlo scagionare mettendo in crisi Monk per le fobie e i mille problemi, mentre il detective \u00e8 sicuro della sua colpevolezza.\nIl signor Monk e il critico.\nTrama.\nMonk e Natalie sono a teatro per assistere alla prima dello spettacolo di Julie, la figlia di Natalie. Oltre a loro \u00e8 presente anche un famoso critico, John Hannigan. Finito lo spettacolo, Monk e Natalie sono entusiasti, ma mentre tornano a casa s'imbattono nel capitano Stottlemeyer, che indaga sulla morte di una ragazza, Callie Esterhaus, che si \u00e8 gettata dalla finestra dell'albergo dove alloggiava. Monk capisce subito: si tratta di omicidio, probabilmente il colpevole \u00e8 il fidanzato della vittima. Nel frattempo, la critica si esprime negativamente a riguardo dello spettacolo di Julie ma, inaspettatamente, si riveler\u00e0 utile al caso: infatti Natalie ha il sospetto che un critico teatrale sia il responsabile dell'omicidio. C'\u00e8 solo un piccolo alibi da smontare: il critico era presente allo spettacolo di sua figlia Julie proprio mentre l'omicidio veniva compiuto.\nIl signor Monk e le bambole voodoo.\nTrama.\nTre persone muoiono apparentemente per cause accidentali, ma la polizia scopre che avevano tutti ricevuto una bambola voodoo che riproduceva le modalit\u00e0 del proprio assassinio. Monk si occupa delle indagini e allo stesso tempo cerca di rassicurare Natalie, terrorizzata dal fatto di aver ricevuto lei stessa una di queste bambole.\nIl signor Monk e la terapia di gruppo.\nTrama.\nMonk deve interrompere le sedute individuali di terapia con il dottor Bell perch\u00e9 l'assicurazione gli rimborsa solamente 2000 sedute psicoterapeutiche. Dopo qualche titubanza decide di accettare il consiglio del dottore di intraprendere una meno costosa terapia di gruppo. Scopre cos\u00ec che una ragazza membro del gruppo \u00e8 morta accidentalmente qualche settimana prima. Quando il capitano Stottlemeyer chiede il suo aiuto per un caso di suicidio sospetto, Monk intuisce che deve esserci un collegamento tra le due morti, poich\u00e9 anche la seconda vittima frequentava le sedute di gruppo e si trover\u00e0 a dover affrontare un assassino che sta uccidendo uno per uno tutti i partecipanti alle sedute.\nIl signor Monk e la festa a sorpresa.\nTrama.\n\u00c8 il compleanno di Monk e Natalie vorrebbe festeggiare. Un \"terribile\" ricordo risalente alla sua infanzia, per\u00f2, impedisce da sempre a Monk di festeggiare il suo compleanno. Natalie decide allora di organizzare una festa a sorpresa, ma riuscir\u00e0 cogliere di sorpresa l'acuto detective? Intanto i due vengono coinvolti nel caso riguardante un inventore che ha ideato un aspirapolvere autopulente. Il socio di questi \u00e8 morto avvelenato.\nIl signor Monk e Sharona.\nTrama.\nMonk riceve la visita di Sharona, la sua ex-assistente che non vede da cinque anni. Sharona \u00e8 a San Francisco perch\u00e9 il suo unico zio, Howie, \u00e8 morto per un incidente avvenuto al country club e deve accordarsi con i proprietari sulla cifra del risarcimento. Monk, per\u00f2, sente che c'\u00e8 qualcosa che non quadra e che Howie potrebbe essere stato ucciso. Intanto, Sharona e Natalie si azzuffano su chi tra loro due conosca meglio Monk e le sue bizzarre necessit\u00e0.\nIl signor Monk e il cane.\nTrama.\nStottlemeyer convoca Monk per indagare sulla scomparsa di un'artista, Amanda Castle. Quando arrivano a casa della donna, per\u00f2, scoprono che questa aveva un cane che ora rischia di essere soppresso. Natalie, allora, propone a Monk di prenderlo in custodia temporanea e il detective, nonostante un'iniziale titubanza, accetta. Inaspettatamente, il cane gli fornir\u00e0 la soluzione per il caso grazie a una delle fobie del detective.\nIl signor Monk va in campeggio.\nTrama.\nMonk ha un'udienza per discutere del suo reintegro nel corpo di polizia. La commissione purtroppo non \u00e8 unanime e basta il voto sfavorevole del capitano Frank Willis a decidere che Monk non pu\u00f2 tornare ad essere un poliziotto. Nel frattempo, Stottlemeyer deve indagare su una rapina ad un furgone portavalori nel corso della quale una guardia giurata \u00e8 rimasta uccisa. Monk scopre immediatamente degli indizi importanti, ma \u00e8 pi\u00f9 concentrato su come far cambiare idea al capitano Willis. Cos\u00ec, quando Disher arriva in commissariato pronto per andare in campeggio come accompagnatore di quattro bambini e li informa che ci sar\u00e0 anche Brian, il figlio del capitano Willis, per attirare su di s\u00e9 le simpatie del figlio del giudice Monk decide di andare in campeggio con il gruppo di giovani scout. Mentre si trovano nel bosco, il gruppo si imbatte in due cacciatori sospetti: i due assassini!\nIl signor Monk testimone di nozze.\nTrama.\nStottlemeyer sta per chiedere a T.K., la sua ragazza, di sposarlo. Ma, nel frattempo, deve lavorare al caso di un uomo ucciso e bruciato nel bosco. Egli inoltre chiede a Monk di fargli da testimone di nozze. I preparativi per la cerimonia e le indagini, per\u00f2, non vanno lisci come dovrebbero. Infatti, mentre l'identit\u00e0 della vittima sembra un enigma irrisolvibile, Stottlemeyer comincia a subire una serie di aggressioni senza apparente motivo che portano T.K. a decidere di annullare il matrimonio. Poi Monk scoprir\u00e0 come stanno le cose.\nIl signor Monk e il distintivo.\nTrama.\nMonk riceve di nuovo il distintivo da detective e viene reinserito nel corpo della polizia. Il ritorno in servizio tanto desiderato presenta per\u00f2 delle difficolt\u00e0. Nel tempo sono infatti cambiate le tecnologie e, soprattutto, Monk non \u00e8 pi\u00f9 libero di indagare come era abituato a fare, dovendo sottostare a un preciso regolamento. Risolto il caso Monk decide di dimettersi.\nIl signor Monk e la fine (prima parte).\nTrama.\nIl signor Monk scopre di essere stato avvelenato da un complice nell'omicidio della defunta moglie Trudy. Ha solo tre giorni di vita e il terzo giorno decide di aprire il regalo che Trudy gli aveva fatto 12 anni prima, ma che lui non aveva mai avuto il coraggio di aprire. Vi trova una videocassetta, dove Trudy gli rivela di avere un segreto che riguarda la sua vita molto prima di conoscere Monk.\nIl signor Monk e la fine (seconda parte).\nTrama.\nIl segreto rivelato nella cassetta riguarda la relazione avuta da Trudy con il giudice Rickover, all'epoca suo professore universitario, dal quale lei aveva avuto una bambina. Monk scopre che Rickover uccise la levatrice che aveva messo al mondo la figlia, dopodich\u00e9 fece uccidere Trudy. Il giudice viene smascherato e si suicida, ma dalle sue ultime parole Monk capisce che la figlia \u00e8 viva. Grazie alla scoperta dell'antidoto, Monk si ristabilisce e riesce a rintracciare e incontrare Molly, la figlia di Trudy, con la quale stabilisce un immediato legame affettivo. Avendo ricomposto tutti i tasselli mancanti della propria vita, Monk ritrova le motivazioni per guardare con fiducia al futuro e torna con rinnovato entusiasmo al suo lavoro di detective."}
{"id": "2854695", "revid": "106485212", "url": "https://it.wikipedia.org/wiki?curid=2854695", "title": "Carone di Lampsaco", "text": "Biografia.\nIl lessico \"Suda\" afferma che Carone fosse figlio di un certo Pitocle o Pite, secondo Pausania.&lt;br&gt;\nDionigi di Alicarnasso lo elenca tra gli autori che hanno scritto prima di Tucidide e prima della guerra del Peloponneso, anche se, sempre secondo \"Suda\", era nato durante il regno di Dario I. Ulteriore appiglio cronologico \u00e8 l'ascesa al trono di Artaserse I nel 465 a.C.. \nOpere.\nA Carone furono attribuite dagli antichi numerose opere, forse non tutte autentiche: dal \"Periplo dei mari al di l\u00e0 delle Colonne d'Eracle\" agli \"Aithiopik\u00e0\" (notizie sull'Etiopia), agli \"\u1ffe\u0395\u03bb\u03bb\u03b7\u03bd\u03b9\u03ba\u03ac\" (Hellenik\u00e0 \"Storie greche\"), ai \"Libyk\u00e0\" (notizie sulla Libia), ai \"\u03a0\u03b5\u03c1\u03c3\u03b9\u03ba\u03ac\" (Persik\u00e0, \"Storie persiane\"), le \"K\u03c4\u03af\u03c3\u03b5\u03b9\u03c2\" (Ktiseis, \"Fondazioni di citt\u00e0\"), gli \"\u03a9\u03c1\u03bf\u03b9 \u03c4\u1ff6\u03bd \u039b\u03b1\u03bc\u03c0\u03c3\u03b1\u03ba\u1ff6\u03bd\" (Or\u00f2i t\u00f2n Lampsac\u00f2n, \"Annali di Lampsaco\"), i suoi scritti sono prevalentemente a carattere logografico (destinati quindi a pubbliche audizioni) e storico-etnografico, riguardanti la Persia, la Libia, l'Etiopia e Creta, oltre ad opere sulla sua citt\u00e0 natale.\n&lt;br&gt;Carone scrisse in dialetto ionico come Erodoto, suo contemporaneo."}
{"id": "2854697", "revid": "551844", "url": "https://it.wikipedia.org/wiki?curid=2854697", "title": "Diego Sacc\u00e0", "text": "Biografia.\nCresce nelle giovanili del e milita per un anno nell'Under-21 del Benetton Treviso. Segue tutta la trafila delle nazionali giovanili, disputando due Mondiali Under-19 e un Mondiale Under-21.\nAll'et\u00e0 di 17 anni esordisce nel campionato seniores con il . Negli anni successivi milita nel Super 10 con le maglie di , e , prendendo parte, con le prime due, alla European Challenge Cup.\nVanta numerose presenze con la Nazionale A e con la Nazionale a 7. \nAzzurro n. 552, viene convocato con la Nazionale gi\u00e0 a partire dal 2001 durante i raduni di preparazione ai Test Match Autunnali, partecipando nel 2003 al tour estivo in Nuova Zelanda prendendo parte a 3 incontri internazionali. Nello stesso anno debutta contro l'Irlanda.\nDal 2009 lavora all\u2019interno della struttura del Comitato Tecnico Regionale Toscano e ad oggi ricopre l\u2019incarico di Tecnico Regionale.\nDal 2010 al 2015 \u00e8 stato alla guida del in qualit\u00e0 di \"head coach\", prima in serie A1 e poi in serie B.\nAllenatore di 4 livello, ha seguito tutto il percorso formativo FIR divenendo Docente federale e formatore. \nDal 2013 ricopre il ruolo di formatore per World Rugby, partecipando a numerosi corsi all\u2019estero, prima come Coach Educator e successivamente come Trainer.\nDal 2019 \u00e8 responsabile tecnico della Nazionale femminile a 7 e dal 2021 \u00e8 responsabile tecnico della Nazionale femminile U.18."}
{"id": "2854698", "revid": "508036", "url": "https://it.wikipedia.org/wiki?curid=2854698", "title": "Pungiglione", "text": "Il pungiglione \u00e8 un organo o una parte del corpo di alcuni animali (tipicamente artropodi) che trasmette del veleno (normalmente perforando la pelle di un altro animale). Un pungiglione si differenzia da altre strutture perforanti per il fatto che perfora grazie alla sua stessa azione e inietta il veleno, mentre i denti perforano per azione di fauci che si chiudono.\nI pungiglioni sono generalmente collocati nella parte posteriore dell'animale. Tra gli animali che possiedono pungiglioni ci sono api, vespe, scorpioni e alcune specie di formiche."}
{"id": "2854710", "revid": "6923", "url": "https://it.wikipedia.org/wiki?curid=2854710", "title": "Hygrophorus marzuolus", "text": "Hygrophorus marzuolus Fr. Bresadola (1893)\nL'Hygrophorus marzuolus volgarmente conosciuto con il nome di marzuolo o dormiente \u00e8 un apprezzato ed assai ricercato fungo commestibile.\nDescrizione della specie.\nCappello.\nDiametro da 4 a 10\u00a0cm, prima convesso poi aperto; con margine ondulato; carnoso sodo e liscio, non igrofano e non viscoso, ha un colore dal bianco al grigio.\nLamelle.\nDi colore prima bianco poi grigiastro, fitte e ventricose, poi molto spaziate, con qualche lamellula, decorrenti e attenuate sul gambo.\nGambo.\n5-8 x 1-3\u00a0cm, pieno e carnoso, diritto o curvato, bianco o grigio satinato, pruinoso verso l'alto.\nCarne.\nBianca, spessa ma tenera, grigiastra sotto la cuticola del cappello\nSpore.\nEllittiche e bianche in massa.\nHabitat.\nCresce in gruppi assai numerosi sotto fogliame o aghi di conifera, di preferenza nei boschi misti alla fine dell'inverno appena dopo il disgelo. Pu\u00f2 trovarsi gi\u00e0 da fine febbraio sui monti e fino a maggio a quote pi\u00f9 alte.\nCommestibilit\u00e0.\nEccellente. Un fungo molto ricercato per la sua precocit\u00e0 e sapore gradevole.\nEtimologia.\nDal latino \"marzuolus\" = marzuolo, di marzo per il mese di comparsa."}
{"id": "2854723", "revid": "124123", "url": "https://it.wikipedia.org/wiki?curid=2854723", "title": "Morti nel 602 a.C.", "text": ""}
{"id": "2854725", "revid": "224230", "url": "https://it.wikipedia.org/wiki?curid=2854725", "title": "Bouncing bomb", "text": "Una bouncing bomb (o bomba rimbalzante) \u00e8 un ordigno aeronautico progettato con lo specifico scopo di poter rimbalzare sulla superficie dell'acqua fino a colpire il bersaglio. Questo tipo di armi fu sviluppato soprattutto per rendere inefficaci protezioni quali reti anti-siluro o simili accorgimenti. Non vanno confuse con la tecnica dello \"skip bombing\" (\"bombardamento a saltelli\"), in cui bombe convenzionali vengono fatte rimbalzare fino a colpire il bersaglio, per poi esplodere.\nStoria.\nNel 1942 l'ingegnere inglese Barnes Wallis scrisse un articolo sull'impiego delle Bouncing bomb o, nello specifico, della \"Upkeep bouncing bomb\", intitolato \"Spherical Bomb \u2014 Surface Torpedo\". Questo tipo di bombe fu impiegato per la prima volta nel maggio 1943, contro la Germania nazista, nell'operazione Chastise, avendo come obiettivo alcune dighe. \nLa bomba aveva il compito di rimbalzare sull'acqua ed esplodere sott'acqua solo dopo aver raggiunto il bersaglio, causando effetti simili alle esplosioni sotterranee delle bombe terremoto, come la Grand Slam, o delle bombe Tallboy, sempre inventate dallo stesso Wallis. Lo scopo principale di questa tipologia di arma era di eludere le eventuali presenze di sistemi difensivi, come le reti anti siluro.\nA Wallis venne l'idea di questo tipo di ordigno quando la Royal Air Force era impegnata a distruggere la nave tedesca \"Tirpitz\". Una spettacolare dimostrazione del potenziale di queste bombe ci fu il 24 luglio 1942, quando fu sperimentata contro una diga nei pressi di Rhayader, in Galles, che fu distrutta da una mina navale di 127\u00a0kg. Questo test fu compiuto dallo scienziato A.R. Collins del \"Transport Research Laboratory\". Negli anni ci furono discordie tra Collins e Wallis, ma in realt\u00e0 \u00e8 stato Wallis a produrre il prototipo e a spiegare ai piloti della RAF come utilizzarla prima dell'operazione Chastise.\nNel loro impiego operativo i lanci da parte degli inglesi furono compiuti, di solito, da quadrimotori Avro Lancaster pesantemente modificati, mai da quote superiori a .\n\u00c8 probabile che Wallis abbia preso spunto da Maometto II il Conquistatore, il quale, durante il blocco navale dello stretto del Bosforo nel 1451, nel corso dell'assedio di Costantinopoli, fece costruire la fortezza Rumelihisar\u0131 all'interno della quale posizion\u00f2 i cannoni appena sopra il livello dell'acqua. Questo particolare accorgimento fece s\u00ec che le palle di cannone sparate saltellassero sull'acqua ad altezza di chiglia, abbattendosi sulla linea di galleggiamento delle navi che provavano a forzare il blocco.\nUn \"pamphlet\" del 1942 descriveva l'attacco ad una nave da parte di una bomba rimbalzante inglese con forma di palla da golf (sferica con buchette) che, una volta colpita la nave, affondava e scoppiava sotto la chiglia, amplificando l'effetto dirompente."}
{"id": "2854731", "revid": "729019", "url": "https://it.wikipedia.org/wiki?curid=2854731", "title": "Isole Tokara", "text": "Le sono un gruppo di isole del Giappone meridionale, situate nella parte nord dell'arcipelago delle Ry\u016bky\u016b."}
{"id": "2854732", "revid": "336956", "url": "https://it.wikipedia.org/wiki?curid=2854732", "title": "Bomba rimbalzante", "text": ""}
{"id": "2854764", "revid": "767487", "url": "https://it.wikipedia.org/wiki?curid=2854764", "title": "The Watcher (film)", "text": "The Watcher \u00e8 un film thriller del 2000 diretto da Joe Charbanic.\nTrama.\nA Los Angeles, l'agente speciale dell'FBI Joel Campbell arriva troppo tardi per salvare una giovane donna da un serial killer su cui indagava da un po', che difatti gli sfugge. Proprio a causa di ci\u00f2, Campbell decide di lasciare il suo lavoro e di trasferirsi a Chicago, dove \u00e8 afflitto da emicrania indotta dalla colpa e partecipa alle sessioni di terapia con la Dr.ssa Polly Beilman: per il resto non ha amici o vita sociale.\nDiverso tempo dopo, Campbell scopre che una donna che viveva nel suo condominio \u00e8 stata assassinata. Non vi fa molto caso fino a quando non apre la posta e scopre che una foto della donna \u00e8 stata inviata nel suo appartamento tre giorni prima dell'omicidio. Porta queste informazioni all'attenzione del detective locale incaricato del caso, Det. Mackie, ritenendo che si tratti dello stesso serial killer che operava a Los Angeles. L'agente speciale dell'FBI in carica Ibby cerca di convincere Campbell a tornare al caso ma rifiuta.\nUna notte Campbell riceve una telefonata dall'assassino, David Griffin, che rivela di aver seguito Campbell a Chicago e vuole ricostruire il \"rapporto\" che avevano una volta. Griffin dice a Campbell che la mattina invier\u00e0 una foto di una donna e Campbell ha tempo fino alle 21:00 quella sera per trovarla. Campbell dice a Ibby che vuole tornare sul caso e la sua richiesta \u00e8 accolta.\nCampbell lavora insieme a Mackie e al resto della squadra per trovare la donna prima della scadenza. Tuttavia, quando Campbell ottiene il suo numero di casa e chiama, Griffin \u00e8 gi\u00e0 l\u00ec e le ha tagliato la gola. Griffin suggerisce di continuare il loro \"gioco\" con una donna diversa. Il giorno successivo, Campbell e il suo team cercano di trovare la prossima vittima entro la scadenza delle 21:00 e stanno quasi per catturare Griffin che riesce ancora una volta a uccidere la donna e scappare. Pi\u00f9 tardi quella notte Campbell viene trovato privo di sensi nel suo appartamento dai suoi colleghi.\nIl giorno successivo arriva un'altra foto ma risulta essere l'immagine di Lisa Anton, ex amante di Campbell che \u00e8 stata uccisa indirettamente, a causa di Griffin, da Campbell, a Los Angeles. Campbell va nella tomba di Lisa, dove Griffin lo sta aspettando. Griffin spiega di avere un ostaggio, che si tratta della dottoressa Beilman, da qualche parte e vuole solo parlare con lui. Campbell negozia per la sicurezza della Beilman e Griffin alla fine accetta di portare Campbell a vederla. Durante il viaggio, Griffin spiega che considera Campbell un \"buon amico\" e che entrambi hanno bisogno l'uno dell'altro. Campbell usa segretamente il suo cellulare per chiamare Mackie, informandolo sulla situazione. Griffin porta Campbell al magazzino, lo mette fuori combattimento e lo lega mentre inizia a strangolare Beilman. Campbell distrae Griffin dicendo \"grazie\". Quando Griffin chiede a Campbell di ripetersi, Campbell lo fa e procede a pugnalarlo al collo con una penna prima di sparargli alla spalla con un fucile a doppia canna. Campbell libera la Beilman e si salvano entrambi mentre il magazzino esplode, uccidendo Griffin. Quando Campbell e Beilman sono al sicuro, lui si avvicina al cadavere carbonizzato di Griffin e lo guarda per assicurarsi che sia morto definitivamente.\nControversie.\nL'attore Keanu Reeves \u00e8 entrato quasi immediatamente in contrasto con la produzione del film. Inizialmente scettico nei confronti della sceneggiatura, Reeves ha dovuto accettare il ruolo perch\u00e9 un suo amico aveva falsificato la sua firma sul contratto e un rifiuto avrebbe dunque causato problemi legali. L'attore e la produzione raggiunsero dunque un accordo: Reeves non avrebbe parlato di quanto accaduto dopo l'uscita del film in USA e, in cambio, sarebbe stato esonerato dagli impegni promozionali relativi all'opera. L'attore ha raccontato in seguito quanto accaduto, chiarendo inoltre una seconda controversia di tipo economico: inizialmente il suo personaggio sarebbe dovuto apparire in poche scene ma, sebbene una riscrittura della sceneggiatura l'abbia reso poi ricorrente, lo stipendio percepito \u00e8 rimasto quello pattuito inizialmente.\nAccoglienza.\nIncassi.\nA fronte di un budget di 33 milioni di dollari, il film ne ha incassati 47,3 al botteghino.\nCritica.\nIl film ha ricevuto durante l'edizione dei Razzie Awards 2000 una nomination come Peggior attore non protagonista per Keanu Reeves. Il film \u00e8 stato inoltre bocciato dalla critica: secondo l'aggregatore di recensioni Rotten Tomatoes, l'opera ha ricevuto un gradimento dell'11% sulla base di 90 recensioni."}
{"id": "2854767", "revid": "73843", "url": "https://it.wikipedia.org/wiki?curid=2854767", "title": "Campionati del mondo di atletica leggera indoor 2010 - Getto del peso maschile", "text": "La competizione si \u00e8 svolta in due giorni: il turno di qualificazione il 12 marzo 2010, mentre la finale il 13 marzo 2010.\nSituazione pre-gara.\nRecord.\nPrima di questa competizione, il record del mondo (RM) ed il record dei campionati (RC) erano i seguenti:\nCampioni in carica.\nI campioni in carica, a livello mondiale e continentale, erano:\nLa stagione.\nPrima di questa gara, gli atleti con le migliori tre prestazioni dell'anno erano: \nGli altri atleti che avevano superato i 21 metri in stagione erano: lo statunitense Reese Hoffa con 21,20 (non presente alla manifestazione), il bielorusso Pavel Ly\u017eyn con 21,12 ed il tedesco Ralf Bartels con 21,02.\nOrari.\nQualificazioni.\nLa misura di qualificazione diretta (Q) \u00e8 stata fissata a 20,30 metri o almeno le migliori 8 prestazioni (q).\nFinale.\nLa finale si \u00e8 svolta a partire dalle 16:20 del 13 marzo 2010 ed \u00e8 terminata dopo un'ora circa."}
{"id": "2854769", "revid": "729019", "url": "https://it.wikipedia.org/wiki?curid=2854769", "title": "Castello di Gropparello", "text": "Il castello di Gropparello \u00e8 una rocca fortificata situata nel capoluogo dell'omonimo comune della provincia di Piacenza, su un picco di rocce ofiolitiche sovrastante un orrido sul cui fondo scorre il torrente Vezzeno.\nFa parte del circuito Associazione dei Castelli del Ducato di Parma, Piacenza e Pontremoli.\nOrigini del nome.\nOriginariamente, fino al XIX secolo, il castello era conosciuto come rocca di Cagnano, termine di derivazione latina che identificava il castello e il territorio immediatamente limitrofo. Al contrario, il toponimo Gropparello indicava originariamente tutto l'intero territorio circostante alla fortificazione. Nonostante il toponimo Gropparello non fosse direttamente associato al castello esso, di origine longobarda deve comunque la sua origine al maniero, infatti deriva dalla radice 'grop' che si identifica con la formazione montuosa su cui sorge il castello.\nStoria.\nIl castello venne edificato intorno al 789 sulla sede di un preesistente \"castrum\" romano risalente al II/III secolo a.C. posto a difesa della via per Veleia. Nell'810 (secondo altre fonti nel 780) Carlo Magno assegn\u00f2 la giurisdizione della zona in cui ricadeva il castello al vescovo di Piacenza Giuliano II. Nell'840, al termine di una controversia che vide contrapporsi il capitolo della cattedrale e la mensa vescovile di Piacenza, il maniero venne assegnato a quest'ultima da parte del vescovo di Piacenza Seufredo II.\nNel 1255, nell'ambito delle contese tra guelfi e ghibellini, il castello, roccaforte guelfa, venne espugnato da parte delle truppe ghibelline di Oberto II Pallavicino, comandate da Azzo Guidoboi che, al termine del lungo assedio, ordin\u00f2 l'abbattimento della cinta muraria. Il Pallavicino fu costretto a lasciare il castello pressoch\u00e9 indifeso a causa dalle faide scoppiate all'interno della fazione ghibellina; questo permise ai guelfi di riconquistare il forte, i cui sistemi di difesa vennero ripristinati e potenziati. Nel 1260 Oberto Pallavicino tent\u00f2 per una seconda volta di prendere il castello inviando contro di esso uno schieramento di 400 soldati piacentini e cremonesi. Lo scontro tra le due fazioni, che prese il nome di battaglia dei 400 fanti dal numero degli assalitori, vide la vittoria della parte guelfa, che poteva contare su diversi uomini provenienti da Castell'Arquato, e il quasi completo annientamento dell'esercito pallaviciniano: i pochi superstiti furono condotti a Piacenza, dove subirono la condanna a morte per impiccagione nel Campo della Fiera.\nLa tradizione narra che negli ultimi anni del Duecento Rosania Fulgosio, consorte del feudatario del castello, Pietrone da Cagnano, il quale era stato da lei tradito in favore di Lancillotto Anguissola che aveva occupato brevemente il forte in un periodo di assenza del signore, venne murata viva in una delle stanze del castello. Da allora, secondo la leggenda, il suo spirito si aggirerebbe all'interno dell'edificio.\nNei primi anni del XIV secolo il castello fu concesso ai propri eredi da parte del vescovo di Piacenza Filippo Fulgosio. Nel 1335, a seguito della fine dell'egemonia guelfa sulla citt\u00e0 di Piacenza, i Fulgosio furono obbligati a ritirarsi all'interno della fortificazione. Nel 1464 il duca di Milano Francesco Sforza mise fine al dominio della famiglia Fulgosio concedendo il maniero a Galeazzo Campofregoso a segno di ringraziamento per i servigi svolti da quest'ultimo in favore del sovrano. Nel 1471 il castello, dopo essere stato parte della dote di Lucrezia, nipote di Galeazzo, cambi\u00f2 proprietario, entrando nelle disponibilit\u00e0 di Pier Antonio Attendolo da Cotignola.\nTra il 1503 e il 1508 il castello entr\u00f2 in possesso, a seguito di un lascito ereditario, del milanese Carlo Borri, cognato dell'Attendolo, che mantenne solo l'usufrutto dell'edificio fino alla propria morte. In seguito, dopo che l'Attendolo si era ribellato al governo francese, il castello pass\u00f2 a Giovanni da Montechino, salvo essere poi requisito dal fisco nel 1518 dopo che Giovanni aveva mancato di onorare alcuni pagamenti. Nel giugno del 1519 il castello venne posto sotto la custodia del novarese G. Antonio De Turchis. Nel 1531 Carlo Borri riusc\u00ec a dimostrare, al termine di una causa che lo vedeva contrapposto a Gian Giacomo Anguissola, discendente di Pier Antonio Attendolo. Il castello rimase agli eredi del Borri fino al 1599 quando Camillo Borri ne cedette la propriet\u00e0 alla Camera Ducale farnesiana; il castello diventava cos\u00ec direttamente dipendente dal duca di Parma e Piacenza Ranuccio I Farnese. Il duca decise di assegnare la fortificazione a Marcantonio Anguissola, il quale ricevette anche il titolo di conte di Gropparello, originando cos\u00ec il ramo di Gropparello della famiglia Anguissola che mantenne la propriet\u00e0 del castello fino all'Ottocento quando, dopo la morte di Gaetano Anguissola, si estinse.\nNegli anni successivi il castello venne messo in vendita e conobbe un periodo di abbandono, venendo anche riadattato a scopi rurali; l'edificio pass\u00f2 ai Balduzzi, poi, nel 1830 a Francesco Segadelli e nel 1845 alla famiglia Vallavanti fino a che, nel 1869 non venne acquistato da parte del conte Ludovico Marazzani Visconti, il quale ne affid\u00f2 il restauro all'architetto Camillo Guidotti, conosciuto per aver restaurato la cattedrale di Piacenza e il castello di Rezzanello. Il restauro segu\u00ec il gusto dell'epoca e vide l'introduzione di elementi tipicamente neogotici.\nDurante la seconda guerra mondiale, nell'ambito della resistenza partigiana, il castello venne occupato dalle truppe tedesche che lo adibirono a sede di una guarnigione delle SS, grazie alla sua posizione strategica lungo la strada che collegava la pianura Padana ai pozzi petroliferi situati a Montechino.\nAl termine del conflitto mondiale, il forte venne nuovamente abbandonato, rimanendo in precarie condizioni di conservazione fino al 1994 quando venne acquisito da parte della famiglia Gibelli, che lo adib\u00ec a propria dimora e, parallelamente, ne avvi\u00f2 lo sfruttamento con diverse attivit\u00e0 di carattere culturale, come le visite guidate e ludiche per bambini, come il parco delle fiabe.\nStruttura.\nIl castello presenta una commistione di elementi risalenti a periodi storici diversi, che hanno gradualmente alterato la fisionomia originaria del complesso; ci\u00f2 si evidenzia in special modo nella distribuzione planimetrica dei corpi di fabbrica, i quali sono, per\u00f2, tutti accomunati da un rigoroso stile di architettura fortificata. Il complesso si caratterizza per una pianta irregolare, fatto dovuto, oltrech\u00e9 ai diversi periodi di costruzione degli edifici, anche alle caratteristiche morfologiche del terreno.\nAl centro del complesso si trova il mastio rettangolare risalente al periodo compreso tra l'XI e il XII secolo; esso si sviluppa su tre livelli, mentre sulla sua sommit\u00e0 si trova una terrazza utilizzata per l'avvistamento dei movimenti di truppe nemiche. In posizione opposta rispetto al mastio si trova una torre a base quadrata dotata di merlatura in stile guelfo; le torri sono collegate tra di loro dal corpo centrale del castello, su cui si elevano altre due torri: un torrione di forma circolare dotato di apparato a sporgere e il torrione d'ingresso, di altezza appena superiore rispetto alla linea di cinta e dotato di merlatura. Questi edifici sono circondati da una prima cinta muraria, la cui merlatura \u00e8 analoga a quella presente sulla sommit\u00e0 della torre quadrata.\nAl corpo principale del castello, che sub\u00ec dei lavori di rifacimento durante il XV secolo, si accede mediante una scala formata da due rampe simmetriche tra loro. Al primo piano si trovano la sala delle armi, la sala da pranzo, che contiene un camino di stile italiano risalente al XVI secolo e decorato con temi presi dalla mitologia classica, tra cui spicca il ratto d'Europa presente sull'architrave, un salottino da conversazione, la camera dell\u2019alcova, successivamente adibita a sala della musica e uno studio.\nSia il piano superiore che il piano interrato ospitavano, invece, locali di servizio: al piano alto si trovava il granaio dove erano conservate le derrate alimentari, mentre nel piano interrato, ricavato direttamente nelle rocce poste alla base del castello, erano presenti le cucine e la ghiacciaia.\nL'accesso all'interno delle mura \u00e8 permesso tramite due passaggi dotati di archi a sesto acuto, uno dedicato esclusivamente ai pedoni e l'altro carrabile, che erano inizialmente dotati di ponte levatoio a superare un fossato a secco, che circonda il complesso su tre lati. Tutto il complesso \u00e8 ulteriormente chiuso da una seconda cinta muraria che contiene al suo interno anche un vasto cortile dal profilo irregolare. Tutta la seconda cinta di mura \u00e8 percorsa da un camminamento di ronda.\nIl parco.\nIl castello \u00e8 circondato all'esterno da un parco che si estende per circa percorsi da sentieri che collegano tra loro piccoli giardini e radure dove sono presenti alberi secolari. Diverse parti del parco, dalle vicinanze del corso del torrente Vezzeno fino ai pressi del castello, sono stato dotate di giardini terrazzati adibiti a roseto e ospitano il museo della Rosa Nascente, dove sono presenti un totale di circa rose divise in 125 essenze diverse che occupano posizioni del parco diverse a seconda delle caratteristiche biologiche della specie.\nIl parco ospita anche il \"Parco delle fiabe - Primo Parco Emotivo d'Italia\", un parco didattico a tema medievale dedicato ai bambini che, accompagnati da figuranti in costume, possono partecipare ad un'avventura guidata a tema fantastico.\nIl castello nella cultura di massa.\nAll'interno del castello nel 2008 \u00e8 stato girato il cortometraggio La fuga di Rosania, ispirato alla figura di Rosania Fulgosio e diretto da Giuseppe Zironi, fumettista e regista televisivo di Reggio Emilia, e presentato al Reggio Film Festival del 2008."}
{"id": "2854772", "revid": "767487", "url": "https://it.wikipedia.org/wiki?curid=2854772", "title": "Yolanda Soares", "text": "Meglio conosciuta dal suo nome d'arte Yolanda Soares, la Soares \u00e8 anche un soprano, un'autrice e una \"crossover\" solista.\nBiografia.\nYolanda Soares \u00e8 nata e cresciuta in una famiglia con forti tradizioni musicali e artistiche, soprattutto in relazione al fado e alla danza.\nHa frequentato il \"Conservatorio Nacional de Lisboa\" con l'intenzione di dedicarsi al balletto, ma ben presto si \u00e8 dedicata alla carriera di cantante."}
{"id": "2854773", "revid": "367445", "url": "https://it.wikipedia.org/wiki?curid=2854773", "title": "Suakin", "text": " \nSuakin oppure Sawakin ( \"Saw\u00e1kin\") \u00e8 un porto nel Sudan del Nord-Est, sulla costa occidentale del Mar Rosso con una popolazione al 2009 di 43.337 abitanti.\nOriginariamente era il porto primario della regione, ma adesso \u00e8 secondo a Port Sudan, situato circa 45\u00a0km a nord. La vecchia citt\u00e0, costruita in corallo, \u00e8 in rovina.\nCi sono traghetti giornalieri per la citt\u00e0 di Gedda in Arabia Saudita.\nEtimologia.\nSawakin (\u0633\u0648\u0627\u0643\u0646) \u00e8 una parola di origine araba che significa \"abitanti\" oppure \"fermit\u00e0\".\nUna leggenda rimanda ad un'altra leggenda nella quale il Re Salomone vi fa imprigionare tutti i \"jinn\" (personaggi della mitologia musulmana simili ma inferiori agli angeli).\nIl nome, nella lingua begia, di Suakin era U Suk, dalla parola araba \"suq\" che vuol dire \"mercato\".\nStoria.\nAntichit\u00e0.\n\u00c8 molto probabile che Suakin sia il Porto di Buona Speranza dell'Et\u00e0 Tolemaica, in latino \"Limen Evangelis\", descritto come un'isola circolare all'interno di una baia di forma oblunga.\nIn Et\u00e0 Tolemaica e Romana il porto principale era il porto di Berenice, situato a nord della costa. Con la crescita del califfato islamico le rotte commerciali si spostarono sulla costa del Higiaz e del Golfo Persico.\nMedioevo.\nCon il collasso degli Abbasidi e l'avvento dei Fatimidi tutto questo cambi\u00f2 e i porti principali divennero quelli di Quseir e 'Aydhab con rotte commerciali verso l'India ed il trasporto di pellegrini verso la Mecca. I primi riscontri storici di Suakin si ebbero nel X secolo da al-Hamdani il quale disse che era gi\u00e0 una citt\u00e0 antica. Al tempo, Suakin era gi\u00e0 un agglomerato begio che incominci\u00f2 a crescere con l'abbandono del porto di Badi, situato pi\u00f9 a sud. Con le Crociate e le Invasioni Mongole l'incremento delle rotte commerciali in questa regione si fece sentire, con mercanti veneziani che iniziarono a stanziarsi nelle citt\u00e0 di Suakin e Massaua nel XIV secolo.\nUno dei sovrani di Suakin, Ala al-Din al-Asba'ni, fece pratica di pirateria attaccando le navi che passavano al largo delle coste. Nel 1264 il Mamelucco, Baybars governatore del Qus, con il suo generale Ikhmin Ala al-Din attacc\u00f2 con il supporto della citt\u00e0 di Aydhab. Al-Asba'ani fu costretto a scappare dalla citt\u00e0. Fu probabilmente a causa di questo evento che pi\u00f9 tardi il Re Davide di Nubia decise di attaccare a sua volta Assuan. La continua ostilit\u00e0 tra le due citt\u00e0 \u00e8 provata dal fatto che, dopo che il Sultano Barsbay distrusse la citt\u00e0 di Aydhab nel 1426, i profughi che migrarono a Suakin invece che a Dongola furono tutti uccisi.\nCome i Nubiani e gli Etiopi i Begi erano originariamente cristiani nonostante la formale sottomissione ai Mammalucchi nel 1317. O.G.S. Crawford crede che la citt\u00e0 rimase cristiana fino al XIII secolo. Immigrati da Banu Kanz gradualmente trasformarono la fede della citt\u00e0 in musulmana. Documenti di ibn Battuta registrano che il sultano di Suakin, al-Sharif Zayd ibn Abi Numayy ibn 'Ajlan, che era il figlio di un shar\u012bf della Mecca, seguendo le leggi inerenti all'erdit\u00e0 della zona, eredit\u00f2 la sovranit\u00e0, della zona, dalla sua zia materna di stirpe Begia.\nSovranit\u00e0 Ottomana e Britannica.\nNel 1517 il porto fu conquistato dal sultano Ottomano Selim I. Dopo un breve periodo di permanenza dei Funj, divent\u00f2 la residenza permanente dei pasci\u00e0 della provincia ottomana di Habes, la quale includeva Arqiqo e Massaua situata nell'odierna Eritrea. Sotto i Turchi, Suakin perse molti abitanti visto che gli esploratori portoghesi scoprirono e perfezionarono una nuova rotta commerciale circumnavigando l'Africa: quando gli Ottomani furono incapaci di fermare questo commercio lungo la nuova rotta i mercanti incominciarono ad abbandonare la citt\u00e0.\nUn certo commercio continu\u00f2 con il Sultanato di Sennar, ma nel XVIII e XIX secolo il viaggiatore svizzero Berg vide che due terzi delle abitazioni erano oramai in rovina. Il chediv\u00e8 Isma'il ricevette Suakin dagli Ottomani nel 1865 e cerc\u00f2 di rivitalizzarla costruendo nuove case, mulini, moschee, ospedali ed anche una chiesa per gli immigrati di fede copta. Ma la fallita guerra tra l'Egitto e l'Etiopia condusse alla rivolta Mahdista contro il colonialismo inglese. Lord Herbert Kitchener us\u00f2 Suakin come il suo quartier-generale e sopravvisse a un lungo assedio, ma, dopo la sconfitta Mahdista i Britannici, invece di ricostruire la vecchia citt\u00e0, preferirono fondarne una nuova, chiamata Port Sudan, una sessantina di chilometri pi\u00f9 a nord. La scelta di costruire uno scalo portuale alternativo era dettata dal fatto che sorgeva su un'insenatura pi\u00f9 profonda e pi\u00f9 facilmente accessibile. Suakin inizi\u00f2 a decadere rapidamente, i commerci si trasferirono a Port Sudan e la principale attivit\u00e0 divenne la pesca. Nel 1922 gli ultimi mercanti lasciarono Suakin per sempre.\nNel 2017 il governo turco ha stanziato $650 milioni per il recupero della citt\u00e0 vecchia di Suakin, in ottica turistica, e la costruzione di una nuova darsena. Pochi mesi dopo, nel marzo 2018, il Qatar ha siglato con le autorit\u00e0 di Khartoum un accordo di 4 miliardi di dollari per il restauro ed il rilancio del porto della citt\u00e0.\nI tipici edifici di Suakin.\nUna descrizione dettagliata, cos\u00ec come planimetria e schizzi di questi edifici possono essere trovati nel libro \"Gli edifici di corallo di Suakin\" di Jeanne-Pierre Greenlaw, Kegan Paul international ISBN 0-7103-0489-7."}
{"id": "2854780", "revid": "339392", "url": "https://it.wikipedia.org/wiki?curid=2854780", "title": "Miracolo della mula", "text": ""}
{"id": "2854795", "revid": "599013", "url": "https://it.wikipedia.org/wiki?curid=2854795", "title": "Mato Neretljak", "text": "Carriera.\nClub.\nInizia la sua carriera da professionista nel 2000, nell'Osijek, dove rimane due anni, prima di approdare all'Hajduk Spalato.\nNel 2005 si accasa in Corea del Sud, presso i Bluewings, dove rimane per tre anni.\nDal 2009 gioca per l'Omiya Ardija.\nNazionale.\nHa giocato 10 partite con la sua Nazionale, segnando anche un gol, in occasione della partita contro la Germania, il 14 febbraio 2004.\nFa il suo debutto ufficiale il 25 aprile 2001, ma per la successiva convocazione deve attendere due anni e mezzo: torna infatti a giocare il 15 novembre 2003, nei play-off validi per l'accesso alle fasi finali degli Europei di calcio di Portogallo 2004, nei quali verr\u00e0 convocato, pur non scendendo mai in campo.\nIn seguito ha giocato la Carlsberg Cup, tenutasi ad Hong Kong nel 2006."}
{"id": "2854799", "revid": "216401", "url": "https://it.wikipedia.org/wiki?curid=2854799", "title": "Campionato europeo di ciclismo su strada", "text": ""}
{"id": "2854806", "revid": "287204", "url": "https://it.wikipedia.org/wiki?curid=2854806", "title": "Arena Ritten", "text": "LArena Ritten \u00e8 un complesso sportivo italiano, situato a Collalbo, il capoluogo comunale di Renon.\nSi tratta di un complesso polivalente, che si compone principalmente di un anello ghiacciato per il pattinaggio di velocit\u00e0 e di uno stadio del ghiaccio coperto da 2.000 posti, che ospita le partite di hockey su ghiaccio dell'SV Renon Hockey, oltre che gare di short track e di stock sport. Sono inoltre presenti tre campi da tennis e due da calcio, oltre ad una palestra ed a punti di ristoro.\nIl complesso \u00e8 sede delle attivit\u00e0 della polisportiva Ritten Sport.\nAnello di ghiaccio.\nL'anello di ghiaccio dell'Arena Ritten, lungo 400 metri \u00e8 considerato la pista ghiacciata all'aperto pi\u00f9 veloce del mondo.\nHa ospitato le edizioni dei Campionati europei di pattinaggio di velocit\u00e0 del 2007, 2011 e 2019.\nStadio del ghiaccio.\nHa ospitato il campionato del mondo di stock sport nel 2008.\nL'Arena Ritten \u00e8 il ghiaccio di casa della locale compagine di hockey su ghiaccio, l'SV Renon Hockey, squadra che milita nel massimo campionato italiano.\nTrasporti.\nNei pressi del complesso sorge la fermata Weidacher della ferrovia del Renon."}
{"id": "2854807", "revid": "34862", "url": "https://it.wikipedia.org/wiki?curid=2854807", "title": "Campionato di calcio delle Isole F\u00e6r \u00d8er 2009", "text": ""}
{"id": "2854828", "revid": "339392", "url": "https://it.wikipedia.org/wiki?curid=2854828", "title": "LMG 08/15", "text": ""}
{"id": "2854834", "revid": "2135626", "url": "https://it.wikipedia.org/wiki?curid=2854834", "title": "Caldaro dell'Argentario", "text": "Il caldaro \u00e8 la zuppa di pesce che i pescatori dell'Argentario preparavano e mangiavano in navigazione durante la cala delle reti a strascico. Prende il nome dalla grossa pentola (caldaro da caldaio, grosso recipiente per bollire), nella quale si cucinava al momento, spesso direttamente sugli scogli, il pescato fresco di giornata. \u00c8 uno dei piatti tradizionali di Monte Argentario. Viene fatto con pesci carnosi come la gallinella, lo scorfano, la tracina, il san pietro e il gattuccio insieme ai polpi di scoglio, seppie o totani, ma anche anguille, murene o il grongo. Il tutto dopo cottura viene versato su fette di pane raffermo tostate e agliate."}
{"id": "2854849", "revid": "1632387", "url": "https://it.wikipedia.org/wiki?curid=2854849", "title": "We Are the Void", "text": "We Are the Void \u00e8 il nono album in studio del gruppo melodic death metal svedese Dark Tranquillity.\nL'album \u00e8 stato scritto quasi un anno prima della sua registrazione.\nIl 10 febbraio 2010 \u00e8 stato pubblicato un video musicale di \"Shadow In Our Blood\" filmato in Finlandia.\nPer il 19 febbraio 2010, l'intero album \u00e8 disponibile per lo streaming gratuito sulla pagina MySpace del gruppo.\nTracce.\n\"* Le ultime cinque tracce sono incluse esclusivamente nella \"Tour Edition\" dell'album\""}
{"id": "2854855", "revid": "767487", "url": "https://it.wikipedia.org/wiki?curid=2854855", "title": "Tesoro, ci siamo ristretti anche noi", "text": "Tesoro, ci siamo ristretti anche noi (\"Honey, We Shrunk Ourselves\") \u00e8 un film del 1997 diretto da Dean Cundey e pubblicato direttamente per il mercato home video. \u00c8 una commedia fantascientifica, secondo seguito di \"Tesoro, mi si sono ristretti i ragazzi\" del 1989, preceduta da \"Tesoro, mi si \u00e8 allargato il ragazzino\" (1992).\nTrama.\nL'inventore Wayne Szalinski, ormai presidente di una sua azienda di ricerca scientifica i \"Laboratori Szalinski\", si prepara a donare la sua macchina problematica con raggio laser che rimpicciolisce e allarga le dimensioni al museo Smithsonian di New York. Ormai a casa con lui e sua moglie Diane c'\u00e8 solo Adam. Wayne e suo fratello Gordon, vice presidente dei \"Laboratori Szalinsky\", sono inoltre convocati per l'atterraggio dello Space Shuttle. Quando chiama la moglie Diane, Wayne viene a sapere che dovranno rinunciare: devono restare a casa con i loro figli; dal momento lei e sua cognata Patty hanno deciso di prendersi una vacanza per \"staccare la spina\". Inoltre Diane vuole che il marito si sbarazzi per sempre di \"Ticky-Paun\" (un totem).\nCon una scusa, per non correre i rischi passati, Wayne allontana di casa Adam e i suoi nipoti: Mitch, che soffre di immunodeficienza di potassio, e Jenny. Mentre i ragazzi non ci sono, Wayne e Gordon portano il totem nella vecchia soffitta e azionano la vecchia macchina rimpicciolitrice, nonostante un divieto di una commissione governativa e della stessa moglie di Wayne, per rimpicciolire il totem affinch\u00e9 Wayne possa averlo sempre con s\u00e9, ma qualcosa va storto e i due fratelli e, in seguito, pure le mogli si ritrovano nelle stesse condizioni dei figli di otto anni prima.\nDovranno arrampicarsi tra i tessuti di una sedia a dondolo che sembra una montagna, vedersela con insetti mostruosamente enormi, le rughe sul tappeto che assomigliano a Canyon, bolle gigantesche di sapone, musica ad altissimo volume. Dovranno nuotare pure in un mare di salsa di cipolle; con la speranza di non essere divorati dalle amiche di Jenny e affrontare una banda di bulletti giganti pronti a mettere a soqquadro la casa. I genitori, finalmente notati dai ragazzi, avendo capito che essi se la sanno cavare anche senza di loro, verranno riportati alla loro forma normale."}
{"id": "2854856", "revid": "729019", "url": "https://it.wikipedia.org/wiki?curid=2854856", "title": "Albatros C.I", "text": "L'Albatros C.I era un aereo da ricognizione monomotore biplano sviluppato dalla allora azienda tedesco imperiale Albatros Flugzeugwerke GmbH negli anni dieci del XX secolo.\nBasato sul precedente B.II, adottava la soluzione dello scambio dei due posti dell'equipaggio, con l'osservatore che, passato in quello posteriore, poteva essere equipaggiato con una mitragliatrice montata su supporto ad anello, venendo utilizzato principalmente dalla Luftstreitkr\u00e4fte, la componente aerea del Deutsches Heer (l'esercito imperiale tedesco), durante le prime fasi della Prima guerra mondiale.\nStoria del progetto.\nIl C.I viene sviluppato su richiesta dell'Idflieg che introdusse una nuova categoria di aerei biposto da ricognizione armata basata sui B-Typ. La nuova categoria introduceva lo spostamento del posto di pilotaggio all'abitacolo anteriore lasciando quindi la possibilit\u00e0 all'osservatore di essere dotato di una mitragliatrice, differentemente dai precedenti ricognitori dove era posizionato davanti al pilota. Questo permetteva all'equipaggio di avere capacit\u00e0 difensiva nei confronti della caccia nemica che si stava velocemente sviluppando.\nL'Albatros Flugzeugwerke modific\u00f2 il suo precedente B.II adattandolo alla nuova impostazione ed equipaggiandolo con il pi\u00f9 potente motore Benz Bz.III da 150 PS (110 kW) che nel frattempo era diventato disponibile. Il risultato fu un velivolo dotato di buona maneggevolezza che, grazie alla potenza disponibile, diede un vantaggio rispetto alla maggior parte dei velivoli adottati dalle forze aeree alleate.\nImpiego operativo.\nIntrodotto nel 1915, bench\u00e9 fosse destinato a missioni di ricognizione aerea e di osservazione in cooperazione con le unit\u00e0 di terra, il C.I venne utilizzato dal personale della Luftstreitkr\u00e4fte come aereo da caccia ottenendo un certo successo anche in questo ruolo. L'asso dell'aviazione Oswald Boelcke, in coppia con il mitragliere von W\u00fchlisch, ottenne il suo primo abbattimento ai comandi di un C.I. Anche un altro famoso asso tedesco, Manfred von Richthofen, il celebre Barone Rosso, inizi\u00f2 la sua carriera operando come osservatore su un B.I sul fronte orientale.\nIl modello rimase operativo fino al 1917, sostituito progressivamente da modelli pi\u00f9 recenti, relegato a compiti di seconda linea e nelle scuole di volo come aereo da addestramento. Alla fine del conflitto, per le condizioni imposte dal Trattato di Versailles del 1919, gli esemplari ancora efficienti vennero trasferiti in Lituania e Polonia ed integrati nelle rispettive forze aeree."}
{"id": "2854861", "revid": "767487", "url": "https://it.wikipedia.org/wiki?curid=2854861", "title": "Bharata Muni", "text": "Visse probabilmente, secondo una leggenda, fra il 400 e il 200 a.C..\nBiografia.\nCelebre per aver scritto probabilmente il N\u0101\u1e6dya \u015a\u0101stra (\"N\u0101tya\u015b\u0101stra\" \u0928\u093e\u091f\u094d\u092f \u0936\u093e\u0938\u094d\u0924\u094d\u0930), il pi\u00f9 importante testo teorico del dramma classico indiano, comprendente anche la danza e la musica, la cui composizione viene datata fra il 200 a.C. e il 200 d.C. Il dubbio proviene dal testo stesso, dove verso la fine si legge: \"Poich\u00e9 egli solo \u00e8 l'attore principale, assumendo molti ruoli, per questo \u00e8 chiamato Bharata\" (35.91)\nLa leggenda narra che fu la divinit\u00e0 Brahm\u0101 a consegnargli il libro."}
{"id": "2854863", "revid": "599013", "url": "https://it.wikipedia.org/wiki?curid=2854863", "title": "Pale of Calais", "text": "Il Pale of Calais (in francese medio \"Calaisis\") \u00e8 una regione storica della Francia che fu controllata dal Regno d'Inghilterra dal 1346 fino al 1558. La parola \"pale\" indicava una giurisdizione, un territorio sottoposto a controllo (solitamente in terra straniera, come il Pale irlandese) e potrebbe derivare dal latino \"palus\" \"palo\" con significato di \"palizzata, territorio chiuso\". La Francia recuper\u00f2 la regione dopo l'assedio di Calais del 1558.\nStoria.\nCalais cadde in mano inglese dopo la battaglia di Cr\u00e9cy e in seguito all'assedio.\nNel 1360 con la firma del trattato di Br\u00e9tigny, il re Edoardo III d'Inghilterra smise di rivendicare come suo il trono francese, in cambio entr\u00f2 in possesso dell'Aquitania e di un'area posta attorno alla citt\u00e0 di Calais, gi\u00e0 conquistata dagli inglesi alcuni anni prima. Questa zona prese il nome di Pale of Calais e comprendeva gli attuali comuni di:\nIn realt\u00e0 l'area di competenza inglese \u00e8 difficile da individuare, perch\u00e9 i confini non erano ben chiari a causa dei molti canali e acquitrini allora esistenti, dunque erano variabili. L'estensione era di circa 52\u00a0km\u00b2 e andava da Gravelines a Wissant. Inoltre i francesi reclamavano di continuo il territorio, specialmente quello sud-occidentale.\nAl termine della guerra dei cent'anni nel 1453, era l'ultimo presidio inglese sul suolo francese. Venne riconquistata dai francesi, guidati da Francesco I di Guisa nel 1558, dopo 211 anni di dominazione inglese."}
{"id": "2854871", "revid": "124669655", "url": "https://it.wikipedia.org/wiki?curid=2854871", "title": "Osso", "text": "Un osso \u00e8 una parte anatomica solida dei vertebrati; l'insieme delle ossa di un dato animale ne costituisce lo scheletro. \u00c8 costituito da una matrice extracellulare molto dura e compatta, mineralizzata, e da una componente di cellule, tra cui abbondano gli osteociti.\nStruttura.\nLe ossa sono costituite da tessuto osseo, un tipo di tessuto connettivo caratterizzato dalla mineralizzazione della sostanza fondamentale che presenta due tipi di struttura: una non lamellare (propria delle ossa in formazione nel feto e di quelle riparate in seguito a fratture) e una lamellare. La particolare composizione del tessuto osseo conferisce all'osso le sue caratteristiche di durezza e flessibilit\u00e0 (entro certi limiti): ossa sottoposte a trattamenti proteolitici finalizzati ad eliminare la componente proteica dell'osso hanno prodotto ossa molto dure ma fragili, in seguito a decalcificazione le ossa invece divenivano molto elastiche e flessibili ma poco dure. Perci\u00f2 la componente proteica garantisce all'osso una buona resistenza alle sollecitazioni meccaniche, mentre la componente mineralizzata gli conferisce la caratteristica durezza.\nLa componente organica \u00e8 costituita da collagene I, osseina e una glicoproteina chiamata osteomucoide; la componente mineralizzata che nell'adulto costituisce il 60-70% dell'intero osso \u00e8 composta da fosfato di calcio (86%) in forma di cristalli di idrossiapatite, carbonato di calcio (12%), fosfato di magnesio (1,5%), fluoruro di magnesio (0,5%) e tracce di ossido di ferro. Nonostante siano in parte costituite da minerali, le ossa sono organi a tutti gli effetti: la loro parte minerale viene costantemente rinnovata da due tipi di cellule al loro interno, gli osteoclasti e gli osteoblasti, i primi liberano idrolasi acide che hanno il compito di dissociare i sali minerali e distruggere le fibre di collagene in modo da poterli riassorbire, gli osteoblasti invece sintetizzano nuova matrice fondamentale, quando questi vengono circondati da matrice smettono di produrre matrice e prendono il nome di osteociti.\nle ossa sono dei materiali gerarchici naturali, e devono le loro propriet\u00e0 alla struttura composta da elementi assemblati gerarchicamente, che conferiscono resistenza ed elasticit\u00e0.\nTutte le ossa sono ricoperte da una membrana fibrosa di colore biancastro molto vascolarizzata chiamata periostio da cui partono fasci di fibre connettive (fibre di Sharpey) che si estendono in profondit\u00e0 ancorando il periostio all'osso. Nei punti in cui l'osso si articola con altre ossa le fibre del periostio si intrecciano con quelle della capsula sinoviale, o nelle vertebre con quelle dei dischi intervertebrali. Il periostio si interrompe anche nei punti di inserzione della muscolatura lasciando il posto ai tendini. Le cavit\u00e0 interne dell'osso sono ricoperte da una membrana simile al periostio chiamata endostio e contengono il midollo osseo preposto all'emopoiesi, ossia la creazione di eritrociti, leucociti e piastrine.\nFisiologica.\nNegli organismi umani e animali le ossa ricoprono undici funzioni fondamentali: le pi\u00f9 ovvie sono quelle meccaniche, ma ce ne sono altre molto importanti.\nI tipi di ossa nel corpo umano.\nIn base alla loro morfologia, possono essere distinte in quattro tipi: le ossa lunghe, le ossa corte, le ossa irregolari e le ossa piatte.\nIl midollo osseo occupa il canale delle ossa lunghe e gli spazi intertrabecolari delle ossa piatte e delle epifisi. Nella fase embrionale funge da organo emopoietico ed \u00e8 di colore rosso vivo. Nell'adulto, solo il midollo del tessuto spugnoso mantiene tali caratteristiche, mentre il midollo della cavit\u00e0 diafisaria assume un colore giallognolo perch\u00e9 sostituito da tessuto ricco di sostanze lipidiche.\nLe ossa del corpo umano.\nLo scheletro di un uomo adulto conta 206 ossa e 68 articolazioni, mentre le ossa di un bambino sono di pi\u00f9 e crescendo alcune vanno a fondersi tra di loro (per esempio le ossa del cranio, del bacino e della coccige). \nPossiamo suddividere lo scheletro del corpo umano in due grandi categorie:\nComposizione chimica.\nLa sostanza fondamentale delle ossa allo stato fresco \u00e8 costituita da (dati forniti da Hulgen):\nLa sostanza organica \u00e8 l'osseina; per isolarla l'osso viene trattato con un acido: le sostanze inorganiche si sciolgono, ma l'osso mantiene la sua forma primitiva.\nLa parte inorganica \u00e8 costituita da:"}
{"id": "2854876", "revid": "729019", "url": "https://it.wikipedia.org/wiki?curid=2854876", "title": "Stazione di Cuneo Gesso", "text": "La stazione di Cuneo Gesso \u00e8 una stazione ferroviaria che serve la citt\u00e0 piemontese, posta sulla linea per Mondov\u00ec. Prende il nome dal torrente Gesso.\nStoria.\nLa stazione, rimasta per decenni l'unica della citt\u00e0, fu aperta nel 1855 al completamento della linea proveniente da Fossano.\nDopo alcuni decenni fu raggiunta da ulteriori linee ferroviarie: nel 1887 furono attivate le linee per Limone (via Boves) e per Mondov\u00ec, nel 1892 la linea per Saluzzo.\nLa completa apertura all'esercizio della Cuneo-Ventimiglia, avvenuta il 30 ottobre 1928, caus\u00f2 alla stazione di Cuneo problemi logistici non indifferenti sia per i viaggiatori che per il materiale rotabile. Il vecchio deposito, risalente al 1864, divenne ben presto insufficiente per ospitare le locomotive della nuova linea, inoltre, nonostante il compimento nel 1930 del fabbricato viaggiatori, l'allacciamento della nuova stazione sull'altipiano era ancora molto lontano a causa del forte ritardo accumulato nella costruzione del grande viadotto promiscuo sulla Stura di Demonte.\nQuesta situazione di emergenza costrinse le FS a costruire in tutta fretta una nuova rimessa nella stazione Gesso, trovando lo spazio al di l\u00e0 del terrapieno della strada per Mondov\u00ec, che venne sottopassato con un arco con sagoma a doppio binario.\nIl 7 novembre 1937 fu aperta la nuova stazione di Cuneo Altipiano, posta ad ovest del centro cittadino e collegata con il nuovo deposito locomotive realizzato sul lato destro della Stura.\nCuneo Gesso perse rapidamente importanza, restando attiva solo come punto di fermata delle linee per Mondov\u00ec e Boves, quest'ultima chiusa al traffico nel 1960.\nAl 1999 la stazione risultava ancora presenziata.\nStrutture e impianti.\nL'impianto dispone di un fabbricato viaggiatori, di due fabbricati pi\u00f9 piccoli che ospitavano i servizi igienici, 3 banchine per il servizio passeggeri e di 12 binari complessivi dei quali 2 passanti, 5 di scalo, 4 dello scalo merci e 1 per la nuova rimessa locomotive.\nVi \u00e8 inoltre uno scalo merci composto da un magazzino, da un piano caricatore, da un ampio piazzale retrostante, da una stadera a ponte e da 4 tronchini di cui uno al servizio anche di un piccolo stabilimento industriale posto direttamente vicino al binario.\nElettrificazione del piazzale.\nL'adozione della trazione elettrica a corrente alternata trifase sulla Cuneo-Ventimiglia, avvenuta il 15 maggio 1931, comport\u00f2 il superamento di una complicazione tecnica nella posa dei cavi di trazione sul piazzale della stazione, i cui stretti marciapiedi non consentivano l'interramento dei pali. Il problema venne risolto ricorrendo ad un sistema di sospensione trasversale che copriva l'intera larghezza del piazzale sorretto alle estremit\u00e0 da robusti tralicci.\nNonostante la chiusura all'esercizio della linea Cuneo-Boves-Borgo San Dalmazzo, avvenuta il 18 luglio 1960, la stazione Gesso mantenne l'elettrificazione trifase fino al settembre 1973, quando il sistema di trazione della linea Fossano-Cuneo pass\u00f2 alla corrente continua. Successivamente la linea aerea venne smontata.\nServizi.\nLa stazione disponeva di:\nInterscambi.\nNei pressi della stazione si trovava il capolinea delle tranvie Cuneo-Dronero, Cuneo-Saluzzo e Cuneo-Boves, attive tra il 1879 e il 1948."}
{"id": "2854880", "revid": "1266208", "url": "https://it.wikipedia.org/wiki?curid=2854880", "title": "Giovanni Galeati", "text": "Carriera.\nDopo una discreta carriera da calciatore, terminata nel 1928 per via di un infortunio, Galeati si iscrive al corso arbitri CITA presso il Gruppo Arbitri Bolognesi \"G.Sarto\" di Bologna, e comincia l'attivit\u00e0 che lo avrebbe portato a diventare uno dei pi\u00f9 importanti arbitri italiani e mondiali degli anni quaranta.\nNel 1935 si colloca il suo debutto in serie A, in occasione della partita -, la prima delle 243 presenze che il bolognese avrebbe collezionato nella massima divisione.\nNel 1942 Galeati conquista un doppio riconoscimento. Prima dirige la finale-ripetizione di Coppa Italia tra Juventus e Milano, e pochi mesi dopo gli viene assegnato il prestigioso premio alla carriera voluto dall'ex presidente del CITA Giovanni Mauro, premio dato al miglior fischietto di ogni stagione calcistica.\nNel 1946 si guadagna i galloni da internazionale e cos\u00ec, nel 1950, ha tutte le carte in regola per essere convocato, assieme al connazionale Generoso Dattilo, al Mondiale in Brasile. \nQui mette insieme una serie di prestazioni sopra le righe, dirigendo ben tre incontri, ovvero Jugoslavia-Svizzera, Spagna-Inghilterra ed infine, nel girone finale, Uruguay-Svezia.\nNel 1951 \u00e8 chiamato ancora una volta in trasferta in Brasile, per dirigere nell'ambito del torneo per club internazionale denominato \"Copa Rio\" la partita Nacional Montevideo-Sporting Lisbona a Rio de Janeiro.\nProprio nel 1951 viene posto termine alla sua attivit\u00e0 arbitrale, per raggiunti limiti d'et\u00e0, dopo aver 208 gare di Serie A e 12 internazionali. \nPrima della prematura scomparsa, avvenuta nel 1959, ricopr\u00ec dal 1952 al 1954 la carica di Presidente della Sezione A.I.A. di Bologna. Dal 1951 al 1958 vision\u00f2 decine di gare e di arbitri quale \"commissario di campo\" e \"commissario speciale\".\nEra ricordato dal Corriere dello Sport come il \"clinico di grande fama chiamato al capezzale delle partite scorbutiche\".\nCuriosit\u00e0.\nPoco prima del calcio d'inizio della partita Jugoslavia-Svizzera in programma il 25 giugno 1950 presso lo stadio Independencia di Belo Horizonte e valida per la fase a gironi (gruppo 1) del Campionato mondiale di calcio 1950, Galeati si accorse che mancavano le quattro bandierine degli angoli e che, al fine di aumentare la capienza dello stadio, l'organizzazione aveva aggiunto una prima fila di sedute a ridosso delle fasce laterali. Il fischietto romagnolo mise tutto debitamente a referto e provvedette a far sgomberare il campo e a far apporre ai quattro angoli le regolari bandierine."}
{"id": "2854883", "revid": "889336", "url": "https://it.wikipedia.org/wiki?curid=2854883", "title": "Gao Hongbo", "text": ""}
{"id": "2854890", "revid": "775372", "url": "https://it.wikipedia.org/wiki?curid=2854890", "title": "Commissione Brugner", "text": ""}
{"id": "2854894", "revid": "436907", "url": "https://it.wikipedia.org/wiki?curid=2854894", "title": "Tomorrow Comes Today (EP)", "text": "Tomorrow Comes Today \u00e8 il primo EP del gruppo musicale britannico Gorillaz, pubblicato il 27 novembre 2000 dalla Parlophone.\nIl brano omonimo e \"Rock the House\", pubblicati poi come singoli rispettivamente nel 2001 e nel 2002, sono stati inclusi nel loro album di debutto \"Gorillaz\", insieme a una nuova versione di \"Latin Simone\"."}
{"id": "2854900", "revid": "1543377", "url": "https://it.wikipedia.org/wiki?curid=2854900", "title": "Debre Tabor", "text": "Debre Tabor (anche chiamata Samara) \u00e8 una citt\u00e0 dell'Etiopia centro-settentrionale situata nella \"Zona di Debub Gondar\", nella Regione di Amhara, a 100\u00a0km a sud-est di Gondar e 50\u00a0km a est del Lago Tana. Nella Lingua amarica locale \"debre\" vuol dire monte. Ci sono 48 sorgenti ed un piccolo aeroporto.\nStoria.\nNel XIX secolo \u00e8 stata capitale etiope sotto il regno di Teodoro II e Giovanni IV variando da 5.000 a 30.000 abitanti.Di questo periodo sono ancora presenti due palazzi, uno dei quali fatto costruire dal Ras Ali per sua madre Menen Liben Amede, e diverse chiese in rovina.\nIn questa citt\u00e0 si incontrarono il generale Gordon con l'imperatore Giovanni IV.\nLa Banca di Etiopia apr\u00ec una delle sue succursali qui nel 1931 con due impiegati.\nFu occupata dall'Italia il 28 aprile 1936 nella Seconda guerra italo-abissina. Gli italiani fecero costruire in questo posto un telegrafo, una strada da Gondar a Dessi\u00e8 ed estesero le piantagioni di eucalipto. Il 6 luglio 1941 il colonnello Angelini vi si arrese alle forze britanniche.\nNel 1958 la citt\u00e0 fu delle ventisette classificate come \"comuni di prima classe\".\nNel 1975 e nel 1990 fu teatro di diverse guerriglie tra briganti locali ed il governo etiope.\nSociet\u00e0.\nEvoluzione demografica.\nLa zona amministrativa della citt\u00e0 (\"woreda\") \u00e8 di 5.85 metri quadrati, con una popolazione di 39.052 abitanti, di cui 20.078 uomini e 18.974 donne; il 96.62% della popolazione sono della Chiesa ortodossa etiope mentre il 6.15% sono mussulmani."}
{"id": "2854909", "revid": "30715471", "url": "https://it.wikipedia.org/wiki?curid=2854909", "title": "Famiglia imperiale giapponese", "text": ""}
{"id": "2854911", "revid": "731511", "url": "https://it.wikipedia.org/wiki?curid=2854911", "title": "Friedrich Adelung", "text": "Nipote del linguista e poligrafo Johann Christoph Adelung.\nFu direttore dell'Istituto Orientale di Pietroburgo.\nPur non conoscendo il sanscrito, scrisse un saggio di bibliografia dell'India."}
{"id": "2854912", "revid": "287204", "url": "https://it.wikipedia.org/wiki?curid=2854912", "title": "\u00c9tienne Carjat", "text": "\u00c8 stato cofondatore del magazine \"Le Diog\u00e8ne\" e fondatore della rivista \"Le Boulevard\", anche se \u00e8 certamente pi\u00f9 conosciuto per i suoi ritratti fotografici e le sue caricature di importanti nomi dell'arte, della politica e della letteratura."}
{"id": "2854913", "revid": "30715696", "url": "https://it.wikipedia.org/wiki?curid=2854913", "title": "Friedrich von Adelung", "text": ""}
{"id": "2854928", "revid": "466539", "url": "https://it.wikipedia.org/wiki?curid=2854928", "title": "Han van Meegeren", "text": "Biografia.\nDa giovane considerato un artista fallito, apprese le tecniche di falsificazione da Theo Van Wijngaarden, famoso restauratore e falsario operante ad Amsterdam. Affascinato dalla pittura olandese del Seicento e in particolare da Jan Vermeer, si esercit\u00f2 a lungo ricopiando fedelmente gli originali. Si impadron\u00ec cos\u00ec non solo delle tecniche, ma anche dello \"spirito\" con cui Vermeer dipingeva gli interni, le nature morte o i drappeggi. Per i suoi falsi, recuper\u00f2 vecchie tele del '600, prive di valore artistico, da cui raschiava accuratamente il colore. Non commise mai l'errore di copiare opere di Vermeer esistenti: cre\u00f2 invece dipinti \"nuovi\", mai visti da nessuno, con aderenza stilistica e tematica, riuscendo ad abbindolare tutti i critici, convinti di trovarsi al cospetto di eccezionali capolavori che andavano ad arricchire la storia dell'arte.\nL'abilit\u00e0 di Han Van Meegeren, da sola, non sarebbe bastata a ingannare gli esperti, se egli non avesse avuto anche l'accortezza di procurarsi materiali adoperati trecento anni prima e di evitare pennelli prodotti nel XX secolo. Inseriva con cura della polvere nel falso appena terminato per provocare la \"craquelure\" (lo spontaneo reticolo di piccole crepe, tipico delle tele a olio invecchiate). Conosceva inoltre perfettamente il trattato di De Vild sulle tecniche e i materiali adoperati da Vermeer e faceva spesso uso del raro pigmento blu oltremare, ottenuto dai preziosi lapislazzuli e dell'olio di lill\u00e0.\nParadossalmente, fu proprio De Vild tra i primi a ingannarsi, avallando l'autenticit\u00e0 dei falsi Vermeer. Persino Abraham Bredius, il massimo luminare dell'antica pittura olandese, aveva definito la \"Cena in Emmaus\" il pi\u00f9 eccezionale dipinto di Vermeer (che si ispira all'opera di Caravaggio a Londra). Un falso Vermeer fu incautamente acquistato nel 1938 da Dirk Hannema, allora direttore del museo Boijmans-Van Beuningen di Rotterdam. Oltre a essersi arricchito con la frode, Van Meegeren si era soprattutto vendicato di coloro che non l'avevano mai apprezzato come pittore. Aveva addirittura venduto al capo delle SS Heinrich Himmler dipinti falsi per un valore di cinque milioni e mezzo di fiorini. Un altro falso Vermeer, \"Cristo e l'adultera\", fin\u00ec per una somma enorme nella collezione privata di Hermann G\u00f6ring.\nVan Meegeren cre\u00f2 in tutto 6 falsi Vermeer e, proprio per aver venduto due dipinti a dei capi nazisti, alla fine della guerra fu arrestato (maggio 1945) con l'accusa di collaborazionismo con i nazisti. Fu processato in Olanda nell'ottobre del 1947 e riusc\u00ec a evitare l'ergastolo (fu condannato a un anno di carcere), rivelando d'essere un falsario e d'avere venduto ai tedeschi dei falsi. Per dimostrarlo, dipinse nell'aula del tribunale un \"Ges\u00f9 nel tempio\", stupendo numerosi esperti. Sebbene ci\u00f2 giovasse alla sua fama, a novembre fu ricoverato in clinica (l'abuso di alcool e droghe aveva irrimediabilmente compromesso la sua salute) e il 30 dicembre 1947, all'et\u00e0 di 58 anni, mor\u00ec lasciando in eredit\u00e0 agli studiosi i tanti dubbi che ancora oggi li assillano quando si apprestano a pubblicare un volume sulla pittura olandese del Seicento."}
{"id": "2854936", "revid": "1669436", "url": "https://it.wikipedia.org/wiki?curid=2854936", "title": "Palazzo Martinengo Colleoni di Malpaga", "text": "Il palazzo Martinengo Colleoni di Malpaga \u00e8 un palazzo di Brescia di epoca barocca, situato in piazzetta Sant'Alessandro, all'incrocio fra corso Cavour e via Moretto.\nStoria.\nRisalente al XVI secolo, il palazzo fu edificato per volere della famiglia Martinengo-Colleoni di Malpaga, fra le pi\u00f9 antiche e insigni di Bergamo. Il ramo della famiglia nacque alla fine del Quattrocento, quando i fratelli Gherardo, Gaspare e Jacopo Martinengo sposarono le figlie del condottiero Bartolomeo Colleoni, assumendo il nome congiunto di Martinengo Colleoni ed ereditandone i possedimenti, raccolti attorno ai centri di Malpaga e Cavernago. Alla fine del secolo la famiglia si trasfer\u00ec dunque a Brescia, ponendo la loro residenza sulla piazzetta Sant'Alessandro, a sud, e realizzando qui il primo palazzo, abbastanza sobrio. A distanza di tempo, nella prima met\u00e0 del Settecento, la famiglia, su progetto di Alfonso Torregiani, fece restaurare la sua dimora storica, facendone uno dei pi\u00f9 imponenti palazzi barocchi della citt\u00e0. L'edificio fu poi dei Baebler e infine del Comune, che lo destin\u00f2 a sede del Tribunale di Brescia fino al 2009, quando \u00e8 stato trasferito nel nuovo Palazzo di Giustizia.\nArchitettura.\nIl palazzo si sviluppa come ampio complesso con due differenti prospetti, comunque legati da motivi ornamentali unitari. La facciata sull'attuale Corso Cavour \u00e8 la principale e anche la pi\u00f9 imponente. Essa ospita il largo portale d'ingresso con colonne binate, sormontato da una balconata con un finestrone centrale recante un grande stemma gentilizio allusivo a entrambe le famiglie. Il prospetto sulla piazzetta \u00e8 pi\u00f9 contenuto, ma si impone all'attenzione per il suo profilo sporgente e simmetrico accentuato dal portale centrale e dal balcone barocco sopra di esso.\nFu forse previsto un terzo portale, sul lato sud dell'edificio, mai realizzato. Entrambi i prospetti sono tripartiti in senso orizzontale, ma anche verticalmente presentano una suddivisione in settori verticali mediante l'utilizzo di un ordine sovrapposto di lesene tuscanico-doriche che, posizionato a intervalli regolari, scandisce i vari blocchi dell'edificio. Un'alta cornice con mensoloni aggettanti, infine, chiude in sommit\u00e0 entrambe le facciate. I due portali sono caratterizzati da motivi architettonici molto simili: il portale sulla piazzetta presenta un ordine maggiore di semicolonne tuscanico-doriche, raddoppiato con lesene retrostanti, che sostiene una trabeazione e quindi il balcone. Un ordine minore di lesene interne, sempre tuscaniche ma pi\u00f9 semplici, sostiene l'arco del portale. Entrambi gli ordini, inoltre, poggiano su un piedistallo uniforme che annulla la non trascurabile pendenza del terreno. Il portale principale, su corso Cavour, \u00e8 pi\u00f9 complesso, ma gli elementi architettonici sono quasi gli stessi: qui si hanno per\u00f2 delle colonne libere, uniche alle estremit\u00e0 e binate al centro, proiettate sul muro retrostante mediante lesene. L'ordine utilizzato \u00e8 comunque identico a quello del portale sulla piazzetta, sia per l'ordine maggiore, sia per il minore ed entrambi, come prima, poggiano su un uguale piedistallo. Nel complesso, la massima plasticit\u00e0 \u00e8 raggiunta dal portale su Corso Cavour, soprattutto a causa dell'utilizzo di colonne libere ma anche per la cospicua larghezza della composizione e per il finestrone con il grande stemma gentilizio. \nNotevolmente plastico, comunque, resta anche il portale sulla piazzetta, grazie alla forte compressione degli elementi architettonici impiegati, compresa la balaustra del balcone, e al forte aggetto che il profilo della facciata conferisce al blocco centrale. All'interno dell'edificio, un grande scalone e due vaste sale decorate con stucchi e affreschi a effetto illusionistico testimoniano i fasti settecenteschi della famiglia, il cui archivio privato, ricco di testimonianze sulla gestione dei possedimenti bresciani, \u00e8 attualmente custodito presso la Civica Biblioteca Angelo Maj di Bergamo.\nMa.Co.f. - Centro della Fotografia Italiana.\nDal 14 maggio 2016, il piano nobile del palazzo ospita il museo \"Ma.Co.f. - Centro della Fotografia Italiana\", creato per volont\u00e0 dei fotografi Gianni Berengo Gardin e Uliano Lucas, in collaborazione con l'architetto Renato Corsini. Il museo espone una collezione permanente di circa 240 fotografie originali di 42 tra i pi\u00f9 importanti e rappresentativi fotografi italiani del XX secolo, tra i quali Francesco Cito, Franco Fontana, Ugo Mulas, Luigi Ghirri e Tazio Secchiaroli. \nIDRA- TEATRO.\nNel 2016, IDRA si \u00e8 insediato negli spazi del palazzo, gestendo il teatro, una sala prove, magazzini ed uffici. Idra organizza al suo interno residenze multidisciplinari e il rinomato Wonderland festival- sostenuto dal Ministero Italiano della Cultura."}
{"id": "2854939", "revid": "3115", "url": "https://it.wikipedia.org/wiki?curid=2854939", "title": "Ademar Jordan", "text": "Probabilmente partecip\u00f2 alla crociata albigese, in quanto il suo nome viene ricordato come fautore della fazione tolosana nella \"Canso de la Crozada\".\nBiografia.\nLo troviamo menzionato per la prima volta in un atto del 1198 e, molto probabilmente, fu figlio e/o vassallo del trovatore Raimon Jordan. Cavaliere di Saint-Antonin-de-Rouegue, fu fatto prigioniero il 6 maggio 1212 da Simone IV di Montfort e da allora non se ne sapr\u00e0 pi\u00f9 nulla.\nDi lui ci sono rimasti una cobbola d'occasione (\"cobla esparsa\" o \"cobla de circonstance\") \"Pons, viscoms, lezir e sojor\" ed un sirventese di guerra, ad imitazione di Bertran de Born, composto in occasione della sua cattura, \"Si tot m'ai estat lonjamenz\".\nAdemar potrebbe aver partecipato ad una delle crociate, forse la quarta crociata, o la \"Reconquista\"."}
{"id": "2854942", "revid": "287204", "url": "https://it.wikipedia.org/wiki?curid=2854942", "title": "Campionati europei di ciclismo su strada 2009", "text": "I Campionati europei di ciclismo su strada 2009 si disputarono a Hooglede, in Belgio, tra il 1\u00ba e il 5 luglio 2009."}
{"id": "2854943", "revid": "30716709", "url": "https://it.wikipedia.org/wiki?curid=2854943", "title": "Rhineland-Palatinate", "text": ""}
{"id": "2854944", "revid": "827882", "url": "https://it.wikipedia.org/wiki?curid=2854944", "title": "Sponheim", "text": "Sponheim \u00e8 un comune della Germania occidentale, appartenente al Circondario di Bad Kreuznach nella Renania-Palatinato.\nStoria.\nSponheim fu capitale della Contea di Sponheim. La localit\u00e0 ospitava un'abbazia benedettina fondata nel 1101 da Stefano II, conte di Sponheim, in luogo non lontano dalla residenza del conte al Burg Sponheim.\nNe fu abate il celebre umanista Johannes Trithemius, che decise di fermarvisi dopo un evento occorsogli nel 1482: nel tragitto da casa all'universit\u00e0, l'allora giovane Tritemio fu sorpreso da una bufera di neve, dalla quale ebbe scampo grazie all'ospitalit\u00e0 dell'abbazia. Fermatosi in quel luogo, ne divenne abate l'anno dopo, il 1483, all'et\u00e0 di 21 anni.\nDurante la sua reggenza, la biblioteca abbaziale increment\u00f2 in maniera consistente il proprio patrimonio bibliografico, che pass\u00f2 da circa 50 testi a oltre duemila. Tuttavia, il suo impegno non gli guadagn\u00f2 elogi, e la sua reputazione di mago non ne miglior\u00f2 il gradimento.\nDivergenze crescenti con il convento lo indussero a rassegnare le dimissioni nel 1506. Nel maggio di quello stesso anno, presso la cittadina di Gelnhausen, Tritemio fu molto vicino a incontrarsi con Georgius Sabellicus, un mago e ciarlatano le cui apparizioni avrebbero contribuito alla formazione della leggenda del Dottor Faust."}
{"id": "2854956", "revid": "1305772", "url": "https://it.wikipedia.org/wiki?curid=2854956", "title": "Dirck Helmbreker", "text": "Biografia.\nFiglio di Cornelis, musicista e organista della chiesa di Saint Bavo ad Haarlem, fu inizialmente destinato dal padre alla carriera musicale, ma ben presto dimostr\u00f2 attitudine per la pittura.\nDopo aver studiato presso il pittore di figure Pieter de Grebber verso la fine degli anni '40, entr\u00f2 nella Corporazione di San Luca ad Haarlem nel 1652.\nSuccessivamente viaggi\u00f2 con Cornelis Bega, Guillam Dubois (c. 1610-1680) e Vincent Laurentszoon van der Vinne in Germania, Svizzera ed Italia. Arriv\u00f2 a Venezia, dove trov\u00f2 protezione presso il senatore Loredano per quattro mesi, e fu a Roma nel 1654. A partire dal 1659 si stabil\u00ec a Roma dove si associ\u00f2 alla Schildersbent (\"birds of a feather\"), un gruppo di artisti nordeuropei che si opponevano all'Accademia romana. Studi\u00f2 le opere dei grandi maestri del passato.\nNel 1678 si trasfer\u00ec a Parigi, dove lavor\u00f2 con Frederik de Moucheron. Dopo tre anni ritorn\u00f2 in Italia, dove ebbe commissioni a Torino, Firenze e Roma. Lavor\u00f2 anche con Viviano Codazzi.\nFilippo Baldinucci scrisse una sua biografia nel 1694 basandosi sulle informazioni fornite dal religioso Francesco Marucelli che possedeva ventun opere di Helmbreker. Secondo quest'ultimo, importanti collezionisti a Roma e Firenze (Marucelli, Folco Rinuccini, Pierantonio Gerini (1650\u20131707), il Cardinal Flavio Chigi, il Conte Angiolosa e la famiglia Colonna) si disputavano i dipinti di Helmbreker, che erano venduti per grosse cifre. Fra gli estimatori di Helmbreker vi era anche il Principe Ferdinando de' Medici, che prediligeva le opere di piccole dimensioni, tanto da aver destinato un'apposita stanza per i dipinti di questo tipo. Egli possedeva alcuni dipinti di quest'artista tra cui \"Ballo di contadini (il saltarello)\", che rientra nel genere delle bambocciate a molte figure di cui Helmbreker era specialista, \"Cucina rustica\" (capriccio di zingari, suonatori e bevitori).\nLavor\u00f2 per il Cardinale de' Medici per circa quattro mesi. Dipinse parecchi quadri a Roma per i Gesuiti, che gli fornirono un alloggio per due anni.\nNel 1695 dipinse un quadro per l'altare principale della Chiesa di San Giuliano dei Fiamminghi a Roma.\nSpesso Helmbreker creava composizioni complesse con molte diverse scene aneddotiche e figure. Enfatizzando temi non impegnativi, dipingeva spesso anche scene religiose con sfondi costituiti da paesaggi con rovine di edifici romani, evidenziando cos\u00ec la fine della distinzione tra pittura paesaggistica e di genere, fondendo stile fiammingo e stile italiano e ricordando talvolta i dipinti di Pieter van Laer."}
{"id": "2854959", "revid": "729019", "url": "https://it.wikipedia.org/wiki?curid=2854959", "title": "Arraial d'Ajuda", "text": "Arraial d'Ajuda o Arraial da Ajuda \u00e8 una localit\u00e0 turistica brasiliana dello stato di Bahia, nel distretto di Porto Seguro.\nGeografia.\nArraial d'Ajuda \u00e8 situata su un altopiano in prossimit\u00e0 della costa. Il rio Buranh\u00e9m la separa da Porto Seguro, che dista circa 5\u00a0km. Con Porto Seguro e Trancoso \u00e8 compresa nella \"Costa do Descobrimento\", ed \u00e8 una meta molto ricercata per la vicinanza del mare, per la sua elegante semplicit\u00e0, per la sensazione di relax, oltre che per la movida, ovvero la sua vita notturna. Ad Arraial d'Ajuda si trova la famosa \"Estrada do Mucug\u00ea\", che conduce all'omonima spiaggia e si fregia dell'appellativo di \"rua mais charmosa do Brasil\" (strada pi\u00f9 elegante del Brasile dove, per elegante, si intende un misto di raffinata semplicit\u00e0), in cui si fondono architetture tropicali con uno stile di vita decisamente cosmopolita.\nStoria.\nArraial d'Ajuda \u00e8 un borgo antico popolato dai portoghesi fin dal XVI secolo. Il nome deriva dall'omonima chiesa di \"Nossa Senhora d'Ajuda\", edificata dai gesuiti nel 1549 sul promontorio ove sorge l'insediamento e ritenuta una tra le pi\u00f9 antiche costruzioni del Brasile. La \"scoperta\" di Arraial d'Ajuda da parte del movimento hippie negli anni 1970 \u00e8 all'origine dello sviluppo della localit\u00e0, trasformatasi progressivamente in una meta turistica d'\"\u00e9lite\"."}
{"id": "2854967", "revid": "1305772", "url": "https://it.wikipedia.org/wiki?curid=2854967", "title": "Life &amp; Death", "text": "Life &amp; Death, scritto anche Life and Death su schermo, \u00e8 un videogioco pubblicato nel 1988 dalla software house The Software Toolworks per diversi computer a 16 bit.\nSi tratta di una realistica simulazione medica in cui il giocatore veste i panni di un chirurgo specializzato in chirurgia addominale del fittizio ospedale \"Toolworks General\"; compito del giocatore \u00e8 quello di diagnosticare diversi tipi di patologie ai pazienti e, quando necessario, sottoporli a terapie e operazioni chirurgiche.\nRiconoscimenti.\nIl gioco ricevette tre candidature per i premi annuali assegnati dalla SPA (Software Publishers Association) nelle seguenti categorie: \"Best Game\" (Miglior gioco), \"Best Simulation\" (Migliore simulazione) e \"Best Use of Technology\" (Miglior uso della tecnologia)."}
{"id": "2854968", "revid": "1305772", "url": "https://it.wikipedia.org/wiki?curid=2854968", "title": "Henry Lee III", "text": "Tra i valenti comandanti militari delle guerre della rivoluzione americana, \u00e8 noto in particolare per essere stato il padre del generale Robert Edward Lee, leader dell'esercito sudista durante la guerra di secessione americana.\nBiografia.\nLa famiglia.\nLee nacque presso Dumfries nella Colonia della Virginia. Era figlio del colonnello Henry Lee II (1730\u20131787) di \"Leesylvania\" e di sua moglie, Lucy Grymes (1734\u20131792). Suo padre era primo cugino di Richard Henry Lee, dodicesimo presidente del congresso continentale. Sua madre era invece zia della moglie del governatore della Virginia, Thomas Nelson, Jr. La sua bisnonna Mary Bland era inoltre prozia del presidente americano Thomas Jefferson.\nLee era nipote del capitano Henry Lee I, pronipote di Richard Bland, un pro-pronipote di William Randolph. Era inoltre discendente di Theodorick Bland di Westover e del governatore Richard Bennett.\nLa carriera militare.\nLee studi\u00f2 al College of New Jersey (attuale Universit\u00e0 di Princeton) dove si diplom\u00f2 nel 1773, e incominci\u00f2 poco dopo la carriera legale. Con lo scoppio della Rivoluzione americana, divenne capitano in un distaccamento di dragoni della Virginia del 1st Continental Light Dragoons. Nel 1778, Lee venne promosso al rango di maggiore e ottenne il comando di un corpo misto di cavalleria e fanteria noto col nome di \"Lee's Legion\" con il quale si guadagn\u00f2 la reputazione di leader capace. A quei tempi, infatti, i gruppi di cavalleria leggera erano ideali per le battaglie che si combattevano sul suolo americano oltre che per operazioni di pattugliamento e avanscoperta, di distruzione dei rifornimenti nemici e per organizzare spedizioni presso le linee nemiche, come parte delle tattiche di guerriglia adottate dai rivoluzionari americani contro l'esercito inglese. Nel settembre di quello stesso anno, Lee ottenne il comando di un'unit\u00e0 di dragoni che sconfisse un reggimento assiano nella Battaglia di Edgar's Lane.\nIl 22 settembre 1779 il Congresso Continentale vot\u00f2 per attribuire a Lee la medaglia d'oro (un'onorificenza non concessa a nessun altro ufficiale al di sotto del rango di generale) per le azioni della sua Legione durante la Battaglia di Paulus Hook nel New Jersey, il 19 agosto di quello stesso anno.\nLee venne promosso tenente colonnello e venne assegnato con la sua Legione al teatro meridionale della guerra. La Legione di Lee razzi\u00f2 gli avamposti inglesi di Georgetown, nella Carolina del Sud, col generale Francis Marion nel gennaio del 1781 e aiut\u00f2 a sostenere l'esercito americano nella sua discesa del fiume Dan il mese successivo. Lee si un\u00ec al generale Francis Marion e al generale Andrew Pickens nella primavera del 1781 per catturare diversi avamposti nella Carolina del Sud ed in Georgia tra cui Fort Watson, Fort Motte, Fort Granby, Fort Galphin, Fort Grierson e Fort Cornwallis, Augusta, Georgia. Il gruppo condusse inoltre una campagna intimidatoria contro i lealisti della regione che ben si evidenzi\u00f2 nel massacro di Pyle. Lee e la sua legione prestarono anche servizio nella Battaglia di Guilford Court House, nell'Assedio dei novantasei e nella Battaglia di Eutaw Springs. Presenzi\u00f2 alla resa di Charles Cornwallis a Yorktown, ma lasci\u00f2 l'esercito poco dopo, dicendosi troppo stanco e tediato dal trattamento riservatogli dagli altri ufficiali.\nNel 1794, Lee venne convocato dal presidente George Washington per sopprimere la Ribellione di Whiskey nella Pennsylvania occidentale. Lee comand\u00f2 12.950 miliziani per sopprimere la rivolta, atto che si concluse con una pacifica resa senza combattimenti. Nel 1798, anticipando una guerra con la Francia, Henry Lee venne nominato maggiore generale dell'esercito statunitense. Nel 1808, venne richiamato dal presidente Thomas Jefferson quando la guerra col Regno Unito pareva ormai imminente; Lee riorganizz\u00f2 la milizia della Virginia. Chiese al presidente James Madison di essere incluso nell'esercito durante la Guerra del 1812, ma senza successo. Nel 1812 pubblic\u00f2 \"Memoirs of the War in the Southern Department of the United States\", dove riepilog\u00f2 le sue esperienze militari nel corso della guerra rivoluzionaria.\nLa carriera politica.\nDal 1786 al 1788, Lee fu uno dei delegati del Congresso della Confederazione e nel 1788 alla convenzione della Virginia; favor\u00ec l'adozione della Costituzione degli Stati Uniti. Dal 1789 al 1791 prest\u00f2 servizio all'Assemblea Generale e dal 1791 al 1794 fu Governatore della Virginia; una delle nuove contee della Virginia, la contea di Lee, venne cos\u00ec chiamata in suo onore, durante il suo governatorato.\nDal 1799 al 1801, prest\u00f2 servizio alla Camera dei Rappresentanti degli Stati Uniti. Stese e declam\u00f2 l'elogio funebre di Washington davanti a una folla di 4.000 persone al funerale del presidente il 26 dicembre 1799 definendolo \"primo in guerra, primo in pace e primo nei cuori della sua gente\".\nGli ultimi anni.\nDopo essersi ritirato dal servizio pubblico nel 1801, Lee visse con la sua famiglia nella piantagione di Stratford Hall dove cerc\u00f2 senza successo di amministrare la terra. Il panico del 1796\u20131797 e la bancarotta di Robert Morris ridussero la fortuna di Lee. Nel 1809 and\u00f2 in bancarotta e per un anno venne incarcerato nella prigione dei debitori di Montross, Virginia; suo figlio Robert Lee aveva due anni all'epoca. Dopo il suo rilascio, Lee si spost\u00f2 con la sua famiglia ad Alexandria, Virginia,\nDurante la rivolta civile di Baltimora, nel Maryland, nel 1812, Lee riport\u00f2 delle pesanti ferite mentre cercava di aiutare il suo amico, Alexander Contee Hanson, editore del giornale di Baltimora, \"The Federal Republican\" il 27 luglio 1812. Hanson venne attaccato dai democratici-repubblicani perch\u00e9 il suo giornale si era opposto alla guerra del 1812. Lee e Hanson e un'altra ventina di federalisti dovettero rifugiarsi negli uffici del giornale. Il gruppo si arrese il giorno successivo agli ufficiali di polizia locali e i rivoltosi vennero incarcerati. Il laburista George Woolslager guid\u00f2 per\u00f2 la folla che cattur\u00f2 i federalisti, li picchio e li tortur\u00f2 per tre ore consecutive e un odi loro, James Lingan, mor\u00ec.\nLee soffr\u00ec a causa delle numerose ferite interne oltre che alle ferite al capo e al volto. I sintomi osservati su di lui sono assimilabili a quello che attualmente viene chiamato disturbo da stress post-traumatico. Dopo una convalescenza a casa, salp\u00f2 per i Caraibi per riprendersi dalle sue ferite. Sulla via del ritorno verso la Virginia, mor\u00ec il 25 marzo 1818 a Dungeness, sull'Isola di Cumberland, Georgia, assistito dalla figlia di Nathanael Greene, Louisa. \"Light-Horse Harry\" venne sepolto con tutti gli onori militari provvistigli dalla flotta americana di stanza a St. Marys, Georgia, e venne sepolto nel piccolo cimitero di Dungeness. Nel 1913, i suoi resti vennero spostati nella cappella della famiglia Lee nella Cappella Lee, al campus della Washington &amp; Lee University a Lexington, Virginia.\nMatrimonio e figli.\nHenry Lee III si spos\u00f2 due volte:"}
{"id": "2854978", "revid": "287204", "url": "https://it.wikipedia.org/wiki?curid=2854978", "title": "Never Can Say Goodbye (album)", "text": "Never Can Say Goodbye \u00e8 il primo album in studio di Gloria Gaynor, pubblicato dalla MGM Records nel 1975.\nIl disco vanta tra i suoi arrangiatori Domenico Monardo, in arte Meco, oltre a Jay Ellis e Tony Bongiovi.\nL'album, messo in commercio nel formato in vinile, non \u00e8 mai stato ristampato su CD."}
{"id": "2854981", "revid": "111671087", "url": "https://it.wikipedia.org/wiki?curid=2854981", "title": "Stanis Dessy", "text": "Biografia.\nCompletati gli studi classici a Cagliari, dal 1917 al 1920 \u00e8 a Roma con una borsa di studio per studiarvi arte, dedicandosi in particolare al disegno e all'acquerello. \n&lt;br&gt;Conosce in questa fase gli artisti legati alla rivista Valori plastici, ed incontra i futuristi Filippo Tommaso Marinetti e Giacomo Balla.\nTornato a Cagliari nel 1921 frequenta l'ambiente artistico sardo, in particolare lo scultore Francesco Ciusa ed i pittori Filippo Figari e Felice Melis Marini. Nel 1923 espone una scultura alla Quadriennale di Torino e collabora con illustrazioni alla rivista \"Il Nuraghe\". L'anno successivo realizza scenografie per la Compagnia Stabile Sarda di teatro, diretta da Anton Giulio Bragaglia. Nel 1925 espone alla Biennale di Roma; nello stesso anno inizia a dedicarsi all'acquaforte, sotto la guida di Melis Marini.\nNel 1926 si trasferisce per ragioni sentimentali a Sassari, dove entra in contatto con il critico Silvio Prunas de Quesada, che gli permette di studiare la sua vasta collezione di pittori fiamminghi e tedeschi del Quattrocento e del Cinquecento, fra i quali Albrecht D\u00fcrer, del quale Dessy mostra qualche influenza nella xilografia.\nFrequenta Eugenio Tavolara, Paglietti e Mario Delitala. Esegue un ciclo di dipinti per il palazzo delle Ferrovie di Cagliari.\nNel 1928 partecipa alla I Biennale d'Arte Sarda; nel 1930 si presenta alla II \"Mostra Internazionale d'Incisione di Chicago\" e alla Biennale di Venezia. \n&lt;br&gt;Inizia a collaborare con la rivista \"L'Eroica\" di Cozzani.\nNel 1934 lavora nella cattedrale di Alghero e per la chiesa di Orani. L'anno successivo, \"ex aequo\" con Delitala, vince il premio per la xilografia nei \"Concorsi della regina\" e inizia ad insegnare nell'Istituto d'arte di Sassari.\nNel 1949 lavora alla decorazione della Chiesa del Cimitero di Sassari. Nel 1951 partecipa come incisore alla Biennale di Venezia; nel 1964 espone una propria personale a Torino (Palazzo Chiablese) nell'ambito della Rassegna di xilografia sarda e piemontese.\nDal 1966 \u00e8 critico d'arte per \"La Nuova Sardegna\". \nMuore a Sassari nel 1986, e nella via Largo Cavalloti \u00e8 appesa una targa in suo onore, nell'abitazione dove spir\u00f2, datata 1989.\nUna sua opera \u00e8 parte della Collezione della Galleria comunale d'arte di Cagliari."}
{"id": "2854987", "revid": "399", "url": "https://it.wikipedia.org/wiki?curid=2854987", "title": "Giovanni D'Ercole", "text": "Biografia.\nNasce a Rendinara, frazione di Morino, in provincia dell'Aquila e diocesi di Sora-Cassino-Aquino-Pontecorvo, il 5 ottobre 1947.\nFormazione e ministero sacerdotale.\nEntra nella Piccola opera della Divina Provvidenza.\nIl 5 ottobre 1974 \u00e8 ordinato presbitero, a Roma, dal vescovo Jacques-Paul Martin (poi arcivescovo e cardinale).\nDopo aver frequentato l'istituto teologico della sua congregazione, compie gli studi di filosofia e di teologia presso la Pontificia Universit\u00e0 Lateranense e consegue la licenza e nel 1986 il dottorato in teologia morale presso l'Accademia alfonsiana a Roma con una tesi intitolata \"Evang\u00e9lisation et mariage traditionnel \u00e0 Grand-Bassam en C\u00f4te-d'Ivoire\" (Evangelizzazione e matrimonio tradizionale a Grand-Bassam in Costa d'Avorio).\nInizia l'attivit\u00e0 giornalistica nel 1968 collaborando come redattore con il Servizio Informazione Religiosa (SIR), l'agenzia di stampa della Conferenza Episcopale Italiana (CEI). Nel 1970 inizia a collaborare anche con il quotidiano \"Avvenire\".\nDal 1976 al 1984 \u00e8 missionario in Costa d'Avorio dove \u00e8 parroco e vicario episcopale a Grand-Bassam e professore di teologia morale presso il seminario maggiore ad Anyama, vicino alla capitale Abidjan.\nAl rientro in Italia viene nominato parroco della parrocchia di Ognissanti a Roma. Dal 1985 al 1987 ricopre la carica di padre provinciale nella sua congregazione, occupandosi di gestire il Centro-Sud Italia.\nNel 1987 papa Giovanni Paolo II lo nomina vicedirettore della Sala stampa della Santa Sede, allora diretta da Joaqu\u00edn Navarro-Valls. Nel 1990, su chiamata dell'allora cardinale segretario di Stato Agostino Casaroli, entra a lavorare nella segreteria di Stato della Santa Sede e nel 1998 viene nominato capo ufficio della prima sezione degli Affari Generali della Segreteria di Stato, incarico che mantiene fino al 2009.\nPer anni \u00e8 collaboratore dell'emittente televisiva cattolica Telepace, curando diverse trasmissioni di approfondimento giornalistico. Per Rai 2 conduce nel 1994 la trasmissione \"Prossimo tuo\", in seguito \"Millennium\" e poi \"Terzo Millennio\". Dal 2002 autore e conduttore televisivo della rubrica religiosa \"Sulla via di Damasco\". Fino al 2007 scrive e conduce la trasmissione \"Attualit\u00e0 ecclesiale\" su Radio Maria; dal 2008 collabora a Radio Maria nella stessa rubrica con don Davide Banzato. Collabora con diverse reti radio-televisive come ospite tra cui Mediaset, Rai, LA7.\nConosce e parla diverse lingue: inglese, francese, spagnolo, portoghese e russo.\n\u00c8 iscritto all'ordine dei giornalisti del Lazio e del Molise ed \u00e8 direttore responsabile del \"Don Orione Oggi\", rivista della piccola opera della Divina Provvidenza e della rivista \"Crescere\" del Movimento Oasi fondato da padre Virginio Rotondi.\nMinistero episcopale.\nVescovo ausiliare dell'Aquila.\nIl 14 novembre 2009 papa Benedetto XVI lo nomina vescovo ausiliare dell'Aquila e vescovo titolare di Dusa; il 12 dicembre seguente riceve l'ordinazione episcopale, nella basilica di San Pietro in Vaticano, con i vescovi Jean Laffitte e Mario Toso, dal cardinale Tarcisio Bertone, coconsacranti il cardinale Renato Raffaele Martino e l'arcivescovo Giuseppe Molinari. Lo stesso giorno viene nominato vicario generale dell'arcidiocesi dell'Aquila.\nNel maggio 2011 interviene a Bruxelles ad un simposio sull'impatto sociale del dolore cronico promosso dal Parlamento europeo.\nL'8 novembre 2011 viene iscritto nel registro degli indagati dalla Procura della Repubblica dell'Aquila nell'ambito dell'inchiesta sulla tentata truffa ai danni dello Stato della Fondazione \"Abruzzo Solidariet\u00e0 e Sviluppo\" (l'inchiesta sui cosiddetti \"Fondi Giovanardi\" per il terremoto). \u00c8 accusato di false informazioni al PM e di divulgazione di segreti inerenti ad un procedimento penale.\nDopo l'archiviazione del reato di false informazioni al PM, il 14 giugno 2012, viene assolto con formula piena, in un procedimento con rito abbreviato, dall'accusa di divulgazione di segreto d'ufficio, perch\u00e9 il fatto non costituisce reato.\nVescovo di Ascoli Piceno.\nIl 12 aprile 2014 papa Francesco lo nomina vescovo di Ascoli Piceno; succede a Silvano Montevecchi, deceduto il 27 settembre 2013. Il 10 maggio successivo prende possesso della diocesi, nella cattedrale di Sant'Emidio.\nDopo la gi\u00e0 tragica vicenda dell'Aquila, in qualit\u00e0 di vescovo di Ascoli Piceno si prodiga in prima linea per il terremoto del 24 agosto 2016.\nIl 29 ottobre 2020 papa Francesco accoglie la sua rinuncia al governo pastorale della diocesi; assume da allora il titolo di vescovo emerito di Ascoli Piceno. Lo stesso giorno pubblica un video nel quale spiega di aver rinunciato alla carica per ritirarsi in monastero e dedicarsi cos\u00ec alla preghiera.\nGenealogia episcopale.\nLa genealogia episcopale \u00e8:"}
{"id": "2854990", "revid": "3115", "url": "https://it.wikipedia.org/wiki?curid=2854990", "title": "Ferrari 360 GTC", "text": "La Ferrari 360 GTC \u00e8 una autovettura da competizione costruita dalla Ferrari dal 2003 al 2004. Derivava dalla 360 e fu studiata per competere nella classe N-GT. Fu presentata al salone dell'automobile di Bologna il 6 dicembre 2003 con il corpo vettura progettato da Pininfarina.\nProfilo e tecnica.\nCon un peso di 1100 kg, fu sviluppata a Maranello in collaborazione con la Michelotto Automobili. Fu il risultato dei successi conquistati nei test della Ferrari 360 GT, con un cambio sequenziale a sei rapporti oltre ad un miglioramento del sistema elettronico realizzato dalla Magneti Marelli.\nL'aerodinamica fu sostanzialmente diversa dalla 360 GT, cos\u00ec che la 360 GTC fu omologata come la Challenge Stradale dalla FIA e dalla ACO, prendendo spunto dagli elementi caratteristici: il paraurti anteriore, le minigonne, il portellone del cofano motore e la coda. L'analisi alla galleria del vento port\u00f2 ad un nuovo sistema di ali posteriori, con un notevole incremento del carico verticale.\nIl motore era centrale longitudinale con sigla F131. Era un V8 a 90\u00b0 con cilindrata di 3586,2 cm\u00b3 e ne furono migliorati i consumi e la potenza, che ora era di 445 CV a 8750 giri al minuto. La coppia motrice era di 410 N\u00b7m. La distribuzione era con doppio albero a camme in testa e cinque valvole per cilindro. L'iniezione era Magneti Marelli MR3. Non era sovralimentata ed era a trazione posteriore."}
{"id": "2854991", "revid": "204012", "url": "https://it.wikipedia.org/wiki?curid=2854991", "title": "Light Horse Harry Lee", "text": ""}
{"id": "2854996", "revid": "287204", "url": "https://it.wikipedia.org/wiki?curid=2854996", "title": "Robert Brooke", "text": ""}
{"id": "2855002", "revid": "89688", "url": "https://it.wikipedia.org/wiki?curid=2855002", "title": "Mizu ni Sumu Hana", "text": ""}
{"id": "2855004", "revid": "298055", "url": "https://it.wikipedia.org/wiki?curid=2855004", "title": "Gloria Trillo", "text": ""}
{"id": "2855023", "revid": "1851848", "url": "https://it.wikipedia.org/wiki?curid=2855023", "title": "Gustavo Carrer", "text": "Carriera.\nNato nell'allora Trentino asburgico, fu un attaccante del nel corso dei primi tre lustri della sua storia. Di origine trentina, abbandon\u00f2 la terra natale giovanissimo e arriv\u00f2 in Lombardia dove prese stabile residenza fra Milano e Como.\nIl suo primo contatto coi rossoneri avvenne nel 1904, quando lo tesserarono e gli fecero disputare una stagione conclusasi con la repentina eliminazione per mano dell'.\nDecisamente pi\u00f9 continua e prolifica fu la sua seconda esperienza cominciata nel 1909, quando entr\u00f2 stabilmente nella linea offensiva dei meneghini per tre stagioni. Il suo rendimento gli valse pure la chiamata in Nazionale nel 1911.\nNel 1912 pass\u00f2 all' dove non si ripet\u00e9 ai suoi livelli di rendimento e, quindi, fu liberato per accasarsi al , squadra con la quale chiuse la carriera da calciatore per diventarne allenatore nella stagione 1914-1915.\nDette le dimissioni da Presidente della \"Commissione Tecnica\" alla fine della stagione 1920-1921, a causa di insanabili divergenze con la dirigenza comasca, per passare all' dove ricopr\u00ec lo stesso incarico. Lasci\u00f2 anche l'Esperia, prima del 1924. Ritorn\u00f2 in ogni caso ad allenare la Comense nel 1926-1927, prima stagione dopo la fusione delle due societ\u00e0 comasche.\nCon il passaggio del Comitato U.L.I.C. Comasco sotto la gestione federale, nel 1927, ne fu nominato presidente, carica che resse fino al 1943, contribuendo anche alla nascita del Gruppo Arbitri Comaschi \"Riella\" (1928).\nMor\u00ec all'et\u00e0 di 83 anni."}
{"id": "2855032", "revid": "767487", "url": "https://it.wikipedia.org/wiki?curid=2855032", "title": "Honey, I Shrunk the Audience", "text": "Honey, I Shrunk the Audience (lett. \"Tesoro, ho ristretto il pubblico\") \u00e8 un film del 1994 diretto da Randal Kleiser.\nNoto anche come \"The AstroMind Professor 3D\", l'opera venne creata in esclusiva per l'omonima attrazione in 3D dei parchi a tema di propriet\u00e0 Disney, relazionato alla celebre serie cinematografica \"Tesoro, mi si sono ristretti i ragazzi\".\nLa Kodak ha funto da sponsor per l'opera in tutti parchi a tema Disney che hanno proiettato il corto, fatta eccezione per \"Tokyo Disneyland\", dove \u00e8 stata sostituita dalla compagnia di credito Japan Credit Bureau.\nTrama.\nAll'Imagination Institute Theatre \u00e8 in corso la cerimonia di premiazione per il \"Inventor of the Year\", assegnato al professor Wayne Szalinski. In vista di una dimostrazione pratica dei propri lavori, gli spettatori vengono invitati a indossare gli \"occhiali di sicurezza\".\nInizia quindi il corto, l'equipaggio del dottore che \u00e8 momentaneamente sparito, si mette alla sua ricerca, quando all'improvviso vengono tutti miniaturizzati e trasportati in un mezzo chiamato \"\"Hoverpod\".\nAccidentalmente, Wayne preme sul tasto di comando guidato e la macchina diventa fuori controllo, distruggendo l'istituto e l'insegna \"Inventor of the Year Award\" viene catapultata addosso al pubblico, formando dalle macerie la scritta \"Nerd\".\nIl figlio di Wayne, Nick, nel frattempo illustra alcune delle altre invenzioni del padre non sapendo cosa fare nell'arco di tempo per le ricerche dell'equipaggio scomparso del padre. Anche in questo caso niente va per il verso giusto, e dei topi iniziano a correre verso gli spettatori mentre appare un leone olografico \"Holo-Pet\" nelle loro facce.\nMentre che lo spettacolo salta del tutto, Wayne riesce a usare la sua macchina per contrarre nuovamente la dimensione, facendola tornare alla normalit\u00e0. Per cercare di controvertire la figuraccia di prima, usa il macchinario per ridurre la massa di alcuni bagagli, facendo risparmiare tempo prezioso e denaro a una famiglia in viaggio che non aveva posto a sufficienza nel baule.\nPurtroppo, la macchina va nuovamente fuori controllo e questa volta miniaturizza l'intero pubblico, compreso Nick che finisce nel raggio d'azione nel tentativo di salvare il dottor Channing dal restringimento. Gli spettatori divengono preda di Adam, il figlio pi\u00f9 giovane di Wayne, che sobbalza il teatro e con un lampo accecante del flash fotografico scatta una foto al pubblico, il suo \"piccolo popolo di mamma\"\". Channing, dopo aver persuaso Adam dal rimettere le cose a posto, lo convince a mettere il teatro nella sua posizione originale.\nIl pitone di Nick, Gigabyte, molto pi\u00f9 grande del pubblico in miniatura, essendo stato a digiuno per tutto l'arco della giornata, si avvicina loro per mangiarli, ma viene allontanato dall'intervento in extremis di Quark, il cane di Szalinski. Wayne aggiusta la macchina sull'ultimo e restituisce al pubblico le loro dimensioni normali, ma Quark viene colpito per un istante dal raggio e scappa via dietro le quinte.\nWayne accetta il premio e comincia il suo discorso, quando viene interrotto da un Quark ingigantito, che chiude definitivamente il corso della cerimonia. Il sipario cala, e gli spettatori odono solamente le voci dell'equipaggio mentre cercano di fermare il cane dallo schiacciarli tutti. Il cane gigante da diero le tende emette uno starnuto che arriva al pubblico presente, con gli uomini del dietro le quinte che commossi continuano a fare il loro lavoro.\nMusiche.\nLa colonna sonora originale \u00e8 stata realizzata da Bruce Broughton.\nNel corto fa apparizione la canzone \"True Colors\", utilizzata come parte di un'anteprima del film dalla Kodak. Il testo \u00e8 interpretato da due artisti sconosciuti a \"Epcot\" e da Cyndi Lauper per la versione di \"Disneyland Resort Paris\".\nVoci correlate.\nLa serie:"}
{"id": "2855040", "revid": "1573940", "url": "https://it.wikipedia.org/wiki?curid=2855040", "title": "Eudorcas albonotata", "text": "La gazzella di Mongalla (Eudorcas albonotata ) \u00e8 una specie di gazzella diffusa nelle pianure alluvionali e nelle savane del Sudan del Sud. \u00c8 stata descritta per la prima volta dallo zoologo britannico Walter Rothschild nel 1903. Il suo status tassonomico \u00e8 sempre stato oggetto di discussione tra gli studiosi. Mentre alcuni autori la considerano una specie monotipica in seno al genere \"Eudorcas\", altri la considerano una semplice sottospecie della gazzella di Thomson o, ancora, della gazzella dalla fronte rossa.\nLa gazzella di Mongalla \u00e8 un'antilope di medie dimensioni, con manto di colore marrone e fronte, addome e posteriore completamente bianchi. Lungo i fianchi corre una larga striscia orizzontale nera, al di sotto della quale ve n'\u00e8 un'altra di colore rossiccio. Le corna sono presenti in entrambi i sessi, ma quelle dei maschi hanno lunghezza doppia rispetto a quelle delle femmine.\nQuesta gazzella abita le pianure alluvionali e le piatte distese di savana del Sudan del Sud, ad est del Nilo. Il suo areale, tuttavia, non raggiunge i confini dei vicini Paesi di Kenya e Uganda. L'Unione Internazionale per la Conservazione della Natura (IUCN) la classifica come specie a rischio minimo (\"Least Concern\"). Attualmente non esistono fattori che ne minaccino la sopravvivenza.\nTassonomia.\nIl nome scientifico della gazzella di Mongalla \u00e8 \"Eudorcas albonotata\". La specie \u00e8 stata descritta per la prima volta dallo zoologo britannico Walter Rothschild nel 1903.. Tra gli studiosi non vi \u00e8 consenso unanime su quale sia il suo esatto status tassonomico. Questa specie monotipica viene spesso considerata una sottospecie della gazzella di Thomson (\"Eudorcas thomsonii\") da molti autori, tra i quali Alan W. Gentry del museo di storia naturale di Londra. La stessa gazzella di Thomson \u00e8 stata considerata conspecifica della gazzella dalla fronte rossa (\"E. rufifrons\") da autori come Colin Groves. In altri casi ancora, la gazzella di Mongalla viene classificata come una sottospecie della gazzella dalla fronte rossa. D'altro canto, nella loro pubblicazione \"Ungulate Taxonomy\" del 2011, Grubb e Groves considerano questa forma come una specie a tutti gli effetti del genere \"Eudorcas\"..\nSia Gentry, nel 1972, che Grubb, nel 2005, hanno notato che la gazzella di Mongalla, per quanto riguarda il cranio e la forma delle corna, \u00e8 pi\u00f9 simile alla gazzella dalla fronte rossa che alla gazzella di Thomson. Il nome comune della specie deve la sua origine a Mongalla, una cittadina dell'Equatoria Centrale, uno degli stati del Sudan del Sud.\nDescrizione.\nLa gazzella di Mongalla \u00e8 un'antilope di medie dimensioni dallo spiccato dimorfismo sessuale. La fronte \u00e8 completamente bianca ed ogni occhio \u00e8 circondato da un anello bianco. L'area tra il canale lacrimale e la bocca \u00e8 di colore variabile tra il camoscio e il nero. Le orecchie sono appuntite all'estremit\u00e0. Il manto \u00e8 marrone, con le regioni inferiori e il posteriore bianchi. Lungo i fianchi corre una larga striscia orizzontale nera, al di sotto della quale ve n'\u00e8 un'altra di colore rossiccio sbiadito. Sono presenti inoltre una banda sul posteriore e una striscia sulla faccia di colore nero. I ciuffi di pelo sulle ginocchia sono piuttosto lunghi e la breve coda \u00e8 interamente ricoperta di peli. Le corna sono presenti in entrambi i sessi. Le corna dei maschi sono brevi e presentano anelli ben evidenti. Quelle delle femmine sono lunghe solo met\u00e0 di quelle dei maschi e sono sottili e diritte. Le corna si curvano prima all'indietro e poi in avanti, con le estremit\u00e0 leggermente rivolte verso l'interno.\nQuesta gazzella ricorda la gazzella dalla fronte rossa per quanto riguarda le dimensioni, ma rispetto a questa ha un cranio pi\u00f9 stretto. Inoltre, mentre nella gazzella di Mongalla le corna delle femmine sono pi\u00f9 corte di quelle dei maschi del 50%, nella gazzella dalla fronte rossa e nella gazzella di Heuglin (\"Eudorcas tilonura\") sono pi\u00f9 corte del 60-70%. Si differenzia dalla gazzella dalla fronte rossa anche per il fatto che in quest'ultima il naso e la striscia sulla faccia sono di colore variabile dal rossiccio al nero, invece che dal sabbia al rossiccio. Le due specie differiscono notevolmente per quanto riguarda la colorazione facciale. Nella gazzella di Mongalla, inoltre, le corna si incurvano di pi\u00f9 all'indietro e sono pi\u00f9 distanziate tra loro.\nLe corna dei maschi della gazzella di Mongalla sono pi\u00f9 corte e pi\u00f9 curvate all'indietro di quelle dei maschi della gazzella di Thomson. Nel 1969 Groves afferm\u00f2 che la gazzella di Mongalla costituiva una sorta di forma intermedia tra la gazzella di Thomson e la sottospecie nubiana della gazzella dalla fronte rossa (\"E. r. laevipes\"). Per dimensioni la gazzella di Mongalla \u00e8 simile a quest'ultima, ma rispetto a questa ha un cranio pi\u00f9 stretto e il rostro pi\u00f9 lungo.\nDistribuzione e habitat.\nLa gazzella di Mongalla vive nelle pianure alluvionali e nelle piatte distese di savana del Sudan del Sud orientale, a est del Nilo. Il suo areale, tuttavia, non raggiunge i confini dei vicini Paesi di Kenya e Uganda. Nonostante negli anni '80 siano state raccolte testimonianze di una sua eventuale presenza della regione dell'Omo, nel sud-est dell'Etiopia, nessun sopralluogo recente \u00e8 riuscito a convalidare questa voce. Nel 1999, Rod East dello IUCN SSC Antelope Specialist Group valut\u00f2 la popolazione di questa specie in 100.000 capi, ma lo studioso non era a conoscenza del fatto che il numero di esemplari varia notevolmente da una parte all'altra dell'areale; inoltre, all'epoca alcune zone dell'areale non erano ancora accessibili. Dopo un sopralluogo aereo effettuato nel 2007 in alcune aree del Sudan del Sud il numero di esemplari \u00e8 stato valutato sulle 278.000 unit\u00e0.\nLa specie conduce un'esistenza nomade, effettuando una migrazione circolare attraverso le pianure alluvionali del Sudd orientale. Durante la stagione delle piogge le gazzelle di Mongalla si radunano in gruppi numerosi, in compagnia di altre specie migratrici come il kob dalle orecchie bianche e il tiang. In effetti, 1,2 milioni di kob dalle orecchie bianche, tiang e gazzelle di Mongalla hanno continuato ad effettuare le loro migrazioni nel Sudan del Sud a dispetto di quasi 30 anni di guerra civile nella regione. Nel 2007 la gazzella di Mongalla \u00e8 risultata essere il secondo animale pi\u00f9 numeroso nel parco nazionale di Boma.\nConservazione.\nL'Unione Internazionale per la Conservazione della Natura (IUCN) classifica la gazzella di Mongalla come specie a rischio minimo (\"Least Concern\"). Attualmente non esistono fattori che ne minaccino la sopravvivenza. La popolazione presente nel parco nazionale di Boma \u00e8 stabile e non particolarmente minacciata dalla caccia. Inoltre, i bracconieri hanno un accesso limitato ad alcune parti dell'areale della specie, in quanto prive di acqua."}
{"id": "2855045", "revid": "74801", "url": "https://it.wikipedia.org/wiki?curid=2855045", "title": "Artocarpus heterophyllus", "text": "L'Artocarpus heterophyllus \u00e8 una pianta tropicale della famiglia delle Moraceae. \u00c8 coltivata per il suo frutto, il pi\u00f9 grande esistente in natura tra quelli che crescono dagli alberi; in italiano il frutto viene chiamato iaca (o anche iacone per le sue enormi dimensioni), derivato dal portoghese \"jaca\", ma commercialmente \u00e8 anche diffusa la denominazione inglese jackfruit nei prodotti in scatola importati. Tuttavia il frutto \u00e8 ancora poco conosciuto e per questo non ha ancora un nome vernacolare consolidato e riconosciuto dalla Crusca.\nDistribuzione e habitat.\nL'albero \u00e8 originario delle pendici meridionali dell'Himalaya orientale (India). Oggi \u00e8 diffuso alle basse latitudini in tutto il sudest asiatico, sulla costa settentrionale dell'Australia, sulla costa atlantica del Brasile e, in misura minore, in altre regioni tropicali, inclusi alcuni paesi dell'Africa e dei Caraibi.\nDescrizione.\nL'albero ha fusto robusto che cresce fino a di altezza e di diametro.\nLe foglie sono perenni.\n\u00e8 una pianta cauliflora (cio\u00e8 che porta i frutti direttamente sul tronco) e monoica cio\u00e8 con fiori unisessuali nella stessa pianta. I fiori maschili e femminili sono riuniti in infiorescenze anch'esse unisessuali.\nIl frutto \u00e8 di forma ovale e si origina dallo sviluppo dell'infiorescenza femminile; pu\u00f2 superare i di diametro e i di peso. \nSi tratta di un grande falso frutto composto in cui i singoli frutti derivano dall'ovario dei fiori dell'infiorescenza e circondano ognuno un seme, anch'esso commestibile. Il colore della buccia matura \u00e8 giallo scuro, quello della polpa \u00e8 generalmente giallo carico, ma anche di colore arancio.\nColtivazione.\nIl fruttifero \u00e8 coltivato in vari paesi tropicali dell'America del Sud, dell'Africa e dell'Asia.\nSi \u00e8 dimostrato resistente anche a vari microclimi subtropicali, come il sud della Florida, dove le temperature non scendono mai sotto . Tuttavia, pur sopravvivendo, gi\u00e0 a temperature di qualche grado sopra lo zero Celsius si ha il danno alle qualit\u00e0 organolettiche dei frutti, per cui la sua coltivazione da frutta non \u00e8 possibile neanche nelle zone pi\u00f9 riparate del bacino del Mediterraneo, dove l'albero una volta adulto potrebbe sopravvivere all'aria aperta, ma dove la produzione di frutta sarebbe irrilevante.\nUsi alimentari.\nI frutti vengono consumati freschi o inscatolati per l'esportazione, disidratrati o fritti sotto forma di \"chips\".In alcuni paesi il succo viene fermentato per ottenere una bevanda alcolica. I frutti poco maturi invece si possono ridurre a farina per varie specialit\u00e0 esotiche, o anche cucinati come i frutti del congenere albero del pane (\"Artocarpus altilis\"). Anche i grossi semi vengono utilizzati per essere cucinati in modo simile alle castagne.Il sapore \u00e8 un misto di mela e ananas, con retrogusto di vaniglia, delizioso nelle migliori variet\u00e0; quando fatto cuocere per oltre un'ora assume un gusto simile a quello della porchetta."}
{"id": "2855048", "revid": "117844564", "url": "https://it.wikipedia.org/wiki?curid=2855048", "title": "Premi Emmy 1978", "text": "La consegna dei Premi Emmy 1978 per il Primetime (30\u00aa edizione) fu tenuta al Pasadena Civic Auditorium di Pasadena (California) il 17 settembre 1978. La cerimonia fu presentata da Alan Alda. I Creative Arts Emmy Awards furono consegnati il 9 settembre. Per le candidature, furono presi in considerazione i programmi trasmessi tra il 14 marzo 1977 e il 30 giugno 1978.\nLa consegna dei Premi Emmy 1978 per il Daytime (5\u00aa edizione) fu tenuta all'Hilton Hotel di New York il 7 giugno 1978. La cerimonia fu presentata da Richard Dawson."}
{"id": "2855050", "revid": "1573940", "url": "https://it.wikipedia.org/wiki?curid=2855050", "title": "Eunectes", "text": "Eunectes \u00e8 un genere di serpenti della famiglia dei Boidi, che comprende quattro specie di serpenti comunemente noti come anaconda, diffusi nel Nuovo Mondo.\nEtimologia.\nIl nome scientifico del genere \"Eunectes\" deriva .\nL'origine del nome comune anaconda \u00e8 piuttosto dibattuta. I nomi sudamericani \"anacauchoa\" e \"anacaona\" vennero suggeriti in un resoconto di Pietro Martire d'Anghiera, ma l'idea di un nome di origine sudamericana venne messa in discussione da Henry Walter Bates che, nei suoi viaggi in Sud America, non riusc\u00ec a trovare un nome simile in uso. La parola anaconda deriva dal nome di un serpente di Ceylon (Sri Lanka) che John Ray descrisse in latino nella sua \"Synopsis Methodica Animalium\" (1693) come \"serpens indicus bubalinus anacandaia zeylonibus\", \"ides bubalorum aliorumque jumentorum membra conterens\". Ray us\u00f2 un catalogo di serpenti dal museo Leydenfornito fornitogli dal Dr. Tancred Robinson, ma la descrizione delle sue abitudine si basava sugli studi di Andreas Cleyer che nel 1684 descrisse un \"serpente gigantesco in grado di schiacciare grandi animali avvolgendosi attorno ai loro corpi, frantumandone le loro ossa\". Henry Yule nel sue note Hobson-Jobson osserv\u00f2 che la parola divenne pi\u00f9 popolare grazie ad una storia di fantasia, pubblicata nel 1768, sulla rivista scozzese da un certo R. Edwin. Edwin descrisse una \"tigre\" che sarebbe stata stritolata a morte da un anaconda, quando in realt\u00e0 non sono mai esistite tigri nello Sri Lanka. Yule e Frank Wall notarono che il serpente era in realt\u00e0 un pitone, e suggerirono un'origine Tamil per il nome, \"anai-kondra\", che significa \"cacciatore di elefanti\". Un'origine singalese per il nome (\"Henakanday\u0101\", \u00abserpente-saetta\u00bb) venne suggerita anche da Donald Ferguson che sottoline\u00f2 che la parola era gi\u00e0 stata utilizzata per il piccolo serpente frusta dello Sri Lanka (\"Ahaetulla pulverulenta\") e che in qualche modo era stato applicato erroneamente al pitone prima della creazione dei miti.\nIl nome comunemente usato per l'anaconda in Brasile \u00e8 \"sucuri\", \"sucuriju\" o \"sucuriuba\".\nDescrizione.\nSono serpenti di grandi dimensioni; l'anaconda verde (\"Eunectes murinus)\" in particolare pu\u00f2 raggiungere i 100 chili di peso e i 5 metri lunghezza. L'anaconda boliviana (\"Eunectes beniensis\") ha invece dimensioni pi\u00f9 contenute, con una lunghezza massima di 2,5 metri.\nA livello anatomico, come in tutti i costrittori, si pu\u00f2 notare la presenza del bacino, che supporta due speroni utilizzati nell'accoppiamento.\nPer attaccare le prede si attorciglia a loro e le soffoca, cos\u00ec per poi poterle mangiare, usando la stessa tattica dei pitoni.\nBiologia.\nAlimentazione.\nGli anaconda sono serpenti costrittori, cio\u00e8 non dispongono di veleno ma soffocano la preda. Essi cacciano prede di dimensioni comprese tra quelle di un topo e quelle di un caimano nero, la loro preda preferita per\u00f2 rimane il capibara. Nonostante le notevoli dimensioni, questi animali si muovono piuttosto agevolmente attraverso l'acqua, dove passano la maggior parte della loro vita. Grazie alla posizione degli occhi e delle narici sulla punta del muso possono vedere e respirare stando sommersi in acqua e tendere agguati alle loro prede. \nRiproduzione.\nSono rettili territoriali e non tollerano invasioni se non nella stagione degli accoppiamenti. Si corteggiano e si accoppiano in acqua e possono comporre mucchi di accoppiamento comprendenti diversi maschi pi\u00f9 piccoli e una grande femmina, che partorir\u00e0 in acqua. Le dimensioni della covata comprendono dai 4 agli 80 neonati, essendo ovovivipari. \nDistribuzione e habitat.\nIl genere \u00e8 diffuso in Sud America.\nTassonomia.\nIl genere comprende 4 specie:\n\u00c8 nota inoltre una specie fossile risalente al Miocene, \u2020 \"Eunectes stirtoni\", facente parte della fauna di La Venta, in Colombia."}
{"id": "2855051", "revid": "305248", "url": "https://it.wikipedia.org/wiki?curid=2855051", "title": "Swarm Intelligence", "text": ""}
{"id": "2855052", "revid": "241195", "url": "https://it.wikipedia.org/wiki?curid=2855052", "title": "Glovebox", "text": ""}
{"id": "2855057", "revid": "121649967", "url": "https://it.wikipedia.org/wiki?curid=2855057", "title": "Edward Duyker", "text": "Il suo libro \"Citizen Labillardi\u00e8re\" contiene un capitolo sul coinvolgimento di Jacques-Julien Houtou de La Billardi\u00e8re nella commissione ufficiale Francese che saccheggiato musei e biblioteche di Milano, Pavia e Bologna sulla scia delle vittorie di Napoleone Bonaparte nel 1796. Il suo libro pi\u00f9 recente \u00e8 una biografia dell'esploratore francese Jules Dumont d'Urville.\nEdward Duyker fu eletto membro della \u2018'Australian Academy of the Humanities'\u2019 nel 2007. Dal 2009 al 2018, il fu professore incaricato en Universitario Cattolico di Australia. "}
{"id": "2855058", "revid": "88740", "url": "https://it.wikipedia.org/wiki?curid=2855058", "title": "La scomparsa di Pat\u00f2 (film)", "text": "La scomparsa di Pat\u00f2 \u00e8 un film girato nel 2010 dal regista Rocco Mortelliti, e uscito nelle sale nel 2012, tratto dall'omonimo romanzo di Andrea Camilleri. Delle opere dell'autore siciliano questa \u00e8 la prima che viene trasposta in un film che \u00e8 stato girato nei luoghi di origine di Camilleri.\nTrama.\nL'ambientazione storica del film e la trama si rifanno a quella del romanzo che si svolge nel 1890.\n\u00c8 antica tradizione del paese di Vigata che il Venerd\u00ec della Settimana Santa venga allestita la sacra rappresentazione del \"Mortorio\", antico dramma della Passione di Ges\u00f9. I personaggi della Passione sono scelti tra gli stessi paesani e tra questi quello che ricoprir\u00e0 il ruolo pi\u00f9 odioso, quello di Giuda, sar\u00e0 interpretato ancora una volta, come ormai \u00e8 abitudine, dal ragioniere Antonio Pat\u00f2, padre di famiglia conosciuto per la sua condotta integerrima di funzionario della banca della cittadina.\nIl pezzo forte della rappresentazione \u00e8 la scena in cui il ragioniere-Giuda, dopo aver tradito Cristo, si suicider\u00e0 andando all'Inferno e scomparendo dal palcoscenico tra fiamme e fumo attraverso una apposita botola.\nAl termine del \"Mortorio\" per\u00f2 il ragioniere Pat\u00f2 sembra essere sparito nel nulla e inutilmente il delegato di polizia, Ernesto Bellavia, e il maresciallo dei Reali Carabinieri, Paolo Giummaro, competono tra loro nella ricerca del Pat\u00f2-Giuda scomparso.\nCol passare del tempo incominciano a girare nel paese voci sui motivi della scomparsa e una poesiola apparsa su un muro e canticchiata da alcuni ragazzini ipotizza che Pat\u00f2 abbia fatto la stessa fine di Giuda:\n&lt;poem&gt;\"Giuda mur\u00ec\" (Giuda mor\u00ec)\n\"Pat\u00f2 spar\u00ec\" (Pat\u00f2 spar\u00ec)\n\"Spir\u00ec Pat\u00f2\" (Mor\u00ec Pat\u00f2)\n\"Cu l'ammazz\u00f2?\" (Chi l'ammazz\u00f2?)\n\"Quantu pat\u00ec\" (Quanto soffr\u00ec) \n\"E po'; pirch\u00ec\" (E poi perch\u00e9)\n\"Pat\u00f2 spir\u00f2?\" (Pat\u00f2 mor\u00ec?)\n&lt;/poem&gt;\nDopo una lunga indagine, attraverso le testimonianze della signora Pat\u00f2 e dei suoi colleghi, di paesani, mafiosi, preti, politici pi\u00f9 o meno \"discutibili\", medici, prostitute e maniaci religiosi, il delegato e il maresciallo giungeranno alla conclusione che la scomparsa \u00e8 stata orchestrata dallo stesso Pat\u00f2 per fuggire con la sua amante, Rachele Infantino.\nTecnica narrativa.\nLa principale difficolt\u00e0 affrontata dagli sceneggiatori del film (tra i quali figura lo stesso Camilleri) \u00e8 stata quella di rendere il particolare stile del romanzo, che non sviluppa la trama attraverso una narrazione di tipo tradizionale, ma la svela per cos\u00ec dire a poco a poco attraverso una serie di lettere, messaggi, carteggi, ecc., scritti dai vari protagonisti, ciascuno con il suo peculiare stile e registro linguistico. Essendo ovviamente impossibile riprodurre questo contenuto \"epistolare\" nel film, gli autori hanno scelto di affiancare alla recitazione in presa diretta dei personaggi una serie di flashback in cui ciascuno di loro, di volta in volta, rievoca un particolare episodio della vicenda, aggiungendo una nuova tessera a un mosaico sempre pi\u00f9 complesso. \u00c8 da notare che spesso lo stesso fatto \u00e8 rievocato in modo diverso dai vari personaggi, secondo il proprio punto di vista.\nOgni rievocazione si presenta inoltre come una specie di \"quadro vivente\" che arricchisce e vivacizza la vicenda. Ne nasce cos\u00ec un giallo atipico e avvincente, di cui i due investigatori Bellavia e Giummaro \u2013 dapprima rivali, poi necessariamente alleati \u2013 procedono progressivamente a dipanare il mistero, introducendo spesso i risultati delle loro indagini attraverso i \"quadri teatrali\" delle rievocazioni, quadri nei quali entrano a volte direttamente per spiegare o sottolineare meglio i vari passaggi, in una sorta di \"teatro nel teatro\" cinematografico.\nNel film interviene anche la voce di Andrea Camilleri che spiega e sintetizza la vicenda narrata.\nCollocazione.\nIl film \u00e8 stato girato quasi interamente a Naro, alcune scene sono state girate anche a Canicatt\u00ec, alla Valle dei templi di Agrigento e alla Scala dei Turchi di Realmonte.\nAttori.\nGli attori protagonisti sono Maurizio Casagrande e Nino Frassica proseguendo con Neri Marcor\u00e8 (che, oltre ad interpretare Pat\u00f2, canta anche la canzone dei titoli di coda). Piccoli cammei per Roberto Herlitzka (il becchino) e Guia Jelo (la prostituta). Danilo Formaggia (il Marchese \"cantante\" Simone Curt\u00f2) \u00e8 nella vita un vero tenore."}
{"id": "2855060", "revid": "55935", "url": "https://it.wikipedia.org/wiki?curid=2855060", "title": "Vaiasse", "text": ""}
{"id": "2855062", "revid": "124123", "url": "https://it.wikipedia.org/wiki?curid=2855062", "title": "Nati nel 221 a.C.", "text": ""}
{"id": "2855064", "revid": "124123", "url": "https://it.wikipedia.org/wiki?curid=2855064", "title": "Nati nel 117", "text": ""}
{"id": "2855065", "revid": "124123", "url": "https://it.wikipedia.org/wiki?curid=2855065", "title": "Nati nel 122", "text": ""}
{"id": "2855067", "revid": "767487", "url": "https://it.wikipedia.org/wiki?curid=2855067", "title": "Juliette o la chiave dei sogni", "text": "Juliette o la chiave dei sogni (\"Juliette ou La clef des songes\") \u00e8 un film del 1950 diretto da Marcel Carn\u00e9, tratto da una pi\u00e8ce teatrale di Georges Neveux.\n\u00c8 stato presentato in concorso al 4\u00ba Festival di Cannes, dove ha vinto il premio per la miglior colonna sonora.\nTrama.\nMichel \u00e8 innamorato di Juliette e vorrebbe partire con lei per un viaggio ma non ha i soldi per realizzare questo sogno. Compie un furto nel negozio dove lavora ma viene subito scoperto e imprigionato.\nDurante la prigionia sogna di vivere in un villaggio della Provenza dove ritrova la sua bella Juliette che viene corteggiata con insistenza da un misterioso castellano.\nIl castellano si rivela essere il terribile Barbablu il quale riesce a portare fino all'altare la giovane, Michel non riesce a intervenire per bloccare il matrimonio dato che viene svegliato.\nEsce di prigione e scopre che dopo tante insistenze la sua Juliette ha convinto il padrone del negozio (che ha le stesse sembianze del Barbablu del sogno) a ritirare la denuncia in cambio della sua mano.\nA questo punto Michel, tradito dalla realt\u00e0, vuole solo tornare nel paese dei suoi sogni.\nProduzione.\nLa produzione del film fu avviata una prima volta nel 1942, durante la guerra, con Jean Marais e Micheline Presle, ma fu presto interrotta.\nBench\u00e9 il soggetto sia accreditato a Georges Neveux, quello originario \u00e8 di Jean Cocteau e dello stesso Marcel Carn\u00e9.\nLe riprese furono effettuate dal 3 luglio al 12 ottobre 1950.\nDistribuzione.\nLa prima del film avvenne il 18 maggio 1951 al cinema Biarritz e al cinema Madeleine di Parigi.\nCritica.\nSecondo il \"Dizionario Mereghetti\", malgrado certi limiti del cinema di Carn\u00e9 qui pi\u00f9 evidenti, il facile simbolismo e l'ingenuo romanticismo, il film \u00e8 suggestivo, presenta delle trovate ingegnose e vanta delle eccezionali scenografie visionarie.\nIn Francia il film \u00e8 stato accolto da pareri contrastanti, per alcuni troppo freddo o artificioso, per altri prevale invece la bellezza dell'immagine e della poetica storia d'amore."}
{"id": "2855074", "revid": "1576978", "url": "https://it.wikipedia.org/wiki?curid=2855074", "title": "Assedio di Kolberg (1807)", "text": "L'assedio di Kolberg del 1807, tentato senza successo dalle truppe napoleoniche nel corso delle operazioni belliche contro le forze della quarta coalizione, fu un episodio militare che assunse per la nazione tedesca un valore emblematico di resistenza all'invasione straniera.\nAntefatto.\nDopo aver sconfitto l'esercito prussiano nello stesso giorno (14 ottobre 1806) a Jena dallo stesso Napoleone e ad Auerst\u00e4dt da Davout, la \"Grande Arm\u00e9e\" napoleonica divenne padrona della Prussia dal Reno all'Oder. Dopo aver fatto il proprio ingresso a Berlino il 25 ottobre 1806, l'armata francese si diresse verso il confine russo attraverso le province orientali della Prussia. Nel frattempo, il 21 novembre 1806 Napoleone aveva emanato da Berlino il decreto del \"blocco continentale\" rivolto contro l'Inghilterra, che aveva anch'essa aderito, assieme alla Prussia e alla Russia, alla quarta coalizione antifrancese.\nLa fortezza.\nKolberg (oggi Ko\u0142obrzeg, in Polonia) era una piccola cittadella sul Mar Baltico appartenente, ai primi del XIX secolo, alla provincia prussiana orientale della Pomerania. La costruzione della fortezza risaliva al XVII secolo. La fortezza principale, in prossimit\u00e0 della foce del fiume Persante, era costituita da una cinta con sei bastioni. Il terreno circostante la fortezza era acquitrinoso, malsano, di ostacolo per le attivit\u00e0 belliche degli assedianti. La fortezza era di piccole dimensioni e non aveva casematte. Dal 1803 la fortezza di Kolberg ospitava 64 cannoni e due battaglioni, per un totale di circa 700 soldati, sotto il comando del colonnello Ludwig Moritz von Lucadou; ma era priva di unit\u00e0 di cavalleria e del genio militare. Inoltre, a causa del basso fondale del Mar Baltico e della presenza di secche pericolose, nei pressi di Kolberg era impedito l'attracco a navi di grandi dimensioni.\nL'assedio.\nLa cittadella di Kolberg era l'unica fortezza sulle rive del Baltico rimasta ai prussiani dopo che la cittadella di Stettino si era arresa senza combattere alle truppe francesi. Il 14 marzo 1807, data di inizio dell'assedio, il territorio circostante la cittadella era completamente in possesso delle truppe francesi comandate dal generale di divisione italiano Pietro Teuli\u00e9, sostituito alla sua morte da Filippo Severoli. Il comando nominale tuttavia era passato fin dal 25 marzo al generale francese Louis Henri Loison. Anche la popolazione civile di Kolberg partecip\u00f2 attivamente alla difesa, guidata da Joachim Nettelbeck. Alla fine di aprile, il comandante prussiano Loucadou venne sostituito dal maggiore August Neidhardt von Gneisenau. Fra i soldati prussiani assediati era presente anche Ferdinand von Schill. Gli assediati ricevevano rifornimenti via mare. Alla fine dell'assedio Gneisenau aveva a disposizione circa 4.000 soldati.\nSi stima che, da parte francese, abbiano preso parte all'assedio circa 22.000 uomini di cui 9.200 francesi, 6.800 italiani, 3.200 tedeschi, oltre 2000 olandesi e 1200 polacchi. La perdita fra gli assedianti furono elevatissime: le stime variano da 8.000 a 10.000 uomini, circa il 40%. L'assedio dei francesi non ebbe successo e cess\u00f2 solo dopo la firma da parte della Prussia del trattato di Tilsit il 9 luglio 1807.\nIl mito.\nKolberg non fu l'unica fortezza che sia rimasta in mano prussiana fino alla firma del trattato di Tilsit. Infatti ebbero la stessa sorte di Kolberg anche le fortezze di Graudenz, Nei\u00dfe, Cosel, Pillau e Silberberg. L'assedio di Kolberg divenne tuttavia, per la nazione tedesca, il simbolo della resistenza vittoriosa contro Napoleone. A differenza delle altre sedi, a Kolberg vi \u00e8 stata un'alta partecipazione della popolazione civile, il cui ruolo nella difesa della citt\u00e0 venne divulgato in un libro di memorie scritto nel 1823 dal borgomastro di Kolberg, Joachim Nettelbeck. Nelle ultime fasi della seconda guerra mondiale, quando la sconfitta della Germania cominciava ad apparire inevitabile, l'esempio dell'assedio di Kolberg venne riproposto in un film di propaganda diretto da Veit Harlan e Wolfgang Liebeneiner, intitolato \"La cittadella degli eroi\"."}
{"id": "2855075", "revid": "287204", "url": "https://it.wikipedia.org/wiki?curid=2855075", "title": "Club Sportivo Sergipe", "text": "Il Club Sportivo Sergipe, meglio noto come Sergipe, \u00e8 una societ\u00e0 calcistica brasiliana con sede nella citt\u00e0 di Aracaju.\nStoria.\nIl club fu fondato il 17 ottobre 1909, ad Aracaju, dai dissidenti del Cotinguiba Esporte Clube. Quest'ultimo club, dal nome del fiume Cotinguiba, era stato fondato il 10 ottobre 1909, il primo ad Aracaju. I dissidenti, tra cui Adalberto Monteiro, Euclides Porto, Adalgiso Rosal, Jos\u00e9 Couto de Farias, Tancredo Campos, Am\u00e9rico Silva, Francisco Bessa e altri, si incontrarono a mezzogiorno l'11 ottobre all'Associazione Commerciale e decisero la domenica successiva di fondare il Club Sportivo Sergipe. Il Sergipe fu inizialmente fondato come club di canottaggio e nel gennaio 1910 la prima barca fu battezzata come \"Nereida\". La prima sede era in un garage in Ivo do Prado Avenue. Il reparto di calcio del Sergipe apr\u00ec ufficialmente nel 1916. Nel 1972, il Sergipe divenne il primo club dell'omonimo stato a partecipare al Campeonato Brasileiro S\u00e9rie A, terminando al 26\u00ba posto."}
{"id": "2855082", "revid": "110157", "url": "https://it.wikipedia.org/wiki?curid=2855082", "title": "Lago Leigh", "text": "Il lago Leigh si trova entro i confini del parco nazionale del Grand Teton, nello stato del Wyoming. \u00c8 un lago naturale situato lungo il versante sud-orientale del Monte Moran e dal quale \u00e8 possibile vedere molte delle vette della catena dei Teton Range. L'accesso al lago \u00e8 possibile seguendo alcuni percorsi escursionistici per una lunghezza di circa 1,6 km su un terreno pianeggiante. Sulla sponda nord del lago si trova la \"Leigh Lake Ranger Patrol Cabin\", una vecchia caserma dei ranger oggi inserita nell'elenco del \"National Register of Historic Places\".\nIl lago Leigh rappresenta una sfida insolita per affrontare la scalata del Monte Moran. Data la difficolt\u00e0 di avvicinarsi alla montagna via terra \u00e8 possibile noleggiare delle canoe per raggiungere via lago il versante da scalare."}
{"id": "2855086", "revid": "767487", "url": "https://it.wikipedia.org/wiki?curid=2855086", "title": "La vergine scaltra", "text": "La vergine scaltra (\"La Marie du port\") \u00e8 un film del 1950 diretto da Marcel Carn\u00e9, tratto da \"La Marie del porto\" romanzo del 1938 di Georges Simenon.\n\u00c8 una delle opere pi\u00f9 agili e leggere di Carn\u00e9 e segna una svolta nella filmografia del regista, dalla mitologia e dal fatalismo del realismo poetico verso un cinema pi\u00f9 naturalista.\nTrama.\nChatelard accompagna l'amante nel piccolo porto in occasione del funerale del padre, durante l'attesa al bar nota Marie, sua sorella. Tra i due c'\u00e8 interesse ma mentre la ragazza sarebbe disposta a lasciare il fidanzato barbiere, l'uomo pi\u00f9 grande di et\u00e0 non vorrebbe affrontare una storia troppo complicata da gestire.\nProduzione.\nLe riprese si svolsero nello studio di Joinville e a Cherbourg per gli esterni.\nDistribuzione.\nLa prima del film avvenne il 18 febbraio 1950 al cinema Marignan e al cinema Marivaux di Parigi."}
{"id": "2855088", "revid": "135491", "url": "https://it.wikipedia.org/wiki?curid=2855088", "title": "La Marie du port", "text": ""}
{"id": "2855090", "revid": "1543377", "url": "https://it.wikipedia.org/wiki?curid=2855090", "title": "Lago Emma Matilda", "text": "Il lago Emma Matilda si trova entro i confini del parco nazionale del Grand Teton, nello stato del Wyoming. Il lago prende il nome dalla moglie di William O. Owen, che \u00e8 stato il primo, insieme ad altri tre alpinisti, a raggiungere in scalata la vetta del Grand Teton nel 1898. \u00c8 un lago naturale lungo circa 4,3 km e pu\u00f2 essere raggiunto per mezzo di un sentiero di circa 1,6\u00a0km proveniente dal lago Two Ocean. Intorno al lago si sviluppa una serie di percorsi escursionistici per una lunghezza totale di circa 14,6\u00a0km percorrendo i quali \u00e8 possibile ammirare in lontananza la catena delle Teton Range."}
{"id": "2855105", "revid": "2091899", "url": "https://it.wikipedia.org/wiki?curid=2855105", "title": "Lago Two Ocean", "text": "Il lago Two Ocean si trova entro i confini del parco nazionale del Grand Teton, nello stato del Wyoming. \u00c8 un lago naturale lungo circa 3,8 km ed \u00e8 raggiungibile da una zona di parcheggio adiacente al lago stesso. Lungo le sue sponde si sviluppano una serie di percorsi escursionistici per una lunghezza di circa 10,3\u00a0km attraverso i boschi di conifere e pioppi. Il pi\u00f9 grande lago Emma Matilda si trova circa 1,6\u00a0km pi\u00f9 a sud.\nIl nome \"Two Ocean\" si riferisce al vicino Two Ocean Pass, che attraversa il Continental Divide, e dove un piccolo torrente si suddivide in due pi\u00f9 piccole immissari chiamati \"Pacific Creek\" ed \"Atlantic Creek\" che riversano il loro flusso verso due diversi oceani. Il lago Two Ocean si trova sul lato occidentale del \"Continental Divide\" e scarica le sue acque solo nel \"Pacific Creek\", che scorre verso il vicino fiume Snake."}
{"id": "2855109", "revid": "1543377", "url": "https://it.wikipedia.org/wiki?curid=2855109", "title": "Sonda Don Quijote", "text": "La sonda Don Quijote \u00e8 una missione a due veicoli in sviluppo dall'ESA e volta a determinare gli effetti dell'impatto di una sonda su un asteroide. Lo scopo della missione \u00e8 capire se \u00e8 possibile deflettere un asteroide che sia in rotta di collisione con la Terra facendolo impattare da un veicolo spaziale.\nLa missione si compone di due elementi: un \"orbiter\" (Sancho) ed un \"impactor\" (Hidalgo), che raggiungeranno indipendentemente l'obiettivo.\nLa fase di programmazione della missione avrebbe dovuto condurre ad un lancio nel 2011.\nLa missione prende il nome dal protagonista del romanzo di Miguel de Cervantes, Don Chisciotte, che attacc\u00f2 un mulino a vento, ritenendolo un gigante. Come Don Chisciotte, la navicella Hidalgo \"attaccher\u00e0\" un oggetto molto pi\u00f9 grande di se stesso. L'orbiter Sancho prende il nome dallo scudiero di Don Chisciotte, Sancho Panza, il quale preferiva rimanere indietro e guardare da distanza di sicurezza le imprese del suo padrone, ruolo assegnato anche alla sonda spaziale."}
{"id": "2855116", "revid": "256896", "url": "https://it.wikipedia.org/wiki?curid=2855116", "title": "Calommata simoni", "text": "Calommata simoni \u00e8 un ragno appartenente al genere Calommata della famiglia Atypidae.\nIl nome deriva dall'aggettivo greco , kal\u00f2s, che significa \"bello\", e dal sostantivo greco , \"omma, ommatos\", cio\u00e8 \"occhio\", ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nIl nome proprio deriva dall'aracnologo francese Eug\u00e8ne Simon (1848-1924), cui \u00e8 stata dedicata la specie.\nCaratteristiche.\nIn questa specie sono state osservate in dettaglio 4 spermateche, ciascuna con diversi ricettacoli terminali stipati a guisa di cavolfiore, caratteristica poi rinvenuta anche in C. sundaicum e in C. signata\nComportamento.\nCome tutti i ragni del genere Calommata, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nL'areale di rinvenimento di questa specie \u00e8 legato ad alcune zone boscose e forestali dell'Africa, in particolare la repubblica sudafricana del Transvaal."}
{"id": "2855117", "revid": "380453", "url": "https://it.wikipedia.org/wiki?curid=2855117", "title": "Campionato greco di pallavolo femminile", "text": "Il campionato greco di pallavolo femminile \u00e8 un insieme di tornei pallavolistici per squadre di club greche, istituiti dalla Federazione pallavolistica della Grecia."}
{"id": "2855123", "revid": "647919", "url": "https://it.wikipedia.org/wiki?curid=2855123", "title": "Djebel Marra", "text": ""}
{"id": "2855135", "revid": "1573940", "url": "https://it.wikipedia.org/wiki?curid=2855135", "title": "Calommata sundaica", "text": "Calommata sundaica \u00e8 un ragno appartenente al genere Calommata della Famiglia Atypidae.\nIl nome deriva dall'aggettivo greco , kal\u00f2s, che significa \"bello\", e dal sostantivo greco , \"omma, ommatos\", cio\u00e8 \"occhio\", ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nIl nome proprio deriva dall'aggettivo di forma latina \"sundaicus\", che significa \"appartenente alle Isole della Sonda\", luogo di ritrovamento principale di questa specie.\nCaratteristiche.\nIn questa specie sono state osservate in dettaglio 4 spermateche, ciascuna con diversi ricettacoli terminali stipati a guisa di cavolfiore, caratteristica poi rinvenuta anche in C. simoni e in C. signata\nComportamento.\nCome tutti i ragni del genere Calommata, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nL'areale di rinvenimento di questa specie \u00e8 legato alle zone boscose interne delle Grandi Isole della Sonda, in particolare Giava e Sumatra. Nel 2007, l'aracnologo Gershom Levy ne scopr\u00ec e descrisse alcuni esemplari rinvenuti sorprendentemente in territorio israeliano, alquanto lontano dall'areale principale."}
{"id": "2855139", "revid": "287204", "url": "https://it.wikipedia.org/wiki?curid=2855139", "title": "Newsweek Champions Cup and the State Farm Evert Cup 1994 - Singolare femminile", "text": "Il singolare del Newsweek Champions Cup and the State Farm Evert Cup 1994 \u00e8 stato un torneo di tennis facente parte del WTA Tour 1994.\nMary Joe Fern\u00e1ndez era la detentrice del titolo, ma nei quarti contro Amanda Coetzer.\nSteffi Graf ha battuto in finale 6\u20130, 6\u20134 Coetzer."}
{"id": "2855140", "revid": "281901", "url": "https://it.wikipedia.org/wiki?curid=2855140", "title": "Squalus blainville", "text": "Lo spinarolo bruno (\"Squalus blainville\" ) \u00e8 un pesce cartilagineo appartenente alla famiglia degli \"Squalidae\".\nDescrizione.\n\u00c8 uno squalo che non raggiunge grandi dimensioni, mediamente arriva ad un metro di lunghezza. Presenta un colore grigio-marrone su tutto il corpo, senza marchi palesi di colore bianco o nero. Presenta due pinne dorsali munite anteriormente di un aculeo, che pu\u00f2 usare per difesa quando si sente minacciato. Presenta due pinne pelviche e come tutti gli Squaliformes \u00e8 sprovvisto di pinna anale. La pinna caudale presenta il lobo ventrale pi\u00f9 piccolo di quello dorsale.\nDistribuzione e habitat.\nPredilige le scarpate continentali, ma si riviene ad una profondit\u00e0 compresa tra i 15 e gli 800 metri. Presente principalmente nell'Oceano Atlantico orientale, dal Sudafrica fino alle coste della Spagna e nella maggior parte del Mediterraneo e del Mar Nero, ma \u00e8 stato segnalato anche nell'Oceano Pacifico e nell'Oceano Indiano."}
{"id": "2855144", "revid": "287204", "url": "https://it.wikipedia.org/wiki?curid=2855144", "title": "Campionati europei di ciclismo su strada 2008", "text": "I Campionati europei di ciclismo su strada 2008 si disputarono a Stresa, Pettenasco, Arona e Verbania, in Italia, tra il 3 e il 6 luglio 2008."}
{"id": "2855147", "revid": "729019", "url": "https://it.wikipedia.org/wiki?curid=2855147", "title": "American Airlines Tennis Games 1976 - Doppio maschile", "text": "Il doppio maschile del torneo di tennis American Airlines Tennis Games 1976, facente parte della categoria Grand Prix, ha avuto come vincitori Colin Dibley e Sandy Mayer che hanno battuto in finale 6\u20133, 7\u20135 Raymond Moore e Erik Van Dillen."}
{"id": "2855148", "revid": "105131190", "url": "https://it.wikipedia.org/wiki?curid=2855148", "title": "Armando William Tamburella", "text": "Biografia.\nNacque negli USA, a Cincinnati nell'Ohio, da Maria Gullia e Silvestro Tamburella, professore di letteratura italiana, e primo fondatore di un giornale per italoamericani. Nel 1937 la famiglia torn\u00f2 in Italia. Insieme al fratello Paolo W. Tamburella, entr\u00f2 nel mondo del cinema, prima come aiuto regista e poi come assistente alla produzione.\nFu accanto a Vittorio De Sica durante le riprese di \"Sciusci\u00e0\": conoscendo bene la lingua, stabil\u00ec i contatti con i soldati americani che appaiono nel film.\nNel 1955, gira il suo primo film \"Oro, donne e maracas\", dopo il quale la sua attivit\u00e0 sarebbe stata molto frammentaria, sino agli anni 60 quando realizzer\u00e0 gli altri due film con i quali chiuse la sua carriera di regista cinematografico per iniziare quello di regista televisivo in Rai fino al 1989."}
{"id": "2855149", "revid": "2205737", "url": "https://it.wikipedia.org/wiki?curid=2855149", "title": "This Time Around (Michael Jackson)", "text": "This Time Around \u00e8 un singolo promozionale di Michael Jackson del 1995 estratto dall'album \"\" e pubblicato dalla Epic Records.\nDescrizione.\n\"This Time Around\" \u00e8 stato estratto come quarto singolo promozionale dall'album '. Vede la partecipazione del rapper The Notorious B.I.G.. Un suo remix \u00e8 presente nel disco ' del 1997.\nNon \u00e8 mai stato pubblicato come singolo vero e proprio, ma solo come promo per le radio statunitensi nel periodo di promozione di \"HIStory\".\nFu il secondo singolo di fila di Jackson in USA ad essere pubblicato solo come singolo promozionale per le radio dopo \"Earth Song\", anch'esso non uscito in CD negli Stati Uniti.\nFu trasmesso per la prima volta nel dicembre del 1995, per promuovere lo speciale \"Michael Jackson: One Night Only\" di HBO poi cancellato.\nLa canzone raggiunse la posizione numero #23 della classifica Hot R&amp;B/Hip-Hop Songs della \"Billboard\", per le canzoni trasmesse pi\u00f9 frequentemente alle radio."}
{"id": "2855152", "revid": "599013", "url": "https://it.wikipedia.org/wiki?curid=2855152", "title": "Andr\u00e9s Felipe Gonz\u00e1lez", "text": "Carriera.\nHa debuttato nel 2003 con l'Am\u00e9rica de Cali, dopo otto anni trascorsi nelle giovanili del club colombiano. Nel gennaio 2006 ha firmato un contratto di un anno con il club cileno del Colo-Colo, per poi ritornare all'Am\u00e9rica. Dal 2008 milita nell'Independiente Santa Fe.\nDal 2004 gioca anche per la Nazionale di calcio della Colombia, con la quale ha collezionato finora 11 presenze ed ha partecipato alla Copa Am\u00e9rica 2004 ed alla CONCACAF Gold Cup 2005."}
{"id": "2855154", "revid": "729019", "url": "https://it.wikipedia.org/wiki?curid=2855154", "title": "American Airlines Tennis Games 1977 - Doppio maschile", "text": "Il doppio maschile dell'American Airlines Tennis Games 1977 \u00e8 stato un torneo di tennis facente parte della categoria Grand Prix.\nColin Dibley e Sandy Mayer erano i detentori del titolo, ma solo Dibley ha partecipato in coppia con Haroon Rahim.\nDibley e Rahim hanno perso nel 1\u00ba turno contro Robert Lutz e Stan Smith.\nBob Hewitt e Frew McMillan hanno battuto in finale 7\u20136, 7\u20136 Marty Riessen e Roscoe Tanner."}
{"id": "2855164", "revid": "1573940", "url": "https://it.wikipedia.org/wiki?curid=2855164", "title": "Leptotila rufaxilla", "text": "Leptotila rufaxilla \u00e8 una colomba tropicale; vive in Colombia, Venezuela, le Guyana, dal sud al nordest dell'Argentina e in Uruguay. Esistono numerose sottospecie fra cui L. r. hellmayrii in Trinidad e nella penisola Paria del Venezuela.\n\"L. rufaxilla\" dimora nelle foreste umide e nei terreni boscosi. Essa costruisce un gran nido in un cespuglio o in un tronco e depone due uova.\n\"Leptotila rufaxilla\" \u00e8 molto simile alla specie \"Leptotila verreauxi\" la quale per\u00f2 preferisce terreni boscosi pi\u00f9 aperti e pi\u00f9 secchi.\nLa colomba \u00e8 lunga circa 28\u00a0cm e pesa 155 grammi. Gli adulti hanno una corona di color grigio-blu, fronte bianca e collo grigio con iridescenze viola. La gola \u00e8 biancastra e le occhiaie rosse; il dorso e le ali sono grigio-marroni, la parte inferiore biancastra con toni rosacei sull'addome. Il becco \u00e8 nero, le zampe rosse e l'iride \u00e8 gialla.\n\"Leptotila rufaxilla\" sta di solito da sola o in coppia, ed \u00e8 piuttosto diffidente. \nSi nutre principalmente di semi ricavati dal ruspare sul terreno, ed anche di insetti."}
{"id": "2855165", "revid": "729019", "url": "https://it.wikipedia.org/wiki?curid=2855165", "title": "American Airlines Tennis Games 1978 - Doppio maschile", "text": "Il doppio maschile dell'American Airlines Tennis Games 1978 \u00e8 stato un torneo di tennis facente parte della categoria Grand Prix.\nBob Hewitt and Frew McMillan erano i detentori del titolo, ma hanno perso in finale 6\u20134, 6\u20134 contro Raymond Moore e Roscoe Tanner."}
{"id": "2855167", "revid": "287204", "url": "https://it.wikipedia.org/wiki?curid=2855167", "title": "Accidentally in Love", "text": "Accidentally in Love \u00e8 un singolo dei Counting Crows per la colonna sonora del film d'animazione \"Shrek 2\" (2004).\nPremi.\nIl singolo fu nominato per l'Oscar alla migliore canzone nel 2005, ma nonostante i Counting Crows l'abbiano anche eseguita alla cerimonia non ottennero il premio."}
{"id": "2855171", "revid": "124824013", "url": "https://it.wikipedia.org/wiki?curid=2855171", "title": "Congoleum Classic 1979 - Doppio maschile", "text": "Il doppio maschile del Congoleum Classic 1979 \u00e8 stato un torneo di tennis facente parte della categoria Grand Prix.\nRaymond Moore e Roscoe Tanner erano i detentori del titolo, ma hanno perso nel 2\u00ba turno contro David Graham e John Sadri.\nGene Mayer r Sandy Mayer hanno battuto in finale 6\u20134, 7\u20136 Cliff Drysdale e Bruce Manson."}
{"id": "2855175", "revid": "767487", "url": "https://it.wikipedia.org/wiki?curid=2855175", "title": "Mina... fuori la guardia", "text": "Mina... fuori la guardia \u00e8 un film del 1961 diretto da Armando W. Tamburella.\nTrama.\nIl celebre cantante Tony Rino sta facendo il militare e, com'era prevedibile, la sua presenza in caserma provoca agitazione tra militari, fidanzate e figlie dei graduati. Lui coglie l'occasione per liberarsi della fastidiosa fidanzata Milly quando si innamora della giovane studentessa Valeria, che invece non vuole saperne di lui. Milly per gelosia pianta il fidanzato durante la preparazione di uno spettacolo e Valeria viene invitata da Tony a sostituirla: successo e amore sono assicurati.\nProduzione.\nProdotto dalla Indipendence Film di Giorgio Ghiron, il film fu girato nell'autunno del 1960 all'interno degli stabilimenti Incir-De Paolis sulla via Tiburtina a Roma, per uscire nelle sale il 12 aprile 1961.\nIncassi.\nIncasso accertato sino a tutto il 31 marzo 1964: \u00a3 218.245.760\nBibliografia.\nCatalogo Bolaffi del cinema italiano vol II 1955/1965 a cura di Gianni Rondolino"}
{"id": "2855176", "revid": "1442080", "url": "https://it.wikipedia.org/wiki?curid=2855176", "title": "Congoleum Classic 1980 - Doppio maschile", "text": "Il doppio maschile del Congoleum Classic 1980 \u00e8 stato un torneo di tennis facente parte della categoria Grand Prix.\nGene Mayer e Sandy Mayer erano i detentori del titolo.\nIl torneo del doppio si interruppe nel 2\u00ba turno a causa della pioggia."}
{"id": "2855178", "revid": "256896", "url": "https://it.wikipedia.org/wiki?curid=2855178", "title": "Calommata truculenta", "text": "Calommata truculenta \u00e8 un ragno appartenente al genere Calommata della famiglia Atypidae.\nIl nome deriva dall'aggettivo greco , kal\u00f2s, che significa \"bello\", e dal sostantivo greco , \"omma, ommatos\", cio\u00e8 \"occhio\", ad indicare la disposizione degli occhi e la loro minore compattezza. Da notare al riguardo che il plurale greco \"\u00f2mmata\" \u00e8 stato poi latinizzato ed \u00e8 quindi da considerarsi di genere femminile, non neutro plurale, sulla falsariga di Micrommata, come indicato in letteratura dall'aracnologo H. Don Cameron.\nIl nome proprio deriva dall'aggettivo latino \"truculentus\", che significa \"truce, fiero, aspro, crudele\", non ne \u00e8 chiaro il motivo.\nCaratteristiche.\nIl colore di questa specie \u00e8 nerastro; le zampe, i cheliceri e la parte ventrale \u00e8 pi\u00f9 pallida del resto del corpo. Il cefalotorace \u00e8 appena pi\u00f9 lungo della patella e della tibia della quarta zampa. Gli occhi mediani anteriori sono pi\u00f9 larghi degli altri e alquanto in contatto. I pedipalpi sono lunghi. Le tibie sono molto pi\u00f9 spesse delle patelle. Il tarso \u00e8 allungato e troncato all'apice. Le paia posteriori delle zampe sono munite distalmente di piccole spine. Le parti terminali delle zampe superiori sono fornite di cinque denti.\nLa lunghezza del \"bodylenght\" (lunghezza del corpo escluse le zampe) \u00e8 di 6 millimetri; il cefalotorace 2,5\u00a0mm e i pedipalpi ben 4,25\u00a0mm. Per le zampe, il primo paio \u00e8 lungo 9,5\u00a0mm, il secondo 8,8, il terzo 8,2 e il quarto ben 10,75\u00a0mm.\nComportamento.\nCome tutti i ragni del genere Calommata, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nL'areale di rinvenimento di questa specie \u00e8 legato alle zone boscose interne della Birmania, in particolare nei pressi della citt\u00e0 di Bhamo."}
{"id": "2855187", "revid": "155634", "url": "https://it.wikipedia.org/wiki?curid=2855187", "title": "Grand Marnier Tennis Games 1981 - Doppio maschile", "text": "Il doppio maschile del torneo di tennis Grand Marnier Tennis Games 1981, facente parte della categoria Grand Prix, ha avuto come vincitori Bruce Manson e Brian Teacher che hanno battuto in finale 7\u20136, 6\u20132 Terry Moor e Eliot Teltscher."}
{"id": "2855193", "revid": "155634", "url": "https://it.wikipedia.org/wiki?curid=2855193", "title": "Congoleum Classic 1982 - Doppio maschile", "text": "Il doppio maschile del Congoleum Classic 1982 \u00e8 stato un torneo di tennis facente parte della categoria Grand Prix.\nBruce Manson e Brian Teacher erano i detentori del titolo, ma solo Manson ha partecipato in coppia con Rick Leach.\nLeach e Manson hanno perso nel 1\u00ba turno contro Rolf Gehring e Shlomo Glickstein.\nBrian Gottfried e Ra\u00fal Ram\u00edrez hanno battuto in finale 6\u20134, 3\u20136, 6\u20132 John Lloyd e Dick Stockton."}
{"id": "2855203", "revid": "155634", "url": "https://it.wikipedia.org/wiki?curid=2855203", "title": "Congoleum Classic 1983 - Doppio maschile", "text": "Il doppio maschile del Congoleum Classic 1983 \u00e8 stato un torneo di tennis facente parte della categoria Grand Prix.\nBrian Gottfried e Ra\u00fal Ram\u00edrez erano i detentori del titolo, ma hanno perso in finale 6\u20133, 6\u20133 contro Tian Viljoen and Danie Visser."}
{"id": "2855209", "revid": "155634", "url": "https://it.wikipedia.org/wiki?curid=2855209", "title": "Congoleum Classic 1984 - Doppio maschile", "text": "Il doppio maschile del Congoleum Classic 1984 \u00e8 stato un torneo di tennis facente parte della categoria Grand Prix.\nBrian Gottfried e Ra\u00fal Ram\u00edrez erano i detentori del titolo, ma solo Gottfried ha partecipato in coppia con Victor Amaya.\nAmaya e Gottfried hanno perso nel 2\u00ba turno contro Martin Davis e Chris Dunk.\nBernard Mitton e Butch Walts hanno battuto in finale 4\u20136, 6\u20134, 7\u20136 Scott Davis e Ferdi Taygan.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2855211", "revid": "301422", "url": "https://it.wikipedia.org/wiki?curid=2855211", "title": "Okashina Okashina Anoko", "text": ""}
{"id": "2855212", "revid": "1573940", "url": "https://it.wikipedia.org/wiki?curid=2855212", "title": "Robert Brooke (politico)", "text": "Biografia.\nFu il decimo governatore della Virginia. Nato nello stato della Virginia era il figlio di Richard Brooke e di Ann Hay Taliaferro, (nata nel 7 settembre 1731) di origini italiane. Viaggi\u00f2 in Europa e venne educato all'Universit\u00e0 di Edimburgo.\nEntrato nei militari seguendo il capitano Larkin Smith della cavalleria, venne catturato e imprigionato nei pressi di Richmond da Simcoe nel 1781, venne poi liberato grazie ad uno scambio.\nNel 1786 spos\u00f2 Maria Ritchie da cui ebbe Richard Brooke (nato il 14 agosto 1787).\nRiconoscimenti.\nLa contea di Brooke \u00e8 stata chiamata cos\u00ec in suo onore."}
{"id": "2855213", "revid": "486946", "url": "https://it.wikipedia.org/wiki?curid=2855213", "title": "Thomas Nelson, Jr.", "text": ""}
{"id": "2855214", "revid": "204012", "url": "https://it.wikipedia.org/wiki?curid=2855214", "title": "Robert Brooke (Virginia)", "text": ""}
{"id": "2855219", "revid": "838137", "url": "https://it.wikipedia.org/wiki?curid=2855219", "title": "Pilot Pen Classic 1985 - Doppio maschile", "text": "Il doppio maschile del Pilot Pen Classic 1985 \u00e8 stato un torneo di tennis facente parte della categoria Grand Prix.\nBernard Mitton and Butch Walts erano i detentori del titolo, ma solo Walts ha partecipato in coppia con Gary Donnelly.\nDonnelly e Walts hanno perso nel 2\u00ba turno contro Jan Gunnarsson e Michael Mortensen.\nHeinz G\u00fcnthardt e Bal\u00e1zs Tar\u00f3czy hanno battuto in finale 7\u20136, 7\u20135 Ken Flach e Robert Seguso.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2855228", "revid": "1226", "url": "https://it.wikipedia.org/wiki?curid=2855228", "title": "Racconto di viaggio", "text": ""}
{"id": "2855240", "revid": "123353914", "url": "https://it.wikipedia.org/wiki?curid=2855240", "title": "Patrick Leigh Fermor", "text": "Biografia.\nOrigini e formazione culturale.\nSuo padre, \"Sir\" Lewis Leigh Fermor, era un geologo di fama. Sua madre, Muriel Aeyleen (26 aprile 1890 - 22 ottobre 1977) era la figlia di Charles Taafe Ambler (1840\u20131925).\nPoco dopo la nascita di Fermor, sua madre part\u00ec per raggiungere il marito in India, lasciando il figlio in Inghilterra presso un'altra famiglia. Da bambino, Leigh Fermor incontr\u00f2 problemi ad affrontare le costrizioni del mondo scolastico. Per questo motivo fu mandato in una scuola per bambini problematici. In seguito, fu espulso dalla \"The King's School\" di Canterbury, perch\u00e9 scoperto a tenersi per mano con la figlia di un fruttivendolo del posto.\nContinu\u00f2 gli studi come autodidatta, leggendo testi sulla lingua greca, latina, Shakespeare e di storia, coltivando il proposito di farsi ammettere alla \"Royal Military Academy Sandhurst\".\nPrimi viaggi.\nAll'et\u00e0 di 18 anni, Leigh Fermor decise di percorrere a piedi l'Europa in lungo e in largo, da Hoek van Holland (Paesi Bassi) a Istanbul (Turchia). Si mise in cammino l'8 dicembre 1933, poco dopo l'ascesa al potere di Adolf Hitler in Germania, portando con s\u00e9 pochi abiti, l'\"Oxford Book of English Verse\", e un volume contenente le \"Odi\" di Orazio. Si adatt\u00f2 a dormire in fienili e in baracche e capanne di pastori, ma anche nelle \"country house\" dell'Europa centrale della nobilt\u00e0 terriera e dell'aristocrazia. Durante il viaggio, ebbe modo di ascoltare le molte storie e i tanti dialetti in cui si imbatt\u00e9. Ne scaturirono, molto pi\u00f9 tardi, due libri di viaggio, \"A Time of Gifts\" (Tempo di regali) e \"Between the Woods and the Water\", che parlano in dettaglio di questa sua esperienza di viaggiatore: scritti decadi dopo, poterono beneficiare in questo modo della sua formazione accademica, arricchendo la narrazione con una miniera di spunti storici, geografici, linguistici e antropologici. La parte finale del viaggio \u00e8 rimasta incompleta alla morte dell'autore, ma \u00e8 stata pubblicata da John Murray nel settembre 2013, con il titolo di \"The Broken Road: Travels from Bulgaria to Mount Athos\". L'ultimo volume della trilogia si basa sul diario scritto al tempo del viaggio da Leigh Fermor e su una bozza dell'autore risalente agli anni sessanta.\nMorte.\nPatrick Leigh Fermor \u00e8 morto il 10 giugno 2011, all'et\u00e0 di 96 anni, a seguito di una lunga malattia. Da tempo viveva stabilmente in Grecia, sua patria di adozione, in una casa sulla penisola di Mani, nel Peloponneso\n, e una parte dell'anno la viveva in Inghilterra. \u00c8 sepolto nella parte orientale del cimitero di Dumbleton, nel Gloucestershire, accanto alla moglie Joan."}
{"id": "2855241", "revid": "647919", "url": "https://it.wikipedia.org/wiki?curid=2855241", "title": "Terremoto di Sichuan", "text": ""}
{"id": "2855249", "revid": "1305772", "url": "https://it.wikipedia.org/wiki?curid=2855249", "title": "James Wood", "text": ""}
{"id": "2855253", "revid": "1573940", "url": "https://it.wikipedia.org/wiki?curid=2855253", "title": "James Wood (governatore)", "text": "Biografia.\nFu l'undicesimo governatore della Virginia.\nVenne scelto nel 1789 per rappresentare il distretto di Hampshire durante le elezioni presidenziali statunitensi del 1789.\nCome militare serv\u00ec il Continental Army."}
{"id": "2855264", "revid": "385999", "url": "https://it.wikipedia.org/wiki?curid=2855264", "title": "KDE 4", "text": ""}
{"id": "2855266", "revid": "871355", "url": "https://it.wikipedia.org/wiki?curid=2855266", "title": "Codici nazionali", "text": "I codici nazionali sono delle abbreviazioni dei nomi dei vari paesi.\nPer motivi storici i codici non sono unanimemente riconosciuti. Ad esempio il CIO e la FIFA hanno i loro, con delle differenze tra di essi.\nISO 3166-1.\nQuesto standard ISO definisce le abbreviazioni di tutti i paesi del mondo. In particolare si vedano le voci:\nIl codice a due lettere serve da base a:\nCodici nazionali del CIO.\nIl Comitato Olimpico Internazionale ha la sua lista a tre lettere usata negli eventi sportivi. Lista dei codici nazionali del CIO\nCodici nazionali della FIFA.\nLa FIFA assegna un suo codice di tre lettere (detti trigrammi FIFA) a ciascun suo paese membro e non-membro. Lista dei codici nazionali della FIFA\nCodici nazionali della NATO.\nLa North Atlantic Treaty Organization (NATO) usa anch'essa una sua lista. Lista dei codici nazionali della NATO"}
{"id": "2855270", "revid": "1214201", "url": "https://it.wikipedia.org/wiki?curid=2855270", "title": "Tommy Svensson", "text": "Carriera.\nClub.\nDopo aver debuttato con la prima squadra dell'\u00d6ster all'et\u00e0 di 16 anni, si \u00e8 messo in mostra a livello nazionale tanto da vincere il Guldbollen 1969, premio riservato al miglior giocatore svedese dell'anno. Al termine della stagione precedente, nel 1968, Svensson aveva fatto parte della squadra in grado di vincere sorprendentemente il titolo nazionale da debuttante al suo primo campionato di Allsvenskan.\nTra il 1971 e il 1973 ha vissuto la sua unica parentesi da calciatore in un campionato estero, con il passaggio ai belgi dello .\nTornato all'\u00d6ster, ha posto fine alla sua carriera dopo essersi infortunato al tendine di Achille in una partita di Coppa UEFA dell'ottobre 1977.\nAllenatore.\nAppese le scarpe al chiodo, per sette anni ha ricoperto il ruolo di dirigente dell'\u00d6ster. Dal 1985 al 1986 \u00e8 stato allenatore del club dilettantistico dell'Alvesta GIF, poi a partire dal 1988 \u00e8 diventato il nuovo tecnico dei norvegesi del Troms\u00f8.\nA partire dal 1991 \u00e8 stato il CT della , che ha condotto alla medaglia di bronzo in occasione dei mondiali di USA '94. Ha lasciato quest'incarico nel 1997, dopo la mancata qualificazione per i mondiali 1998.\nNel 2001 \u00e8 tornato per un breve periodo alla guida del Troms\u00f8."}
{"id": "2855274", "revid": "21880", "url": "https://it.wikipedia.org/wiki?curid=2855274", "title": "Tamiops", "text": "Il genere Tamiops (Allen, 1906) comprende animali simili a scoiattoli, nativi dell'Asia meridionale.\nDescrizione.\nI \"Tamiops\" sono caratterizzati da 5 strie scure sul dorso, alternate a strie chiare, che hanno loro fruttato il nome di \"scoiattoli striati\" (usato anche per altri generi di Sciuridi).\nLa lunghezza del corpo va da 10 a 16 cm, coda esclusa.\nHabitat e areale.\nIl genere \u00e8 diffuso nell'Himalaya, nella Cina meridionale (fino a Taiwan) e in Indocina.\nI \"Tamiops\" abitano le foreste tropicali e temperate.\nSistematica.\nIl genere \"Tamiops\" viene inserito nella famiglia dei Callosciurini, all'interno della famiglia degli Sciuridi e dell'ordine dei Roditori.\nAttualmente, vengono riconosciute quattro specie:\nPeraltro, secondo IUCN , il genere abbisogna di una revisione sistematica, che potrebbe variare sia il numero di specie che la loro esatta definizione."}
{"id": "2855275", "revid": "305248", "url": "https://it.wikipedia.org/wiki?curid=2855275", "title": "Jidoka", "text": ""}
{"id": "2855282", "revid": "155634", "url": "https://it.wikipedia.org/wiki?curid=2855282", "title": "Pilot Pen Classic 1986 - Doppio maschile", "text": "Heinz G\u00fcnthardt e Bal\u00e1zs Tar\u00f3czy erano i detentori del titolo, ma quest'anno non hanno partecipato.\nPeter Fleming e Guy Forget hanno battuto in finale 7\u20136, 6\u20132 Yannick Noah e Sherwood Stewart.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2855287", "revid": "1305772", "url": "https://it.wikipedia.org/wiki?curid=2855287", "title": "Ben Avon", "text": "Con il termine Ben Avon ci si pu\u00f2 riferire a: "}
{"id": "2855289", "revid": "838137", "url": "https://it.wikipedia.org/wiki?curid=2855289", "title": "Pilot Pen Classic 1987 - Doppio maschile", "text": "Il doppio maschile del Pilot Pen Classic 1987 \u00e8 stato un torneo di tennis facente parte della categoria Grand Prix.\nPeter Fleming e Guy Forget erano i detentori del titolo, ma solo Forgetha partecipato in coppia con Yannick Noah.\nForget e Noah hanno battuto in finale 5\u20137, 7\u20136, 7\u20135 Boris Becker e Eric Jelen.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2855290", "revid": "1305772", "url": "https://it.wikipedia.org/wiki?curid=2855290", "title": "Ben Avon (Contea di Allegheny, Pennsylvania)", "text": "Ben Avon \u00e8 un comune (\"borough\") degli Stati Uniti d'America, nella contea di Allegheny nello Stato della Pennsylvania. Secondo il censimento del 2010 la popolazione \u00e8 di 1.781 abitanti. Il nome deriva dallo scozzese \"hill by the waters\" (collina dalle acque).\nSociet\u00e0.\nEvoluzione demografica.\nLa composizione etnica vede una prevalenza della razza bianca (93,7%) seguita da quella afroamericana (3,6%)."}
{"id": "2855293", "revid": "125364790", "url": "https://it.wikipedia.org/wiki?curid=2855293", "title": "Brigata corazzata speciale &quot;Babini&quot;", "text": "La Brigata corazzata speciale (conosciuta anche come Brigata corazzata speciale \"Babini\", dal nome del suo comandante, generale Valentino Babini) era una unit\u00e0 meccanizzata di circostanza, istituita in fretta il 25 novembre 1940 in Nordafrica dal comando superiore in Libia del maresciallo Graziani per trasformazione dal Comando Carri Armati della Libia e con il concorso del Comando del 1\u00b0 Reggimento fanteria carrista fatto affluire dalla madrepatria, al fine di raggruppare operativamente le varie unit\u00e0 corazzate separate presenti nel teatro in modo da costituire una formazione sufficientemente mobile e potente per poter contrastare le efficienti e pericolose unit\u00e0 meccanizzate britanniche della Western Desert Force.\nStoria.\nAllo scoppio della seconda guerra mondiale nel settembre 1939, le forze italiane in Africa settentrionale non disponevano di forze corazzate. Il Regio Esercito aveva costituito nel 1939 tre divisioni corazzate, ancora equipaggiati con carri leggeri L3/35 che avevano dimostrato carenze nella guerra d'Etiopia e nella guerra civile spagnola. Nessuna delle divisioni corazzate era stata dislocata in Libia, dove le unit\u00e0 blindate a disposizione erano due battaglioni di CV35, il XX Battaglione carri L e il XXI Battaglione carri L, dislocati rispettivamente in Tripolitania e in Cirenaica: erano stati strutturati per l'eventuale formazione di due battaglioni aggiuntivi ciascuno in caso di mobilitazione, utilizzando veicoli gi\u00e0 dislocati in Africa settentrionale, dove nello stesso anno fu trasferito il IX Battaglione carri L. Compiti di questi battaglioni erano l'esecuzione di missioni di sicurezza e di ricognizione e di agire come veicoli di supporto per la fanteria.\nCon l'entrata in guerra dell'Italia nel giugno 1940 vennero costituiti per mobilitazione quattro battaglioni carri leggeri, equipaggiati con carri leggeri L3/35, il LX e il LXI, costituiti dal XX Battaglione carri per la Divisione \"Sabratha\" e il LXII e LXIII, costituiti dal XXI Battaglione carri per la Divisione \"Marmarica\"; venne deciso di inviare il I e II battaglione carri medi di M11/39 del 32\u00ba Reggimento fanteria carrista della 132\u00aa Divisione corazzata \"Ariete\" che furono utilizzati per mobilitare il 4\u00ba Reggimento fanteria carrista. Tali due battaglioni giunsero in Africa settentrionale nel luglio 1940; una compagnia del II battaglione vanne assegnata al Raggruppamento sahariano \"Maletti\".\nIn previsione dell'Invasione dell'Egitto, c'era la necessita di un gruppo tattico blindato per la 10\u00aa Armata e il 15 agosto 1940 venne ordinata la creazione di una colonna celere corazzata la cui prevista organizzazione proposta era la seguente:\nNonostante fosse una piccola forza, risultava ben equilibrata, ma quattro giorni dopo il maresciallo Graziani ritenne pi\u00f9 opportuno la formazione di una \"riserva corazzata\" sotto il \"Comando carri armati della Libia\" al comando dal generale di brigata Valentino Babini, articolata in due raggruppamenti, ognuno con un battaglione carri medi e tre battaglioni di carri leggeri; l'ordine di battaglia previsto per il Comando Carri Libia era il seguente:\nNessuno di questi raggruppamenti ha operato al completo; venne creato una battaglione carri misto costituito da una compagnia carri M del II battaglione e una compagnia carri L del LX battaglione destinato al Raggruppamento sahariano \"Maletti\", mentre il LX battaglione carri L (meno uno compagnia) avrebbe operato con il XXI Corpo d'armata e molti degli altri battaglioni sarebbero stati aggregati alle formazioni di fanteria e alle colonne mobili durante le operazioni.\nDestinati ad operare con il Raggruppamento erano ad esso aggregati:\nA disposizione per essere impiegato dal XXI Corpo d'Armata rimaneva il\nGli scontri fra le unit\u00e0 italiane e quelle britanniche durante l'avanzamento a Sidi Barrani di settembre hanno ancora una volta evidenziato le carenze delle forze corazzate italiane e dopo l'occupazione di Sidi Barrani con la pianificazione per l'attacco su Marsa Matruh sollev\u00f2 ancora una volta la questione della creazione di una grande formazione blindata.\nL'arrivo dalla madrepatria del III battaglione carri M approntato dal 32\u00b0 reggimento carristi, equipaggiato di 37 M13/40 a fine settembre significava che le forze italiane avevano la teorica possibilit\u00e0 di affrontare i Crusader britannici. Altri rinforzi previsti comprendevano il 10\u00ba Reggimento bersaglieri ed un altro battaglione M13/40, il V battaglione carri M, giunto in Africa settentrionale all'inizio di dicembre, anch'esso proveniente dal 32\u00b0 reggimento carri.\nIl 18 novembre 1940 il Comando Superiore FF.AA. Africa Settentrionale ha emesso l'ordine di costituzione dalla \"brigata corazzata speciale\", costituita il 25 novembre 1940, nella zona di Marsa Lucch, al comando del Generale carrista Babini che subentr\u00f2, dal giorno 22 dicembre 1940, al Generale di brigata Alighiero Miele che ne aveva assunto il comando ad interim all'atto della costituzione, in attesa del rientro dall'Italia del Generale Babini, la cui struttura prevista era la seguente:\nQuesto reparto speciale, mobile e composito, formato in previsione di un attacco inglese, variava per i reparti che comprendeva pi\u00f9 per la disponibilit\u00e0 che per l\u2019esigenza e la sua struttura alla data del 1\u00ba dicembre 1940 era la seguente: \nIl reparto disponeva occasionalmente di uno squadrone autoblindo che non era per\u00f2 equipaggiato con autoblindo AB40, ma con autoblindo ottenute localmente smontando le vecchie autoblindo di tipo Tripoli dal loro chassis e rimantandole sugli autotelai di autocarri Fiat-SPA 38R, con le torrette che vennero aperte superiormente e vi vennero installate mitragliatrici Breda-SAFAT da 12,7 mm smontate dagli aerei fuori uso della Regia Aeronautica; tali mezzi vennero assegnati alla protezione antiaerea della Brigata corazzata speciale \"Babini\".\nCon questo organico la Brigata corazzata speciale fu disposta a Marsa Lucch e lungo l'area litoranea.\nLa situazione operativa sul campo precipit\u00f2 in modo catastrofico con l'inizio della offensiva britannica del 9 dicembre e con il crollo delle forze italiane, che imped\u00ec la metodica organizzazione dei reparti che in parte vennero impiegati isolatamente e distrutti a Bug-Bug (due battaglioni di carri L) e a Bardia (un battaglione di carri L e la 1\u00aa Compagnia del III Battaglione carri M13/40).\nDopo le gravi sconfitte italiane a Sidi Barrani e Bardia, ai residui reparti della Brigata corazzata speciale (due battaglioni di carri M13, uno di carri M11, due di carri L e il battaglione bersaglieri, con 57 carri M e 25 carri L), vennero integrati altri reparti cosicch\u00e9, all'inizio di gennaio del 1941, la Brigata Corazzata Speciale ebbe, oltre al Comando, la seguente struttura:\nIl 23 gennaio 1941 la Brigata corazzata speciale fu dislocata a sud del quadrivio di El Mechili con l'ordine di frenare un'avanzata avversaria tendente a tagliare l'interno dell'altopiano cirenaico. I reparti della Brigata corazzata speciale vennero finalmente impiegati in massa il 24 e il 25 gennaio 1941 a El Mechili dove dimostrarono efficienza e coraggio, affrontando la 4\u00aa Brigata corazzata britannica (dotata di circa 70 carri Cruiser), infliggendo gravi perdite e fermando l'avanzata nemica.\nGli inglesi rimasero sorpresi dal vigore dei contrattacchi dei carri armati della \"Brigata Babini\", e anche dalla pericolosit\u00e0 dei cannoni da 47/32 Mod. 1935 degli M13/40; l'intervento dei reparti anticarro permise infine di controllare la situazione e contenere il nemico.\nNel settore Berta-Mechili furono impiegati il Battaglione bersaglieri motociclisti, 65 carri M13/40, 28 carri L3/35, 6 autoblindo, 20 cannoni da campagna, 8 cannoni controcarro 47/32, 8 mitragliere da 20/65 pi\u00f9 i servizi; oltre alla suddetta Brigata \"Babini\" nel settore erano presenti l'85\u00ba e l'86\u00ba Reggimento fanteria \"Sabratha\", 1 Compagnia di bersaglieri motociclisti, 14 mitragliere da 20/65 , 12 cannoni controcarro 47/32, 15 batterie da campagna, 2 compagnie mitraglieri pi\u00f9 i servizi.\nDopo questo primo scacco, le forze britanniche si raggrupparono e, con l'afflusso dell'altra brigata corazzata dei \"Topi del deserto\"(la 7\u00aa Brigata), manovrarono per aggirare e accerchiare la Brigata Speciale posizionata a El Mechili, che, dopo aver mantenuto il contatto con l'avversario sino al 26 gennaio, per sottrarsi all'avvolgimento da parte della 7\u00aa Divisione corazzata britannica, fu costretta a ripiegare verso Bengasi, attraverso il Gebel el-Achdar.\nLa Brigata Corazzata Speciale combatt\u00e9 ancora valorosamente a Beda Fomm, tentando disperatamente di aprire un varco per le altre forze italiane appiedate in ritirata con le seguenti unit\u00e0:\nLa brigata disponeva di quattro camionette (una Morris riarmata con Breda-SAFAT da 12,7\u00a0mm e una mitragliatrice Bren e due Rolls-Royce armamento similare di preda bellica e una Fiat 15) e un esemplare di autoblindo AB40 del battaglione \"Romolo Gessi\" della Polizia dell'Africa italiana.\nI tentativi fallirono di fronte allo sbarramento anticarro inglese della \"Combe Force\" e della 7\u00aa Divisione corazzata; i carri Cruiser britannici, in superiorit\u00e0 numerica e manovrati con ordine e abilit\u00e0, ebbero il sopravvento e rivendicarono, con poche perdite, oltre 50 carri italiani distrutti. La Brigata Speciale venne praticamente annientata e gran parte delle truppe italiane caddero prigioniere; lo stesso generale Babini, che si era battuto coraggiosamente, venne catturato sul campo di battaglia di Beda Fomm.\nTerminava in questo modo la breve e drammatica esistenza di questa formazione corazzata, la prima unit\u00e0 meccanizzata organica italiana costituita in Nord Africa. Organizzate in fretta per fronteggiare una situazione gi\u00e0 gravemente compromessa, le unit\u00e0 mobili italiane, al tempo ancora scarsamente dotate di mezzi corazzati adeguati (i carri M13 erano numericamente pochi) e di scarni supporti logistici, si batterono contro i mobilissimi e ben manovrati reparti britannici contrastandoli validamente sino ai limiti del possibile. Il loro impiego disorganico e con scarso criterio strategico influ\u00ec negativamente sul risultato finale della disastrosa campagna e le unit\u00e0 finirono per essere inutilmente sacrificate nello scontro finale di Beda Fomm del 7 febbraio 1941, anche se molti elementi continuarono a combattere sino a met\u00e0 del 1941.\nComandanti.\nGenerale di brigata spe Alighiero Miele (25 novembre - 21 dicembre 1940);\nGenerale di brigata spe Valentino Babini (22 dicembre 1940 - 7 febbraio 1941)."}
{"id": "2855295", "revid": "838137", "url": "https://it.wikipedia.org/wiki?curid=2855295", "title": "Newsweek Champions Cup 1988 - Doppio maschile", "text": "Il doppio maschile del Newsweek Champions Cup 1988 \u00e8 stato un torneo di tennis facente parte della categoria Grand Prix.\nGuy Forget e Yannick Noah erano i detentori del titolo, ma solo Forget ha partecipato in coppia con Boris Becker.\nBecker e Forget hanno battuto in finale 6\u20133, 6\u20133 Jorge Lozano e Todd Witsken.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2855297", "revid": "1450446", "url": "https://it.wikipedia.org/wiki?curid=2855297", "title": "Alberto Dati", "text": "Biografia.\nHa collaborato dal 2001 al 2014 con l'etichetta discografica italiana Minus Habens Records con la quale ha pubblicato il primo album \"Italy by Dati\" a nome Dati. \nNel 2002 il suo secondo album \"My Heart\" sempre la Minus Habens pubblicato con lo pseudonimo di Appetizer.\nNel 2004 il suo terzo album \"Tous les soirs\" pubblicato a nome Dati.\nNel 2005 con la collaborazione del turntablist Fonky-T forma il duo Elastic Society con il quale pubblica l'album \"God Bless Electronic Music\" con edizioni EMI Publishing Italia via iTunes e Beatport. Il duo viene chiamato per alcuni concerti in Italia.\nDa un brano degli Elastic Society \u00e8 stato tratto un videoclip presentato al concorso Visionaria Film Festival del 2005.\nAlcuni suoi brani sono stati pubblicati in compilation italiane e straniere, in DVD di sport estremo. Ha remixato brani di artisti internazionali e ha collaborato alla produzione di artisti minori (Fido Guido, Mama Marjas, Don Ciccio, Altro, Black Bit, Camillo Pace, Non Giovanni, Turco).\nParallelamente alla sua attivit\u00e0 di produttore ha coltivato la sua passione per gli strumenti acustici e tradizionali con due gruppi: \"Alberto &amp; The Sensation Seekers\", una country band di cinque elementi e gli \"Old Timers\", un trio acustico ispirato alla musica tradizionale americana.\nUn suo brano \"Most High\" \u00e8 stato incluso nell'album \"Spirit &amp; Faith\" del cantante reggae londinese General Levy.\nStudioso di filosofia contemporanea e storia moderna \u00e8 anche saggista, le sue pubblicazioni interessano il teatro sperimentale inglese del Novecento e l'epopea napoleonica.\nNel 2012 pubblica il secondo album come Elastic Society, \"Be Strong\" in cui la \"title track\" viene cantata da General Levy ed in cui partecipano Dirtyboogie, Fonky T e per la prima volta Shylo MC e la cantante Miss Mykela.\nNel 2015 pubblica per Elastica Records un ep a suo nome, \"Listen Now\", con ospiti internazionali come Shylo Mc, Camillo Pace e Fonky-T.\nNel 2020 pubblica a suo nome le \"Lo-Fi Sessions vol.1\", una raccolta di suoi brani composti tra il 2002 e il 2003, su etichetta Putsch Records.\nDiscografia.\nCome Alberto Dati.\nAlbum"}
{"id": "2855298", "revid": "76963", "url": "https://it.wikipedia.org/wiki?curid=2855298", "title": "Ted Simonett", "text": "Biografia.\nSimonett, o meglio the Canadian Tire Guy, \u00e8 maggiormente conosciuto per aver lavorato in diversi spot commerciali televisivi.\n\u00c8 nato a Toronto e ha vissuto a Kingston, dove ha frequentato il Loyalist Collegiate and Vocational Institute, quindi la Queen's University. Ha inoltre lavorato in Gran Bretagna, attivo principalmente in film, programmi televisivi e in teatro. Nel 1997 \u00e8 diventato il portavoce della Canadian Tire Corporation."}
{"id": "2855299", "revid": "110157", "url": "https://it.wikipedia.org/wiki?curid=2855299", "title": "Formuladeildin 2008", "text": ""}
{"id": "2855300", "revid": "767487", "url": "https://it.wikipedia.org/wiki?curid=2855300", "title": "AB Aurigae", "text": "AB Aurigae \u00e8 una stella Ae di Herbig visibile nella costellazione dell'Auriga. \u00c8 nota per la presenza in orbita attorno ad essa di un disco di polveri che ospita al suo interno dei cospicui addensamenti, che secondo gli astrofisici potrebbero rappresentare le fasi precoci della formazione di pianeti o nane brune. \u00c8 stata inoltre ipotizzata la presenza di un compagno circumstellare, denominato \"AB Aurigae b\", in un'orbita piuttosto esterna attorno alla stella.\nIndagini sul disco.\nLa radiazione emessa dal disco alle lunghezze d'onda dell'infrarosso vicino si estende per oltre 100 unit\u00e0 astronomiche (UA) dalla stella. Osservato nell'infrarosso medio il disco appare meno esteso e mostra una zona di separazione tra due strutture distinte: un disco compatto con un raggio di circa 80 UA e un disco diffuso (che costituisce gran parte dell'eco visibile nell'infrarosso vicino) che si estende sino a 170 UA dalla stella. La differenza di luminosit\u00e0, riscontrata nelle immagini nell'infrarosso vicino e medio, dei due versanti opposti del disco diffuso \u00e8 dovuta alla sua inclinazione rispetto alla linea di vista: mentre per il lato vicino non si notano sostanziali differenze, il lato pi\u00f9 lontano infatti appare alquanto debole nell'infrarosso vicino, pi\u00f9 brillante nel medio.\nLe osservazioni nel medio infrarosso hanno inoltre mostrato le dimensioni degli agglomerati di polveri nel disco e la loro temperatura. A partire da queste informazioni, gli astronomi hanno dedotto che i granuli di polvere presenti nel disco si stanno accumulando in strutture considerabili l'equivalente dei planetesimi.\nPeculiare \u00e8 l'emissione di raggi X proveniente dal sistema, la cui causa \u00e8 oggetto di speculazione. Alcuni astronomi hanno ipotizzato la presenza di una compagna stellare, ma la temperatura del gas che produce questa emissione X \u00e8 troppo bassa per essere imputabile a una stella neoformata; i dati forniti dal XMM-Newton mostrano per\u00f2 che i raggi X sono prodotti in una regione appena al di sopra della stella. Da ci\u00f2 si \u00e8 dedotto che la produzione di raggi X \u00e8 dovuta alla collisione tra il materiale espulso dalla stella sotto forma di getti polari, vincolato dal campo magnetico della stella, e il vento di particelle.\nPossibili pianeti.\nUn gruppo di ricerca coordinato da B. R. Oppenheimer ha osservato nel 2008 una struttura anulare nel disco di AB Aurigae ad una distanza compresa tra 43 e 302 UA dalla stella, una regione mai osservata prima di allora. La presenza di una lacuna nell'anello ad un raggio di 102 UA ha indotto a ipotizzare la presenza di almeno un corpo di massa planetaria in formazione ad una distanza orbitale di circa 100 UA. Tale oggetto potrebbe risultare o un pianeta massiccio o, pi\u00f9 probabilmente, una nana bruna. Tuttavia tale oggetto ipotetico non \u00e8 ancora stato confermato."}
{"id": "2855302", "revid": "838137", "url": "https://it.wikipedia.org/wiki?curid=2855302", "title": "Newsweek Champions Cup and the Virginia Slims of Indian Wells 1989 - Doppio maschile", "text": "Il doppio maschile del Newsweek Champions Cup and the Virginia Slims of Indian Wells 1989 \u00e8 stato un torneo di tennis facente parte della categoria Grand Prix.\nBoris Becker e Guy Forget erano i detentori del titolo, ma solo Becker ha partecipato in coppia con Jakob Hlasek.\nBecker e Hlasek hanno battuto in finale 3\u20136, 6\u20133, 6\u20134 Kevin Curren e David Pate.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2855305", "revid": "1442080", "url": "https://it.wikipedia.org/wiki?curid=2855305", "title": "Newsweek Champions Cup and the Virginia Slims of Indian Wells 1989 - Doppio femminile", "text": "Il doppio femminile del torneo di tennis Newsweek Champions Cup and the Virginia Slims of Indian Wells 1989, facente parte del WTA Tour 1989, ha avuto come vincitrici Hana Mandl\u00edkov\u00e1 e Pam Shriver che hanno battuto in finale 6\u20133, 6\u20137, 6\u20133 Rosalyn Fairbank e Gretchen Magers."}
{"id": "2855308", "revid": "1543377", "url": "https://it.wikipedia.org/wiki?curid=2855308", "title": "Cloruro neodimico", "text": "Il cloruro neodimico, detto anche cloruro di neodimio(III) o neodimio tricloruro, il sale di neodimio dell'acido cloridrico. Questo composto, in forma anidra, \u00e8 un solido color malva che assorbe rapidamente l'acqua mediante esposizione all'aria per formare un esaidrato di colore viola, NdCl3 \u00b7 6H2O. Il cloruro di neodimio(III) \u00e8 prodotto da minerali monazite e bastn\u00e4site usando un complesso processo di estrazione multistadio. Ha diverse importanti applicazioni come sostanza chimica intermedia per la produzione di laser al neodimio e laser a base di neodimio e fibre ottiche. Altre applicazioni includono l'uso come catalizzatore nella sintesi organica e nella decomposizione della contaminazione delle acque reflue, protezione dalla corrosione dell'alluminio e delle sue leghe e etichettatura fluorescente di molecole organiche (DNA). \nStruttura.\nSolido.\nNdCl3 anidro presenta il neodimio in una geometria prismatica trigonale a nove coordinate e si cristallizza con la struttura UCl3. Questa struttura esagonale \u00e8 comune per molti lantanidi e attinidi alogenati come LaCl3, LaBr3, SmCl3, PrCl3, EuCl3, CeCl3, CeBr3, GdCl3, AmCl3 e TbCl3 ma non per YbCl3 e LuCl3.\nSoluzione.\nLa struttura del cloruro di neodimio (III) nella soluzione dipende in modo cruciale dal solvente: in acqua, le specie principali sono Nd(H2O)83+ e questa situazione \u00e8 comune per la maggior parte dei cloruri e bromuri di terre rare. Nel metanolo, le specie sono NdCl2(CH3OH)6+ e nell'acido cloridrico NdCl(H2O)72+. La coordinazione del neodimio \u00e8 ottaedrica in tutti i casi, ma la struttura del ligando \u00e8 diversa.\nPropriet\u00e0.\nNdCl3 \u00e8 un solido paramagnetico morbido, che diventa ferromagnetico a una temperatura molto bassa di 0,5 K. La sua conduttivit\u00e0 elettrica \u00e8 di circa 240 S/m e la capacit\u00e0 termica \u00e8 ~ 100 J/(mol \u00b7 K). NdCl3 \u00e8 facilmente solubile in acqua ed etanolo, ma non in cloroformio o etere. La riduzione di NdCl3 con metallo a temperature superiori a produce NdCl2:\nIl riscaldamento di NdCl3 con vapori d'acqua o silice produce ossicloruro di neodimio:\nLa reazione di NdCl3 con acido solfidrico a circa produce solfuro di neodimio:\nLe reazioni con ammoniaca e fosfina ad alte temperature producono rispettivamente nitruro di neodimio e fosfuro:\nConsiderando che l'aggiunta di acido fluoridrico produce fluoruro di neodimio:\nPreparazione.\nNdCl3 \u00e8 prodotto da minerali monazite e bastn\u00e4site. La sintesi \u00e8 complessa a causa della bassa abbondanza di neodimio nella crosta terrestre (38 mg/kg) e della difficolt\u00e0 di separare il neodimio da altri lantanidi. Il processo \u00e8 tuttavia pi\u00f9 facile per il neodimio che per altri lantanidi a causa del suo contenuto relativamente elevato nel minerale - fino al 16% in peso, che \u00e8 il terzo pi\u00f9 alto dopo cerio e lantanio.\nIl minerale frantumato viene trattato con acido solforico concentrato caldo per produrre solfati idrosolubili di terre rare. I filtrati acidi sono parzialmente neutralizzati con idrossido di sodio a pH 3-4. Il torio precipita dalla soluzione sotto forma di idrossido e viene rimosso. Successivamente la soluzione viene trattata con ossalato di ammonio per convertire le terre rare nei loro ossalati insolubili. Gli ossalati vengono convertiti in ossidi mediante ricottura. Gli ossidi vengono disciolti in acido nitrico che esclude i componenti principali, il cerio, il cui ossido \u00e8 insolubile in HNO3. L'ossido di neodimio \u00e8 separato dagli altri ossidi di terre rare per scambio ionico. In questo processo, gli ioni delle terre rare vengono assorbiti su resina adatta mediante scambio ionico con idrogeno, ammonio o ioni rameici presenti nella resina. Gli ioni di terre rare vengono quindi selettivamente eliminati da un idoneo agente complessante, come citrato di ammonio o nitrilotracetato.\nQuesto processo normalmente produce Nd2O3; l'ossido \u00e8 difficile da convertire direttamente in neodimio elementare, che \u00e8 spesso l'obiettivo dell'intera procedura tecnologica. Pertanto, l'ossido viene trattato con acido cloridrico e cloruro di ammonio per produrre l'NdCl3 meno stabile: \nL'NdCl3 cos\u00ec prodotto assorbe rapidamente l'acqua e si converte in NdCl3 \u00b7 6H2O idrato, che \u00e8 stabile per lo stoccaggio e pu\u00f2 essere riconvertito in NdCl3 quando necessario. Il semplice riscaldamento rapido dell'idrato non \u00e8 pratico a tale scopo perch\u00e9 provoca idrolisi con conseguente produzione di Nd2O3. Pertanto, NdCl3 anidro viene preparato per disidratazione dell'idrato riscaldando lentamente a con 4-6 equivalenti di cloruro di ammonio sotto vuoto elevato o riscaldando con un eccesso di cloruro di tionile per diverse ore..In alternativa, NdCl3 pu\u00f2 essere preparato facendo reagire il metallo al neodimio con acido cloridrico o cloro, sebbene questo metodo non sia economico a causa del prezzo relativamente elevato del metallo e viene utilizzato solo a scopo di ricerca. Dopo la preparazione, viene solitamente purificato mediante sublimazione ad alta temperatura sotto vuoto spinto.\nApplicazioni.\nProduzione di metallo al neodimio.\nIl cloruro di neodimio (III) \u00e8 il composto di partenza pi\u00f9 comune per la produzione di metallo al neodimio. NdCl3 viene riscaldato con cloruro di ammonio o fluoruro di ammonio e acido fluoridrico o con metalli alcalini o alcalini terrosi in atmosfera di vuoto o argon a .\nUna via alternativa \u00e8 l'elettrolisi della miscela fusa di NdCl3 anidro e NaCl o KCl a temperature di circa . La miscela si scioglie a quelle temperature, anche se sono inferiori ai punti di fusione di NdCl3 e KCl ().\nLaser e amplificatori a fibra.\nSebbene NdCl3 stesso non abbia una forte luminescenza, serve come fonte di ioni Nd3+ per vari materiali che emettono luce. Questi ultimi includono laser Nd-YAG e amplificatori in fibra ottica drogati con Nd, che amplificano la luce emessa da altri laser. Il laser Nd-YAG emette luce infrarossa a 1.064 micrometri ed \u00e8 il laser a stato solido pi\u00f9 popolare (ovvero laser basato su un mezzo solido). La ragione per usare NdCl3 piuttosto che il neodimio metallico o il suo ossido, nella fabbricazione di fibre \u00e8 la facile decomposizione di NdCl3 durante la deposizione chimica da vapore; quest'ultimo processo \u00e8 ampiamente utilizzato per la crescita delle fibre.\nIl cloruro di neodimio (III) \u00e8 un drogante non solo delle tradizionali fibre ottiche a base di silice, ma anche delle fibre di plastica (dopedototima-gelatina, poliimmide, polietilene, ecc.) \u00c8 anche usato come additivo nei diodi organici a infrarossi a emissione di luce. Inoltre, i film organici drogati al neodimio possono agire non solo come LED, ma anche come filtri colorati che migliorano lo spettro di emissione dei LED.\nLa solubilit\u00e0 del cloruro di neodimio (III) (e di altri sali di terre rare) \u00e8 la presenza di vari solventi in un nuovo tipo di laser per terre rare, che utilizza non un solido ma un liquido come mezzo attivo. Il liquido contenente ioni Nd3+ viene preparato nelle seguenti reazioni:\ndove Nd3+ \u00e8 in realt\u00e0 lo ione solvato con diverse molecole di ossicloruro di selenio coordinate nella prima sfera di coordinazione, ovvero [Nd (SeOCl2)m]3+. I liquidi laser preparati con questa tecnica emettono alla stessa lunghezza d'onda di 1,064 micrometri e possiedono propriet\u00e0, come l'alto guadagno e la nitidezza dell'emissione, che sono pi\u00f9 caratteristiche del laser cristallino rispetto ai laser a vetro Nd. L'efficienza quantistica di quei laser liquidi era di circa 0,75 rispetto al tradizionale laser Nd: YAG.\nCatalisi.\nUn'altra importante applicazione di NdCl3 \u00e8 la catalisi: in combinazione con sostanze chimiche organiche, come il trietilalluminio e il 2-propanolo, accelera la polimerizzazione di vari dieni. I prodotti includono gomme sintetiche per uso generale come polibutilene, polibutadiene e poliisoprene.\nIl cloruro di neodimio (III) viene anche usato per modificare il biossido di titanio. Quest'ultimo \u00e8 uno dei fotocatalizzatori inorganici pi\u00f9 popolari per la decomposizione di fenolo, vari coloranti e altri contaminanti delle acque reflue. L'azione catalitica dell'ossido di titanio deve essere attivata dalla luce UV, cio\u00e8 dall'illuminazione artificiale. Tuttavia, la modifica dell'ossido di titanio con cloruro di neodimio (III) consente la catalisi sotto illuminazione visibile, come la luce solare. Il catalizzatore modificato viene preparato mediante metodo di coprecipitazione-peptizzazione chimica mediante idrossido di ammonio dalla miscela di TiCl4 e NdCl3 in soluzione acquosa). Questo processo viene utilizzato commercialmente su larga scala su un reattore da 1000 litri per l'utilizzo in vernici autopulenti fotocatalitiche.\nProtezione dalla corrosione.\nAltre applicazioni sono in fase di sviluppo. Ad esempio, si \u00e8 notato che il rivestimento di alluminio o varie leghe di alluminio produce una superficie molto resistente alla corrosione, che ha quindi resistito all'immersione in soluzione acquosa concentrata di NaCl per due mesi senza segni di vaiolatura. Il rivestimento viene prodotto per immersione in una soluzione acquosa di NdCl3 per una settimana o per deposizione elettrolitica usando la stessa soluzione. Rispetto ai tradizionali inibitori della corrosione a base di cromo, NdCl3 e altri sali di terre rare sono rispettosi dell'ambiente e molto meno tossici per l'uomo e gli animali.\nL'azione protettiva di NdCl3 sulle leghe di alluminio si basa sulla formazione di idrossido di neodimio insolubile. Essendo un cloruro, lo stesso NdCl3 \u00e8 un agente corrosivo, che a volte viene utilizzato per i test di corrosione della ceramica.\nEtichettatura di molecole organiche.\nI lantanidi, incluso il neodimio, sono famosi per la loro brillante luminescenza e quindi sono ampiamente utilizzati come etichette fluorescenti. In particolare, NdCl3 \u00e8 stato incorporato in molecole organiche, come il DNA, che potrebbero quindi essere facilmente rintracciate utilizzando un microscopio a fluorescenza durante varie reazioni fisiche e chimiche."}
{"id": "2855310", "revid": "599013", "url": "https://it.wikipedia.org/wiki?curid=2855310", "title": "Lars Eriksson (calciatore 1965)", "text": "Carriera.\nClub.\nHa giocato per Hammarby, Norrk\u00f6ping, Charleroi e .\nNazionale.\nTra il 1988 ed il 1995 ha giocato 17 partite per la Nazionale svedese, ma \u00e8 stato spesso la riserva di Thomas Ravelli. Ha preso parte al Campionato mondiale di calcio 1990, al 1994 e al Campionato europeo di calcio 1992."}
{"id": "2855316", "revid": "838137", "url": "https://it.wikipedia.org/wiki?curid=2855316", "title": "Newsweek Champions Cup and the State Farm Evert Cup 1994 - Doppio femminile", "text": "Il doppio femminile del Newsweek Champions Cup and the State Farm Evert Cup 1994 \u00e8 stato un torneo di tennis facente parte del WTA Tour 1994.\nRennae Stubbs e Helena Sukov\u00e1 erano le detentrici del titolo, ma hanno partecipato con partner differenti, Stubbs con Mary Joe Fern\u00e1ndez e Sukov\u00e1 con Manon Bollegraf.\nFern\u00e1ndez e Stubbs hanno perso in semifinale contro Bollegraf e Sukov\u00e1.\nBollegraf ed Sukov\u00e1 hanno perso in finale 6\u20132, 6\u20134 contro Lindsay Davenport e Lisa Raymond."}
{"id": "2855317", "revid": "767487", "url": "https://it.wikipedia.org/wiki?curid=2855317", "title": "Roger Ljung", "text": ""}
{"id": "2855319", "revid": "84217", "url": "https://it.wikipedia.org/wiki?curid=2855319", "title": "Camartina", "text": "Camartina \u00e8 una frazione del comune di Arquata del Tronto in provincia di Ascoli Piceno, nella regione Marche, e appartiene all'ente territoriale della Comunit\u00e0 montana del Tronto.\nIl paese \u00e8 uno dei centri abitati pi\u00f9 piccoli del comune arquatano ed \u00e8 noto per la pescosit\u00e0 dell'omonimo torrente che l'attraversa.\nGeografia fisica.\nIl borgo \u00e8 stato costruito a 706 tra le alture che si elevano sulla sinistra orografica del corso fiume Tronto. \u00c8 circondato da fitti boschi di conifere alternati da prati ed aree pascolive destinate alla pastorizia.&lt;br&gt;\nDista circa 30,5\u00a0km da Ascoli Piceno e 60,7\u00a0km dall'Adriatico,\nTorrente Camartina.\nIl centro urbano \u00e8 attraversato dal corso del torrente che rientra nell'ambito del bacino idrografico del fiume Tronto di cui \u00e8 affluente di sinistra. Le caratteristiche delle sue acque risultano idonee come habitat per salmonoidi.\nI dati idraulici del corso d'acqua corrispondono a:\nTerritorio.\nIl territorio della frazione si estende nell'Alta Valle del Tronto, all'interno dell'area naturale protetta del Parco nazionale dei Monti Sibillini. Si trova tra i paesi di Borgo ed Arquata del Tronto. Si raggiunge percorrendo la strada di Camartina dal bivio che si trova a Borgo, lungo la Strada Provinciale 129 che lo collega anche Trisungo. Il paese \u00e8 attraversato dal tracciato del Sentiero europeo E1 nel territorio di Arquata.\nLa fauna che popola il suo circondario, come per il resto del comune di Arquata, \u00e8 costituita da varie specie di animali selvatici tra i quali, il cinghiale, il picchio, il falco pellegrino, la lepre, il gatto selvatico, il tasso, lo scoiattolo, il riccio, l'istrice, il capriolo, la volpe e la donnola.\nOrigini del nome.\nIl toponimo della frazione, \u00e8 di probabile origine prediale.\nGiulio Amadio, trova una possibile derivazione etimologica dalla parola \u00ab\"Camarte\"\u00bb, intesa pi\u00f9 come \u00ab\"Casa di Marte\"\u00bb dove Marte \u00e8 inteso come nome proprio di persona anzich\u00e9 \u00ab\"Campus Martis\"\u00bb tradotto come \u00ab\"Campo di Marte\"\u00bb.\nStoria.\nIl silenzio delle fonti documentali non consente di conoscere in modo approfondito particolari eventi che hanno scandito la storia di questo paese che ha seguito le vicissitudini di Arquata, rimanendo sempre assoggettato al suo dominio.\nTerremoto del Centro Italia del 2016 e del 2017.\nIl centro abitato \u00e8 stato colpito dai terremoti avvenuti negli anni 2016 e 2017 che ne hanno causato la quasi completa distruzione. Non si sono registrate vittime a causa dei crolli degli edifici.\nMonumenti e luoghi d'interesse.\nChiesa di Sant'Emidio.\nNella frazione esiste una sola chiesa dedicata a sant'Emidio. La costruzione dell'edificio consacrato risale al XIX secolo ed appartiene alla competenza parrocchiale della chiesa di Santissimo Salvatore di Arquata.\nArchitetture militari.\nNel paese vi era una delle torri di avvistamento della Rocca di Arquata.\nInfrastrutture e trasporti.\nStrade.\nIl centro urbano \u00e8 raggiungibile dalla Strada Provinciale 129 che lo collega alle frazioni di Borgo ed al capoluogo."}
{"id": "2855321", "revid": "767487", "url": "https://it.wikipedia.org/wiki?curid=2855321", "title": "Un poliziotto sull'isola", "text": "Un poliziotto sull'isola (\"Beretta's Island\") \u00e8 un film d'azione italiano del 1993.\nI protagonisti della pellicola sono Franco Columbu, Van Quattro e Ken Kercheval. Il film fu girato in gran parte a Ollolai, in Sardegna.\nTrama.\nFranco Armando \u00e8 un detective che decide di licenziarsi per vendicare l'omicidio a sangue freddo di un poliziotto. Per seguire le orme dell'assassino, l'ex agente Interpol si trasferisce in Sardegna, nella terra dove \u00e8 nato, precisamente a Ollolai. Qui si rende conto che la sua Sardegna da vero paradiso naturale \u00e8 stato trasformata in un inferno dai narcotrafficanti e dal traffico di droga. Nel frattempo gli giunge notizia che la figlia del suo migliore amico, Celeste, viene rapita e fatta prigioniera. Per liberarla viene accompagnato da Linda, sua collega di lavoro, della quale in seguito s'innamorer\u00e0. Alla fine Franco riuscir\u00e0 a sgominare la banda dei narcotrafficanti e a riportare la pace nel suo paese e su tutta la Sardegna.\nProduzione.\nIl film \u00e8 stato prodotto dallo stesso Franco Columbu, in collaborazione con, Buck Holland, Lana Brunner, Dennis Durney. Arnold Schwarzenegger \u00e8 protagonista, all'inizio del film, di un cameo.\nSequel.\nQualche anno dopo Franco Columbu ritorna a Ollolai per girare un altro film chiamato Doublecross - On Costa's Island. Alcune scene del film furono girate ancora una volta a Ollolai e in Costa Smeralda."}
{"id": "2855323", "revid": "838137", "url": "https://it.wikipedia.org/wiki?curid=2855323", "title": "Newsweek Champions Cup and the State Farm Evert Cup 1995 - Doppio femminile", "text": "Il doppio femminile del Newsweek Champions Cup and the State Farm Evert Cup 1995 \u00e8 stato un torneo di tennis facente parte del WTA Tour 1995.\nLindsay Davenport e Lisa Raymond erano i detentrici del titolo e hanno battuto in finale 2\u20136, 6\u20134, 6\u20133 Larisa Neiland e Arantxa S\u00e1nchez Vicario."}
{"id": "2855324", "revid": "473757", "url": "https://it.wikipedia.org/wiki?curid=2855324", "title": "Cloruro di neodimio", "text": ""}
{"id": "2855325", "revid": "599013", "url": "https://it.wikipedia.org/wiki?curid=2855325", "title": "Hassan Nader", "text": "Biografia.\nHa un figlio chiamato Mohcine, anche lui calciatore.\nCarriera.\nCresciuto nel Wydad Casablanca, ha militato in Europa con il Maiorca il Farense e il Benfica.\nConta 15 presenze e un gol con il tra il 1987 ed il 2001."}
{"id": "2855326", "revid": "466539", "url": "https://it.wikipedia.org/wiki?curid=2855326", "title": "Gomma nitrilica", "text": "La gomma nitrilica \u00e8 una gomma sintetica ottenuta dalla copolimerizzazione dell'acrilonitrile con il butadiene.\nPropriet\u00e0 e utilizzo.\nAnche se le propriet\u00e0 fisiche e chimiche variano a seconda della composizione del copolimero, questa forma di gomma sintetica \u00e8 generalmente resistente a olio, carburanti e altre sostanze chimiche. La sua resistenza la rende un materiale utile per la fabbricazione di guanti usa e getta da laboratorio e da esame."}
{"id": "2855337", "revid": "767487", "url": "https://it.wikipedia.org/wiki?curid=2855337", "title": "Edward Matthew Ward", "text": " \n\u00c8 ricordato per i suoi dipinti nel Palazzo di Westminster raffiguranti episodi della storia inglese, in particolare la Guerra civile inglese e la Gloriosa rivoluzione.\nBiografia.\nWard nacque a Pimlico, una famosa zona residenziale di Londra. Quale studente presso la Royal Academy of Arts entr\u00f2 nel gruppo di artisti vittoriani, The Clique, di cui Richard Dadd era la personalit\u00e0 trainante. Alla pari degli altri membri di questo Circolo, Ward si considerava un seguace di William Hogarth e David Wilkie, perch\u00e9 il loro stile era distintamente di carattere nazionale.\nMolti dei primi dipinti di Ward erano ambientati nel XVIII secolo e rappresentavano temi hogarthiani. Dipinse anche episodi della storia del XVII secolo, influenzato dal pensiero del suo amico, lo storico Thomas Babington Macaulay. Ward dipinse anche temi tratti dalla Rivoluzione francese.\nNel 1850, Ward entr\u00f2 in conflitto con i Preraffaelliti, in particolare con John Everett Millais, il cui stile artistico egli riteneva non essere britannico. Il dipinto di Ward raffigurante Charlotte Corday condotta al patibolo super\u00f2 l'\"Ophelia\" di Millais vincendo un premio a Liverpool, la cosa apr\u00ec all'epoca un ampio dibattito.\nTali dipinti storici permisero a Ward di ottenere la commissione di dipingere otto scene nel corridoio del Palazzo di Westminster che porta alla Camera dei Comuni (Regno Unito). I dipinti rappresentavano, in modo parallelo, episodi della Guerra civile inglese concernenti le fazioni Realiste e quelle Parlamentari. La collocazione dei dipinti su entrambi i lati del corridoio fa s\u00ec che i personaggi sembrino contrastarsi lungo il percorso del corridoio.\nWard continu\u00f2 a dipingere versioni Hogarthiane di episodi della storia britannica negli anni '60 del 1800, in particolare notably \"Hogarth's Studio in 1739\" del 1863, oggi alla York City Art Gallery) the \"Antechamber at Whitehall During the Dying Moments of Charles II\" del 1865, oggi alla Walker Art Gallery, Liverpool). Negli anni '70 dipinse alcuni soggetti tratti dalla vita contemporanea, tuttavia verso la fine degli anni '70 cominci\u00f2 a soffrire di una dolorosa malattia e di depressione che lo portarono al suicidio nel 1879.\nNel 1848, Edward spos\u00f2 Henrietta Ward (stesso cognome ma nessuna parentela) che fu anche una famosa pittrice. Dopo la morte del marito inizi\u00f2 un'attivit\u00e0 didattica. Il loro figlio Leslie Ward divenne un famoso disegnatore di caricature per la rivista \"Vanity Fair\" con lo pseudonimo 'Spy'."}
{"id": "2855338", "revid": "838137", "url": "https://it.wikipedia.org/wiki?curid=2855338", "title": "Newsweek Champions Cup and the State Farm Evert Cup 1997 - Doppio femminile", "text": "Il doppio femminile del Newsweek Champions Cup and the State Farm Evert Cup 1997 \u00e8 stato un torneo di tennis facente parte del WTA Tour 1997.\nChanda Rubin e Brenda Schultz erano le detentrici del titolo, ma solo Rubin ha partecipato in coppia con Mary Joe Fern\u00e1ndez.\nFern\u00e1ndez e Rubin hanno perso in semifinale Lindsay Davenport e Nata\u0161a Zvereva.\nDavenport e Zvereva hanno battuto in finale 6\u20133, 6\u20132 Lisa Raymond e Nathalie Tauziat.\nTeste di serie.\nle prime 4 teste di serie hanno ricevuto un bye per il 2\u00ba turno."}
